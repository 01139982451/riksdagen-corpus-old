<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--28</head>
          <docDate when="2012-01-01">2012-01-01</docDate>
        </div>
      </front>
      <body>
        <div>
          <note xml:id="i-86fa31680c68b5af-0">
            ﻿
          </note>
          <note xml:id="i-c6bf85971b640363-0">
            Riksdagens protokoll
          </note>
          <note xml:id="i-28dff87042b6a20a-0">
            2012/13:28
          </note>
          <note xml:id="i-869044421fb8d20d-0">
            Onsdagen den 21 november
          </note>
          <note xml:id="i-fe7ed329151202cf-0">
            Kl. 09:00 - 18:12
          </note>
          <note xml:id="i-505c1c558af4c8ad-0">
            1 § Justering av protokoll
          </note>
          <note xml:id="i-e51951fea4e58cf1-0">
            Justerades protokollet för den 15 november.
          </note>
          <note xml:id="i-6860681ef29b7328-0">
            2 § Avsägelse
          </note>
          <note xml:id="i-5896e980c9e3380b-0">
            Förste vice talmannen meddelade
          </note>
          <note xml:id="i-aa88f5c229a4e0d4-0">
            att Erik Almqvist (SD) avsagt sig uppdraget som ledamot i finansutskottet
            och som suppleant i socialförsäkringsutskottet och
          </note>
          <note xml:id="i-13607d3acfea5b6d-0">
            att Lennart Axelsson (S) avsagt sig uppdraget som suppleant i
            EU-nämnden från och med den 1 januari 2013.
          </note>
          <note xml:id="i-cad7c2d22c1c37fd-0">
            Kammaren biföll dessa avsägelser.
          </note>
          <note xml:id="i-7ee32a1164e15638-0">
            3 § Anmälan om fördröjda svar på interpellationer
          </note>
          <note xml:id="i-739a343502a43ea2-0">
            Till riksdagen hade inkommit följande skrivelser:
          </note>
          <note xml:id="i-8f5246efd84b2279-0">
            Interpellation 2012/13:107
          </note>
          <note xml:id="i-e6ebb1ea672587ca-0">
            Interpellation 2012/13:107 Landgrabbing och matsäkerhet
          </note>
          <note xml:id="i-f99ad4a1b6cdeebc-0">
            Interpellationen kommer att besvaras fredagen den 30 november
            2012.
          </note>
          <note xml:id="i-2ca7ac01bb9bdfd6-0">
            Skälet till dröjsmålet är resor.
          </note>
          <note xml:id="i-e6c2d65add1e9c43-0">
            Fredrik Jörgensen
          </note>
          <note xml:id="i-ca82c4f4ae1edd44-0">
            Interpellation 2012/13:108
          </note>
          <note xml:id="i-2a57779e47caac9c-0">
            Interpellation 2012/13:108 Sveriges utvecklingssamarbete med
            Burkina Faso
          </note>
          <note xml:id="i-f99ad4a1b6cdeebc-1">
            Interpellationen kommer att besvaras fredagen den 30 november
            2012.
          </note>
          <note xml:id="i-2ca7ac01bb9bdfd6-1">
            Skälet till dröjsmålet är resor.
          </note>
          <note xml:id="i-e6c2d65add1e9c43-1">
            Fredrik Jörgensen
          </note>
          <note xml:id="i-c3b86b470fa8515a-0">
            Interpellation 2012/13:110
          </note>
          <note xml:id="i-ac0b8b14eaa3d3da-0">
            Interpellation 2012/13:110 Jobbkrisen i Jönköping
          </note>
          <note xml:id="i-1a6e25422c7debf3-0">
            Interpellationen kommer att besvaras den 27 november 2012.
          </note>
          <note xml:id="i-83cfa8732ffdfa0e-0">
            Skälet till dröjsmålet är inbokade engagemang som inte kan ändras.
          </note>
          <note xml:id="i-d937b26a65bfbabd-0">
            Monica Rodrigo
          </note>
          <note xml:id="i-7711b7422fbe570e-0">
            4 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-0985afb6fdda6db2-0">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-c50528b3d386d696-0">
            KOM(2012) 584
          </note>
          <note xml:id="i-f09d97b4f3954191-0">
            5 § Hänvisning av ärenden till utskott
          </note>
          <note xml:id="i-a952ddea84f12686-0">
            Föredrogs och hänvisades
          </note>
          <note xml:id="i-a14dec2f18229006-0">
            den 15 januari 2013
          </note>
          <note xml:id="i-74d67d7d5df258b6-0">
            6 § Förnyad bordläggning
          </note>
          <note xml:id="i-bce32f3e16bc10c9-0">
            Föredrogs och bordlades åter
          </note>
          <note xml:id="i-5484cb79274f8450-0">
            7 § Utgiftsramar och beräkning av statsinkomsterna
          </note>
          <note xml:id="i-2f9f2e4a9ce5e0ea-0">
            Föredrogs
          </note>
          <note type="speaker" xml:id="i-a4bf4a93482eec89-0">
            Anf. 1 FREDRIK OLOVSSON (S):
          </note>
          <u who="fredrik_olovsson_b99dc6" xml:id="i-9589343681b75232-0">
            <seg xml:id="i-b57cb96a0e9e0b2c-0">
              Fru talman! Regeringen har misslyckats med jobben. Arbetslösheten
              i Sverige är högre än i de flesta andra länder som vi brukar jämföra
              oss med. Under regeringens tid vid makten har arbetslösheten stigit
              här samtidigt som den har sjunkit i många andra länder, exempelvis
              Tyskland. Under regeringens tid vid makten har antalet långtidsarbetslösa
              närmast tredubblats, och ungdomsarbetslösheten i Sverige är högre
              än det europeiska genomsnittet.
            </seg>
            <seg xml:id="i-f5d7b5a6fe7116b9-0">
              Att regeringen misslyckas med jobben har vi ju vant oss vid.
              Det är ingenting nytt. Det som är nytt är att regeringen också
              misslyckas med att hålla ordning och reda i de offentliga finanserna.
              Det nya är också att man nu befinner sig i ett parallellt universum
              när det handlar om prognoserna för den ekonomiska framtiden. Regeringen
              är ensam om att tro att arbetslösheten ska sjunka nästa år. Alla
              andra prognosmakare framhåller att den i stället kommer att stiga.
            </seg>
            <seg xml:id="i-481becc14a4c7c6b-0">
              Redan när regeringen presenterade sin budgetproposition var vi
              många som ansåg att den byggde på en orealistisk bild. Redan när
              propositionen presenterades utmärkte sig finansministern som överoptimistisk
              när det handlade om tron på den egna politiken. Redan när propositionen
              presenterades stack finansministern ut. Arbetsmarknaden skulle
              utvecklas bättre än någon annan trodde, och bnp skulle utvecklas
              mycket starkt redan i närtid.
            </seg>
            <seg xml:id="i-c7fa7ffb826451ce-0">
              Sedan dess har verkligheten visat att Anders Borg har fel. Den
              ekonomiska bild som nu ligger till grund för de beslut vi ska
              fatta här i riksdagen i dag och framöver saknar relevans, och
              det är en djupt olycklig ordning.
            </seg>
            <seg xml:id="i-92e8132e53504391-0">
              Till råga på allt klarar regeringen heller inte överskottsmålet,
              trots de optimistiska prognoserna. Oavsett vilken av de tre indikatorer
              som Finansdepartementet använder för att utvärdera måluppfyllelsen
              visar departementets egna beräkningar att man inte klarar målet.
              Förklaringen är enkel. Man väljer att gå fram med en stor bolagsskattesänkning
              som till stor del finansieras med lånade pengar. Att låna till
              skattesänkningar som inte stimulerar efterfrågan är ingen genomtänkt
              strategi och politik i det här läget.
            </seg>
            <seg xml:id="i-1144d20081a6b516-0">
              I dag är det sista chansen för regeringen att ändra sin bedömning
              av ekonomin. Sedan fattar riksdagen beslut om budgeten. Är det
              verkligen regeringens uppfattning att tillväxten nästa år blir
              nära 3 procent? Är det verkligen regeringens uppfattning att arbetslösheten
              sjunker nästa år? Är det verkligen regeringens uppfattning att
              vi ska bryta mot budgetreglerna?
            </seg>
            <seg xml:id="i-9da095037ab0d09f-0">
              Om verkligheten nu inte lever upp till Anders Borgs dagdrömmar
              om den ekonomiska framtiden, borde då inte också politiken åtminstone
              i någon del förändras? Eller är det så att Moderaterna bara har
              en politik, som ska passa i alla väder: Sänkt skatt. Om så krävs
              för att genomföra den politiken: Låna till sänkt skatt.
            </seg>
            <seg xml:id="i-cd547a8be6a1e6e3-0">
              Fru talman! Runt om i Sverige vaknar många människor den här
              morgonen precis som många andra upp med en gryende oro. Kommer
              jag att ha jobbet kvar? Kommer jag att få något nytt jobb? Räcker
              min utbildning? Kommer jag in på den utbildning som jag har sökt
              till? Lär sig barnen tillräckligt mycket i skolan? Får vi en chans
              till, om vi nu inte lyckas vid första tillfället?
            </seg>
            <seg xml:id="i-f9296c043a994010-0">
              Det är politikens ansvar att möta den oro som människor känner,
              inte att dagdrömma sig bort från den i sina prognoser. Det är
              politikens ansvar att komma med lösningar på samhällsproblem.
              Här ser vi det stora samhällsproblemet och också regeringens stora
              misslyckande, nämligen massarbetslösheten.
            </seg>
            <seg xml:id="i-a5541216e4c81e68-0">
              Arbetslösheten närmar sig 8 procent. De europeiska länder som
              vi brukar jämföra oss med, till exempel Tyskland, Österrike och
              Holland, har alla en väsentligt lägre arbetslöshet. Ungdomsarbetslösheten
              är högre än EU-genomsnittet. Antalet långtidsarbetslösa har tredubblats
              under de senaste åren.
            </seg>
            <seg xml:id="i-408650eabea33468-0">
              Det kan beskrivas i mer konkreta siffror. Ungefär 400 000 är
              arbetslösa. 70 000 har varit utan jobb i mer än två år. Över 30
              000 har finansministern låst in i fas 3. Försvinnande få kommer
              därifrån till jobb eller utbildning.
            </seg>
            <seg xml:id="i-894936c064f23b0d-0">
              Till dessa redan mycket höga nivåer av arbetslöshet kommer nu
              också varselkrisen. Antalet varsel var under tredje kvartalet
              i år 50 procent högre än samma period förra året. Hittills i år
              har mer än 50 000 människor blivit varslade om uppsägning, 10
              000 bara under förra månaden. Det är de högsta nivåerna sedan
              finanskrisen.
            </seg>
            <seg xml:id="i-9f22e3ff799bdf2c-0">
              Det här är en utveckling som politiken borde ta till sig och
              möta med insatser, men i stället för att se verkligheten konstaterar
              regeringen och dess underlag här i riksdagen att tillväxten ska
              vara hög och arbetslösheten sjunka. Det är inte seriöst.
            </seg>
            <seg xml:id="i-a424a55b4ea859f0-0">
              Regeringen tycks tro att om bara dess egen politik får verka
              de kommande två åren kommer arbetslösheten att ta hand om sig
              själv. Nu har vi i sex år väntat på att de där två åren ska gå,
              men de flyttas ständigt fram i tiden så vi får fortsätta att vänta.
            </seg>
            <seg xml:id="i-3ddff2deaa65dd30-0">
              I den verklighet som vi nu befinner oss i krävs det politiska
              svar, svar som regeringen inte ger, svar som i stället vi socialdemokrater
              ger i vårt budgetalternativ. Vi vill att Sverige ska kunna präglas
              av optimism och framtidstro, av förändringsvilja, omställningsförmåga
              och goda möjligheter till utveckling och tillväxt.
            </seg>
            <seg xml:id="i-fe1b3bb55caabe52-0">
              Vi vill förstärka och bredda broarna från det gamla till det
              nya. Därför ser vi stora investeringar i forskning och innovation
              som nödvändiga för att stärka Sveriges förmåga och innovationsklimat
              och därmed skapa förutsättningar för att nya jobb ska kunna växa
              fram. Vi föreslår bland annat framtidsinriktade klimatinnovationsprogram,
              förbättringar av kapitalförsörjningen och ökade resurser till
              exportfrämjande.
            </seg>
            <seg xml:id="i-3b726a08f0c92460-0">
              Vi vill att Sverige ska konkurrera med kunskap och kompetens
              i stället för med sänkta löner. Därför föreslår vi investeringar
              i mer och bättre utbildning på alla nivåer och genom hela livet.
              Många arbetsgivare vittnar ju om att man inte hittar personal
              med rätt kompetens när man vill anställa. Många går miste om order
              eller får avstå från en expansion av företaget just på grund av
              den bristen. Det här rekryteringsgapet måste slutas. Det gör vi
              framför allt genom att investera i utbildning.
            </seg>
            <seg xml:id="i-d0d89c47953f7be2-0">
              Alla arbetssökande ungdomar utan fullgjord gymnasieutbildning
              ska erbjudas ett utbildningskontrakt där de förbinder sig att
              ta sin gymnasieexamen. För att man ska få behålla ersättningen
              från samhället ställer vi krav på att man ska slutföra sin utbildning.
            </seg>
            <seg xml:id="i-f3c859c1f2a741f3-0">
              Vi vill satsa brett på yrkesintroduktionsjobb. Där ges unga nyanställda
              möjlighet att kombinera jobb med utbildning inom yrket. Denna
              Löfvenmodell har goda möjligheter att bli en viktig väg ut i arbete
              för många unga människor.
            </seg>
            <seg xml:id="i-c9b604e30f150c33-0">
              En satsning på bristyrken borde utformas i nära samverkan med
              det privata näringslivet och andra arbetsgivare. Vi vill heller
              inte se den stora nedskärning på högskoleplatser som regeringen
              de facto ska genomföra. Dessutom föreslår vi ett brett paket för
              jobb för unga. Ingen ung person borde vara arbetslös i mer än
              sex månader. Ungdomar ska jobba eller plugga, inte vara långtidsarbetslösa.
              Fas 3, detta Anders Borgs flaggskepp, ska avvecklas. Denna artificiella
              sysselsättning ska ersättas med riktiga jobb till avtalsenliga
              villkor eller en reguljär utbildning.
            </seg>
            <seg xml:id="i-bd86d31b1e3322c7-0">
              En bra utbildning börjar dock förstås inte när man är vuxen utan
              när man är barn. Klasserna i skolorna runt om i landet är för
              stora. Med vår politik skulle skolor få möjlighet att rejält minska
              klasstorleken. Det skulle ge mer värdefull lärartid för varje
              enskilt barn. Till det lägger vi obligatorisk sommarskola om man
              inte har nått målen, obligatorisk förskoleklass och utökade möjligheter
              till läxhjälp för den som vill och behöver.
            </seg>
            <seg xml:id="i-7c823d625031b16f-0">
              Rejäl utbildning och mer kunskap det är framtidsinriktad politik.
              Mot detta står regeringen med sitt förslag om ett ettårsgymnasium
              som ingen efterfrågar.
            </seg>
            <seg xml:id="i-f4059413de9d8201-0">
              Fru talman! För att nu undvika att den försämrade konjunkturen
              får alltför stora effekter på svensk sysselsättning och jobb i
              Sverige vill vi se en effektiv politik för att möta de sämre tiderna
              i svensk ekonomi.
            </seg>
            <seg xml:id="i-17ed78f9f7ae7283-0">
              I stället för att låna miljarder till vidlyftiga bolagsskattesänkningar
              väljer vi att bygga en konjunkturbuffert.
            </seg>
            <seg xml:id="i-efce2c5531fa6d9e-0">
              I stället för att föreslå ett ineffektivt skatteundantag för
              unga som redan har jobb väljer vi att föreslå breda efterfrågestimulanser,
              höjt barnbidrag till barnfamiljerna, sänkt skatt för våra pensionärer,
              lägre avgifter för arbetslöshetsförsäkringen och en stärkt inkomstförsäkring
              för dem som jobbar.
            </seg>
            <seg xml:id="i-49c7d67ce7ba5c37-0">
              Vi satsar mer än regeringen på reformer som fungerar men låter
              bli att låna till skattesänkningar som inte stärker efterfrågan.
              På så sätt både följer vi budgetreglerna bättre och stimulerar
              ekonomin mer än vad regeringen gör i sitt förslag.
            </seg>
            <seg xml:id="i-83d1a9983f884749-0">
              Jag har klart och tydligt redogjort för att regeringen i dag
              står ensam. Regeringen är ensam om att tro att arbetslösheten
              ska sjunka nästa år. Regeringen är ensam om att tro att arbetslöshetsbekämpning
              handlar om att vänta ut resultatet av reformer som genomfördes
              för fyra fem år sedan.
            </seg>
            <seg xml:id="i-86da14fe8a9c0b00-0">
              Om regeringen nu delar vår bedömning att budgetpropositionens
              prognoser saknar verklighetsförankring är det högst otillfredsställande,
              till och med rent uppseendeväckande, att man ska driva igenom
              en politik som bygger på just dessa felaktiga premisser.
            </seg>
            <seg xml:id="i-6b5a17a5916de813-0">
              Om regeringen delar vår bedömning att budgetpropositionens insatser
              är otillräckliga, att budgeten är riggad för en utveckling där
              arbetslösheten sjunker och tillväxten stiger uppemot 3 procent,
              borde regeringen återkomma med ytterligare insatser som möter
              sämre tider. Eftersom regeringen redan bryter mot budgetreglerna
              bör sådana insatser i så stor utsträckning som möjligt vara finansierade.
            </seg>
            <seg xml:id="i-8e39a4c593cba526-0">
              Vi är öppna för att mötas i förnuftiga investeringar för jobb
              och utbildning om regeringen är villig att finansiera det, till
              exempel genom att strunta i att sänka skatten för bolag man i
              dag får låna till.
            </seg>
            <seg xml:id="i-dfab098aaad3e1c5-0">
              Avslutningsvis har jag tre centrala frågor till finansministern:
            </seg>
            <seg xml:id="i-92a0fba0f3143575-0">
              Detta håller inte. Sverige kan bättre. Jag yrkar därför bifall
              till Socialdemokraternas reservationer i betänkandet.
            </seg>
          </u>
          <note xml:id="i-9f140a9b34a73183-0">
            I detta anförande instämde Bo Bernhardsson, Sven-Erik Bucht,
            Pia Nilsson och Marie Nordén (alla S).
          </note>
          <note type="speaker" xml:id="i-a0c532116cf15e5e-0">
            Anf. 2 PER BOLUND (MP):
          </note>
          <u who="per_bolund_61c5be" xml:id="i-3ce8bee6e4f20b25-0">
            <seg xml:id="i-1f6725a1a054f970-0">
              Fru talman! Sverige är i ett bekymmersamt ekonomiskt läge. Vi
              kan se hur den ekonomiska krisen i Europa och vår omvärld tycks
              drabba Sverige med allt större kraft. I ett läge där vi med historiska
              mått mätt redan har en hög arbetslöshet och där mer än var tolfte
              svensk är arbetssökande drabbas nu tiotusentals svenskar av varsel.
            </seg>
            <seg xml:id="i-bde6b13885b2a703-0">
              Samtidigt står hundratusentals av de arbetslösa utanför trygghetssystemen
              på grund av regeringens politik och får ingen ersättning från
              vare sig a-kassa eller sjukpenning. Förutom att det självklart
              drabbar de familjer som berörs väldigt hårt ekonomiskt minskar
              det efterfrågan i ekonomin och förvärrar ytterligare den ekonomiska
              nedgången. Det är djupt bekymmersamt. Vi ser också att antalet
              företag som går i konkurs nu ökar snabbt. Vi är på väg mot kärvare
              ekonomiska tider.
            </seg>
            <seg xml:id="i-a2c9f412576b5e6b-0">
              Sverige står inför stora utmaningar inför framtiden. Vårt samhälle
              måste inte bara möta en hög och växande arbetslöshet utan även
              ett förändrat klimat och en allt större ekonomisk oro. Regeringen
              klarar inte av att leverera svar på någon av dessa utmaningar.
              Regeringens åtgärder för arbete tycks svaga och verkningslösa
              när varslen nu haglar och späder på en redan hög arbetslöshet.
            </seg>
            <seg xml:id="i-b1ea9fd11aacba30-0">
              Trots att ekonomin viker och arbetslösheten stiger är det inget
              som avspeglas i den budget regeringen lägger fram för riksdagen.
              Tvärtom räknar regeringen och finansministern i den budget man
              lägger fram med prognoser som säger att ekonomin kommer att stiga
              brant och arbetslösheten falla under de närmaste åren. Därmed
              skiljer man sig från i princip alla andra prognosmakare och bedömare
              och även de expertmyndigheter regeringen har för att just göra
              denna typ av prognoser.
            </seg>
            <seg xml:id="i-fcd7a56eaf106968-0">
              Eftersom budgeten inte går i takt med den utveckling vi ser runt
              omkring oss är detta oroande. Budgeten riskerar att i stället
              förstärka en lågkonjunktur som redan är på väg in över vårt land.
            </seg>
            <seg xml:id="i-714dcaa6a27e3baf-0">
              Nu verkar det som att Anders Borg också backar från sina egna
              prognoser. Man kanske ska revidera de prognoser man hade med i
              budgeten. Vi ser hur regeringen försöker köra ett dubbelspel.
              Det kommer vi nog också att få höra från talarstolen under dagens
              debatt.
            </seg>
            <seg xml:id="i-03ca6fb690b37aae-0">
              Å ena sidan kan man kanske erkänna att prognoserna är för optimistiska.
              Kanske kommer man att säga: Vi sade redan vid budgetdebatten att
              det finns stora nedåtrisker.
            </seg>
            <seg xml:id="i-165f2e86e589087a-0">
              Å andra sidan kommer finansministern att säga att det reformutrymme
              som dessa prognoser leder fram till är precis korrekt välavvägt
              och alldeles lagom balanserat för den ekonomiska situation vi
              är i.
            </seg>
            <seg xml:id="i-a0eed099b36de2df-0">
              Regeringen försöker alltså att både äta kakan och på samma gång
              ha den kvar. Det vore intressant att höra från regeringspartiernas
              företrädare, inte minst från finansministern själv, om de själva
              faktiskt står bakom de ekonomiska prognoser som regeringens budget
              bygger på.
            </seg>
            <seg xml:id="i-f2bd2ac8f7a02444-0">
              Fru talman! Miljöpartiet tror inte att glädjekalkyler är vad
              Sverige behöver i en tid av ekonomisk oro och i ett svårt läge.
              Tvärtom menar vi att vi behöver möta arbetslöshet och vikande
              ekonomi med aktiv politik och prioriteringar. Det handlar om prioriteringar
              av en politik som leder till jobb och en ekonomisk politik som
              gynnar en långsiktigt hållbar grön omställning. Det är vad Sverige
              behöver i detta läge.
            </seg>
            <seg xml:id="i-67a3edf021854dda-0">
              Vi ser att företagens villkor behöver förbättras genom sänkta
              kostnader för att anställa, och vi ser att man behöver minskat
              krångel. Man behöver en minskad oro över ett sjuklöneansvar som
              i dag gör att företagare avhåller sig från att anställa. Vi ser
              också att unga människors möjligheter att få jobb och utbildning
              behöver underlättas så att deras chanser på arbetsmarknaden stärks.
              Där saknar regeringen tillräckliga svar.
            </seg>
            <seg xml:id="i-6a7be5330f3b964e-0">
              Från Miljöpartiets sida har vi utvecklat vår företagarpolitik
              genom samtal med Sveriges företagare runt om i landet. När vi
              pratar med små och medelstora företag får vi tydliga besked om
              vad de behöver för att kunna anställa nya människor och utveckla
              sin verksamhet.
            </seg>
            <seg xml:id="i-ccc281c7ed726aba-0">
              Det handlar om att sänka kostnaderna för att ha människor anställda
              och för att anställa nya. Det handlar om att minska riskerna till
              exempel när en anställd blir sjuk och man tvingas ta både ett
              bortfall av produktion och ett sjuklöneansvar som gör att man
              får stå för höga kostnader. Det handlar också om att hitta personal
              med rätt kompetens.
            </seg>
            <seg xml:id="i-a2c3443e9f0d94c0-0">
              Vi lyssnar på Sveriges företag. Därför har vi i vår budget med
              förslag på stora sänkningar av arbetsgivaravgiften. Vi sänker
              den generella nivån på arbetsgivaravgiften med 5 miljarder kronor.
              Utöver det gör vi en sänkning av arbetsgivaravgiften med 12 miljarder
              kronor, vilket riktas framför allt mot små och medelstora företag.
            </seg>
            <seg xml:id="i-bdf3167360dc2d41-0">
              Detta gör vi för att vi har sett att de nya jobben under de senaste
              decennierna har kommit framför allt i små och medelstora företag,
              och det finns ingenting som pekar på att situationen skulle vara
              annorlunda i framtiden. Därför tycker vi att det är väl prioriterat
              att satsa resurserna på att göra det enklare för den typen av
              företag att kunna anställa fler medarbetare.
            </seg>
            <seg xml:id="i-f0d3698ecb1fb6a8-0">
              Sammantaget medför vår politik bara när det gäller arbetsgivaravgifterna
              en sänkning med över 100 000 kronor per år för ett företag som
              har fem anställda. I en tid med hög arbetslöshet och med ökande
              varsel är det nödvändigt med åtgärder som gör det möjligt för
              våra företag att fortsätta att ha sin personal anställd.
            </seg>
            <seg xml:id="i-3833f60874c7515d-0">
              Vi ser också att det är nödvändigt att minska företagens ekonomiska
              risker genom att slopa sjuklöneansvaret för små företag. Vi vet,
              och har hört från många källor, att oron över att ha människor
              anställda som kan bli sjuka i dag gör att företagare avhåller
              sig från att anställa, i en tid när vi behöver varje nytt jobb.
              Vi tycker att det är onödigt. Vi föreslår därför att staten ska
              ta över ansvaret för sjuklön för de små företagen, avlasta företagarna
              från de kostnader och de risker som det innebär, ge dem möjligheter
              att anställa och minska det regelkrångel som sjuklöneansvaret
              ger.
            </seg>
            <seg xml:id="i-3619885e61911a6b-0">
              Från regeringen kommer inga sådana besked, och det är djupt bekymmersamt
              för Sveriges företagare.
            </seg>
            <seg xml:id="i-ee47d374664bd984-0">
              Vi ser att regeringens ekonomiska politik möter varken de kortsiktiga
              eller de långsiktiga utmaningar som vi nu står inför. Den största
              reformen i regeringens budget är sänkt bolagsskatt, och vi kan
              inte se att det är rätt prioritering i ett kärvt ekonomiskt läge,
              som vi har nu. Miljöpartiet menar att det är bra med en konkurrenskraftig
              bolagsskatt, men den stora sänkning som regeringen nu föreslår
              är inte motiverad och hotar dessutom överskottsmålet och budgetreglerna.
              En sådan politik ser inte vi som ansvarsfull.
            </seg>
            <seg xml:id="i-15dbe3c5262308b6-0">
              Vi har gjort en enkät och diskuterat frågorna med Sveriges 50
              största industriföretag. Vi har frågat vad de ser som de stora
              utmaningarna inför framtiden, vad de ser för behov av politiska
              svar och vilka reformer de skulle vilja ha genomförda. Där framgår
              tydligt att sänkt bolagsskatt inte är någon patentlösning på företagens
              problem.
            </seg>
            <seg xml:id="i-d168adb35a701bd2-0">
              Vi ser att de behöver en bred uppsättning av olika åtgärder,
              och det har vi i Miljöpartiet mött i vår budget. Vi har en sänkning
              av bolagsskatten med 1 procent som gör att vi hamnar under genomsnittet
              i OECD. Vi har kompletterat det med stimulanser för ökade satsningar
              på forskning och utveckling av nya produkter inom näringslivet
              och sänkta kostnader för att anställa ny personal.
            </seg>
            <seg xml:id="i-08cd2aba3be32c61-0">
              Vi är övertygade om att den utveckling vi nu ser där forskningens
              andel av bnp, av vår ekonomi, minskar är en utveckling som leder
              åt fel håll. Från politikens håll behövs det svar på hur man kan
              vända den trenden, få företagen att forska mer i stället för mindre,
              som vi nu ser.
            </seg>
            <seg xml:id="i-626d161be8a5686d-0">
              Vi är övertygade om att Sveriges möjligheter att konkurrera på
              en global marknad ligger i att vi utvecklar de nya produkterna
              och de nya tjänsterna. För det behövs satsningar och ett samarbete
              mellan det offentliga och det privata näringslivet. Vi har sådana
              reformer i vår budget, en grön innovationsfond som hjälper företagen
              att ha råd att göra de forskningsinsatser och forskningsinvesteringar
              som är nödvändiga för framtiden. Sveriges konkurrensmöjligheter
              på en global marknad kan inte vara att sänka löner, utan det måste
              vara att utveckla framtidens teknik och framtidens tjänster.
            </seg>
            <seg xml:id="i-d3ba132aeefc3dd5-0">
              Fru talman! Sverige behöver också ökade gröna offentliga investeringar.
              Vi vet att investeringar i miljövänliga transporter, energieffektivisering
              och förnybar elproduktion leder till många jobb och till stärkt
              konkurrenskraft för svenska företag. Men vi ser också att sådana
              investeringar är nödvändiga för att möta en framtid där miljön
              försämras och där klimatet är hotat. Vi behöver bygga ett samhälle
              där kommande generationer kan leva på vår jord, andas frisk luft
              och njuta av orörd natur. Det är tyvärr inte den framtid vi nu
              ser framför oss.
            </seg>
            <seg xml:id="i-148aff0a5bbba09a-0">
              Världsbanken kom nu i veckan med en ny rapport som visar att
              världens temperatur är på väg att öka med fyra grader i genomsnitt.
              Det är långt ifrån de två grader som politiker och vetenskapsmän
              har enats om är en övre gräns för vad man kan acceptera för att
              vi inte ska få en klimatförändring som går över styr, som gör
              att vår civilisation på jorden är hotad.
            </seg>
            <seg xml:id="i-e4b93ece6488fdbe-0">
              Vad gör då regeringen för att möta detta hot som Världsbanken,
              FN och FN:s klimatorgan IPCC diskuterar för fullt? Ja, man möter
              det genom att halvera stödet till klimatinsatser i fattiga länder
              i årets budget. Är det rätt recept för att få en hållbar framtid,
              för att kunna komma överens i klimatöverenskommelser som behövs
              för att möta klimathotet?
            </seg>
            <seg xml:id="i-a35cddc55eac2b04-0">
              Vid klimatmötet i Köpenhamn för tre år sedan stod Fredrik Reinfeldt
              och lovade dyrt och heligt att skjuta till de pengar som behövdes
              för att få i gång det globala klimatarbetet, för att minska den
              förtroendeklyfta som i dag finns mellan den rika världen och de
              fattiga länderna. Tre år är uppenbarligen lång tid. När medieljuset
              efter Köpenhamnsmötet försvann från klimatfrågan försvann också
              regeringens engagemang för den frågan väldigt snabbt.
            </seg>
            <seg xml:id="i-c81a49bdf706c7f4-0">
              När vi nu ser att man i årets budget halverar anslaget för klimatinsatser
              i syd, från en miljard till en halv miljard, kan väl inte någon
              säga att det är rätt signal för att övertyga de fattiga länderna
              om att Sverige vill vara en del av omställningen, att vi vill
              hjälpa till med klimatinsatser på en global arena. Dessutom tas
              pengarna till klimatinsatser från biståndsbudgeten, så det är
              inte några nya pengar som de fattiga länderna får i och med Sveriges
              hjälp, utan det är snarare, om någonting, en omfördelning.
            </seg>
            <seg xml:id="i-b0002f6b283ff26d-0">
              Jag vill fråga Anders Borg om han tror att en halvering av klimatfinansieringen
              i syd kommer att göra det lättare att övertyga de fattiga länderna
              om att komma överens om ett internationellt klimatavtal.
            </seg>
            <seg xml:id="i-137bd598c5f30456-0">
              Bristen på investeringar i infrastruktur, elproduktion och effektivisering
              är inte bara ett problem för miljön och klimatet. Det är även
              dåliga nyheter för alla de människor som i dag är arbetslösa i
              vårt land och som nu drabbas av varsel. Det finns många studier
              som visar att effekterna av investeringar i nytt företagande och
              nya anställningar kan bli stora.
            </seg>
            <seg xml:id="i-d8ab3963f0750f70-0">
              Greenpeace har genom intervjuer och diskussioner med branschorganisationer
              på energiområdet visat att en omställning till ett förnybart energisystem
              i Sverige ger upp till 60 000 nya arbetstillfällen. Det är 60
              000 jobb som vi behöver i Sverige, som vi inte kan avstå från.
            </seg>
            <seg xml:id="i-2853e7daa7f35e82-0">
              Vi ser också att investeringar i järnvägen, som i dag går på
              knäna, skulle ge precis den typ av arbetsstimulanser som Sverige
              så väl behöver. Med regeringens politik är det uppenbart att människor
              kommer att få stå och frysa på perronger även denna vinter i väntan
              på tåg som aldrig dyker upp. Från Miljöpartiets sida satsar vi
              19 miljarder mer än regeringen under de kommande fyra åren på
              ökat underhåll, förbättrade investeringar i järnvägen och nya
              spår. Om det är på något område som det behövs ändrade budgetramar
              är det just när det gäller infrastrukturen, och där svarar inte
              regeringen upp.
            </seg>
            <seg xml:id="i-7646a2eee77db3d5-0">
              Fru talman! Sammantaget innebär Miljöpartiets förslag till ekonomisk
              politik att nya jobb skapas, att miljön förbättras, att klimatutsläppen
              minskar och att större ansvar tas för de offentliga finanserna.
              Vi satsar på ökad kvalitet i skolan och bättre standard i äldreomsorgen.
              Vi skapar bättre förutsättningar för nya jobb i ett modernare
              Sverige.
            </seg>
          </u>
          <note type="speaker" xml:id="i-bc6dce29a971676b-0">
            Anf. 3 JOHNNY SKALIN (SD):
          </note>
          <u who="johnny_skalin_3e2441" xml:id="i-c70e396c90ca16a3-0">
            <seg xml:id="i-d1ab55116d826696-0">
              Fru talman! När jag för lite drygt två år sedan för första gången
              stod i denna talarstol inför en budgetdebatt inledde finansministern
              debatten med att tala om allvarliga risker i världsekonomin. Finansministern
              lade därför till att den då pågående återhämtningen skulle leva
              på övertid efter 2013 mot bakgrund av en genomsnittsberäkning
              av hur ofta ekonomiska kriser återkommer.
            </seg>
            <seg xml:id="i-aaac02709e735bd7-0">
              Ändå står vi här i dag, år 2012, med en ny varselvåg och där
              vår budgetmotion ställs mot en överoptimistisk regeringsbudget
              som endast räknar med en liten tillväxtdipp för 2012 men som därefter
              återigen räknar hem en tillväxt för kommande fyra år som i genomsnitt
              överstiger 3 procent.
            </seg>
            <seg xml:id="i-eb6237d3968eb9b8-0">
              Att regeringen nu i dagarna gått ut med att man tvingas revidera
              sin prognos behöver jag kanske inte tillägga. Däremot kan det
              förstås i sammanhanget vara värt att nämna att vi från Sverigedemokraternas
              sida under budgetperioden räknar in 11,1 miljarder kronor i statsskuldsamortering
              för att ta höjd för en försämrad ekonomisk utveckling.
            </seg>
            <seg xml:id="i-83520f6a20859b4d-0">
              Men oavsett vem som i slutändan får mest rätt vad gäller den
              ekonomiska utvecklingen i sig står vi inför det faktum att arbetslöshetsproblemet
              ännu kvarstår som en av vår tids absolut största utmaningar. Det
              är, menar jag, en utmaning som vi alla har ett stort ansvar att
              finna en lösning på.
            </seg>
            <seg xml:id="i-6afaac2b2363028a-0">
              Det måste förstås i det sammanhanget nämnas att vi i Sverigedemokraterna
              har varit invalda i Sveriges riksdag i drygt två år. Det är alltså
              inte vi som har fört den misslyckade arbetsmarknadspolitik som
              de båda politiska blocken i Sveriges riksdag fram tills nu har
              bedrivit. Vi har i själva verket eftersom vi tidigare inte har
              varit invalda inte bedrivit någon politik alls på det här området.
            </seg>
            <seg xml:id="i-4999cd2058b0b9ca-0">
              Nu sitter emellertid också vi invalda i landets högsta beslutande
              församling. Därför vill vi naturligtvis också få vara med och
              ta ansvar. Av den orsaken uppmanar jag Sveriges alla riksdagspartier
              att här och nu i sann demokratisk mening vända er även till oss
              för att diskutera hur vi löser arbetslöshetsproblemet.
            </seg>
            <seg xml:id="i-f5a34df142f2ef04-0">
              Mot bakgrund av den cementerat höga arbetslösheten, att Sverige
              har en av EU:s högsta ungdomsarbetslöshetssiffror och att Sverige
              har lägst andel sysselsatta bland utrikes födda i hela OECD och
              mot bakgrund av att sysselsättningsgraden under de senaste åren
              har legat på en nivå som är långt ifrån långsiktigt hållbar för
              att upprätthålla välfärdssamhället menar i alla fall jag att den
              här diskussionen med övriga politiska partier bör ha som utgångspunkt
              att självkritiskt felsöka och därefter åtgärda de misstag som
              faktiskt har begåtts.
            </seg>
            <seg xml:id="i-9ef1627a8aeba913-0">
              Det första man i det här avseendet bör erkänna är att de fel
              som har begåtts är både många och till viss del även sammanhängande.
              Om jag ska välja de kanske tre största misstagen handlar de om
              att man inte har utvecklat utbildningsväsendet i den utsträckning
              som skulle behövas, att man inte heller har anpassat arbetsmarknads-
              och småföretagarpolitiken och inte minst att man dessutom helt
              har missat att anpassa arbetskraften i relation till efterfrågan
              på densamma.
            </seg>
            <seg xml:id="i-359791e9f47b5aab-0">
              Resultatet beskrev finansministern själv vid öppningsfinansdebatten
              efter valet 2010 med följande ord: En lika avgörande uppgift de
              kommande åren handlar om arbete. Svenska återhämtningar har präglats
              av jobblöshet. I kris efter kris har utanförskap och arbetslöshet
              vuxit och bitit sig fast.
            </seg>
            <seg xml:id="i-ce69f57162aa399b-0">
              Lås oss vara ärliga med att säga att inte heller den här regeringen
              har lyckats vända denna mycket olyckliga trend. Förvisso säger
              man sig ha skapat ett ökat antal arbeten. Men den ärliga politikern
              talar inte enbart om antalet nyskapade arbeten utan snarare om
              antalet arbeten i förhållande till arbetskraften, det vill säga
              sysselsättningsgraden. Dessutom väger den ärliga politikern i
              detta sammanhang in även antalet arbetade timmar, då det måttet
              tydligt visar hur mycket det egentligen arbetas och hur arbetsbördan
              fördelas mellan de sysselsatta.
            </seg>
            <seg xml:id="i-edaba1b44bd76687-0">
              Sett i det här perspektivet är denna regering enligt min mening,
              med hänsyn till den nu väsentligt större arbetskraften, minst
              lika misslyckad som tidigare regeringar. Det är också därför verkligheten
              ser ut som den gör för alla dem som i dag söker ett arbete. Att
              i det läget, som de båda politiska blocken gör, gå ut och hävda
              att de har lösningen på problemet är vare sig ärligt eller rätt
              när deras lösningar i allt väsentligt inte skiljer sig nämnvärt
              från deras tidigare så kallade lösningar.
            </seg>
            <seg xml:id="i-88ea2679c4016870-0">
              Säg gärna emot mig om ni kan. Men både historien och den verklighet
              som människor upplever bevisar mer än väl att jag har rätt. Det
              finns helt enkelt inte tillräckligt många jobb för att sysselsätta
              alla som i dag vill ha ett arbete. Att det är så hänger, som jag
              nyligen nämnde, främst ihop med att utbildningspolitiken, arbetsmarknads-
              och småföretagarpolitiken och den förda invandringspolitiken inte
              har gått i harmoni med den utveckling som vi i övrigt har haft
              i samhället.
            </seg>
            <seg xml:id="i-87a02795b54ed1d7-0">
              Att man i då i den här meningen under de senaste 15 åren har
              låtit kostnadsnivån överskrida anslagsnivån, i synnerhet vad gäller
              de naturvetenskapliga ämnena, att man aktivt låter kvaliteten
              på grundskolan variera kraftigt runt om i landet och att man aktivt
              väljer att satsa mindre resurser på yrkesstudier än vad Myndigheten
              för yrkeshögskolan anser sig kunna tillgodogöra leder förstås
              till ökade problem med att tillföra arbetsmarknaden den kompetens
              som krävs för att möta efterfrågan. Följden blir då ökad arbetslöshet.
            </seg>
            <seg xml:id="i-afd1fbebb02727da-0">
              Följer man sedan upp det här med att föra en arbetsmarknadspolitik
              där arbetslösa högutbildade piskas att ta första bästa jobb så
              att de dels tränger ut andra arbetslösa, dels inte låter sina
              kunskaper matchas med ett arbete, tillsammans med en rent småföretagarfientlig
              politik som prioriterar sänkta generella arbetsgivaravgifter före
              riktade sänkningar för småföretagen, kombinerat med ett sjuklöneansvar
              för dagens små men kanske morgondagens mellanstora eller stora
              företag, då begränsar man den i princip enda sektor där nya arbeten
              obestridligt ännu skapas.
            </seg>
            <seg xml:id="i-e58ee0411576adfd-0">
              För att motverka den utvecklingen föreslår vi att de högre lärosätena
              tillförs sammanlagt 7,7 miljarder kronor. Vi stärker kvaliteten
              i grundskolan, vi satsar ytterligare på yrkesskolan, vi stärker
              a-kassan, och vi stärker kraftigt pensionärernas konsumtion genom
              en ökad pension på upp till 433 kronor per månad.
            </seg>
            <seg xml:id="i-0973903870672d05-0">
              Inte minst inför vi ett avdrag på de sociala avgifterna motsvarande
              57 000 kronor per företag och år, vilket innebär att ungefär 83
              500 företag blir helt befriade från att betala sociala avgifter
              så att deras förmåga att anställa och växa ökar.
            </seg>
            <seg xml:id="i-1f88a6bba4b52197-0">
              För att ytterligare stimulera arbetsmarknaden väljer vi också
              att driva på för att reformera det för småföretagen osäkerhetsskapande
              sjuklöneansvaret, så att småföretagarna i större utsträckning
              vågar anställa. Ett genomsnittligt småföretag med tio anställda
              blir med vår politik således helt befriat från sjuklöneansvar.
            </seg>
            <seg xml:id="i-a04e25c8c1d31a25-0">
              Dessutom utvecklar vi starta-eget-bidraget. Vi förlänger det
              till nio månader i stället för nuvarande sex, samtidigt som vi
              sänker åldersgränsen för att söka stödet från dagens 25 år till
              20 år. Utöver detta lyfter vi även fram riktiga lärlingsjobb,
              där unga lärlingar kan anställas helt utan arbetsgivaravgifter
              och där provanställningen kan gälla i tolv månader.
            </seg>
            <seg xml:id="i-e7dac7c10fc48d54-0">
              Vi har i vår budget beredskap för 50 000 lärlingsjobb som tillsammans
              med ett femte jobbskatteavdrag som vi är ensamma om ger arbetsmarknaden
              den vitamininjektion den faktiskt kräver.
            </seg>
            <seg xml:id="i-902d277d27bd5978-0">
              Sammanlagt lägger vi inte mindre än 28,7 miljarder kronor första
              budgetåret och 119,3 miljarder på fyra år på att stimulera sysselsättningen.
              Att bekämpa den cementerade arbetslösheten och det utanförskap
              denna och tidigare regeringar har skapat kostar otvivelaktigt
              både stora resurser och stora politiska omprioriteringar. Dessa
              omprioriteringar vågar vi sverigedemokrater göra därför att det
              pris som vi som samhälle måste betala för att inte göra det helt
              enkelt är alldeles för stort.
            </seg>
            <seg xml:id="i-5668064dd46fbe9a-0">
              Från övriga riksdagen har man således två val: Antingen fortsätter
              man att stoppa huvudet i sanden eller också tar man tag i problemen
              på allvar. Om bara viljan finns kan man från oppositionens sida
              mycket väl börja med att i samarbete med oss verkställa de tillkännagivanden
              som vi tillsammans redan har delgivit regeringen. Om man så önskar
              låter vi därefter gärna styra upp hela situationen tillsammans
              med er.
            </seg>
            <seg xml:id="i-5368adccba4e42e6-0">
              Saknar de rödgröna partierna den här viljan att styra landet
              har naturligtvis även regeringspartierna samma erbjudande att
              ta ställning till, då de tillsammans med oss får fulla förutsättningar
              att både regera landet och lösa problemen.
            </seg>
            <seg xml:id="i-ca5ca658273c2a46-0">
              Men då får jag också lov att redan här och nu säga att vårt fulländade
              samarbete i så fall förutsätter att man också får upp ögonen för
              att landet inte kan fortsätta att bedriva en invandringspolitik
              som i europeiska mått är extrem vad gäller misslyckandet med att
              ge alla nya människor en plats i samhället såväl som vad gäller
              storleken på invandringen i förhållande till vår befolkning. Den
              mycket oansvariga politik som nu bedrivs kommer under budgetperioden
              att kosta långt över 100 miljarder kronor, samtidigt som den fyller
              på ett redan överfullt arbetskraftsutbud.
            </seg>
            <seg xml:id="i-70f5d2e090753984-0">
              För att frigöra de nödvändiga resurser som krävs för att lösa
              Sveriges problem fordras därför inte minst ett nytänkande i denna
              fråga.
            </seg>
            <seg xml:id="i-a3308fe737da8240-0">
              Men, fru talman, om övriga partier även fortsättningsvis väljer
              att stå kvar i den för oss alla så besvärliga situationen ber
              jag er ändå att inte misströsta alltför mycket. För den som vill
              se en förändring finns det nämligen ett parti representerat i
              Sveriges riksdag som ser till alla er som har tröttnat på situationen
              och som verkligen vill se en lösning på problemen.
            </seg>
            <seg xml:id="i-25155a46670292a0-0">
              Vi sverigedemokrater, fru talman, utgör den verkliga driv- och
              framtidskraft som krävs för att få det här landet på fötter igen.
              Vi är inte bara här för att stanna, utan vi är också här för att
              växa oss så stora att övriga partier förr eller senare kommer
              att tvingas att anpassa sig efter oss.
            </seg>
            <seg xml:id="i-36e4776b6f1f3178-0">
              Med vår budgetmotion visar vi med stöd av riksdagens utredningstjänst
              hur en alternativ och positiv framtidsutveckling ser ut. Jag yrkar
              därför bifall till Sverigedemokraternas reservationer i detta
              betänkande.
            </seg>
          </u>
          <note type="speaker" xml:id="i-c7269b02d86d5ede-0">
            Anf. 4 ULLA ANDERSSON (V):
          </note>
          <u who="ulla_andersson_2905f7" xml:id="i-35786d17232163c3-0">
            <seg xml:id="i-57d549b76d8e0a6f-0">
              Fru talman! Vi i Vänsterpartiet är inte intresserade av att ställa
              människa mot människa. Vi inser att vi människor behöver varandra,
              oavsett var vi kommer ifrån.
            </seg>
            <seg xml:id="i-1aa0b3585387106c-0">
              Jag vill börja med att yrka bifall till våra reservationer.
            </seg>
            <seg xml:id="i-b815838d399f16b4-0">
              Sverige är i ett allvarligt läge. Till och med oktober i år hade
              55 000 personer varslats, det vill säga fått det mycket oroväckande
              beskedet att de eventuellt kommer att förlora sina jobb. Till
              dem ska vi lägga de 44 000 personer som redan har fått gå, det
              vill säga alla dem som redan har fått sina visstidsanställningar
              avslutade. Varslen ligger på samma nivå som under krisen 2009
              10 000 personer per månad denna höst. Samtidigt visar Konjunkturinstitutets
              nya prognoser att var tredje byggföretag väntas dra ned framöver,
              40 procent av industriföretagen likaså.
            </seg>
            <seg xml:id="i-72b07050be546177-0">
              I det läget kommer majoriteten att anta en budget med glädjeprognoser
              såväl över tillväxt som över arbetslöshet som kraftigt avviker
              från så gott som samtliga andra bedömare. LO räknar till exempel
              med en arbetslöshet på hela 50 000 fler personer nästa år än vad
              regeringen gör. SEB räknar med 1 procent lägre tillväxt.
            </seg>
            <seg xml:id="i-8095e8335ae14c95-0">
              Nu har ju regeringen kommit fram till att det kanske behövs nya
              prognoser någon gång inom en snar framtid. Men ingen ny politik
              kommer att presenteras. Prognoser har vi lärt oss att många andra
              är mycket bättre på att göra än vad regeringen är, men politiken
              kan inga andra än regeringen ändra på så länge de regerar i detta
              land.
            </seg>
            <seg xml:id="i-1b37ca780528b2f2-0">
              På vilket sätt, Anders Borg, gynnas de arbetslösa av att ni drar
              ned över 3 miljarder på ersättningen för de arbetslösa? På vilket
              sätt gynnas de arbetslösa av att ni satsar 150 miljoner på arbetsmarknadspolitiska
              insatser samtidigt som ni sänker bolagsskatten med 16 miljarder?
              Era prioriteringar är mycket tydliga: Är du arbetslös får du klara
              dig bäst du kan, men är du rik bolagsägare ska du belönas. Det
              är en borgerlig ekonomisk politik i högform.
            </seg>
            <seg xml:id="i-798be5ec6a645c64-0">
              Sverige är i dag ett land med massarbetslöshet. Det går 11 arbetslösa
              på varje ledigt jobb. I Gävleborg, där jag kommer ifrån, går det
              18 arbetslösa på varje ledigt jobb och i Trollhättan 22. Samtidigt
              har långtidsarbetslösheten exploderat sedan regeringen tillträdde
              2006 och har ökat med hela 70 procent. De som har varit arbetslösa
              mer än två år har ökat med hela 188 procent.
            </seg>
            <seg xml:id="i-64362c1785fe469a-0">
              Arbetsförmedlingen räknar med att en kvarts miljon människor
              är i en så kallad utsatt position på arbetsmarknaden, det vill
              säga har väldigt svårt att få ett jobb eller riskerar att slås
              ut helt. Enligt Konjunkturinstitutet är matchningen på arbetsmarknaden
              historiskt dålig.
            </seg>
            <seg xml:id="i-c5c28eb2b970a058-0">
              Så blir det när man drar ned på arbetsmarknadsutbildningarna
              med 64 procent eller som den här regeringen gjorde under den värsta
              fasen av krisen, faktiskt bara satsade en tredjedel av det man
              gjorde under krisen på 90-talet på arbetsmarknadspolitiska insatser.
              Så blir det när man låser in människor i passivitet och i slavliknade
              program som fas 3, ett program som absolut måste avskaffas efter
              valet 2014.
            </seg>
            <seg xml:id="i-3c0912ee0fe4fd71-0">
              I dag är det endast tre av tio som är inskrivna på Arbetsförmedlingen
              som får ersättning från a-kassan. När regeringen tillträdde var
              det åtta av tio. Hela 150 000 personer får ingen ersättning alls
              utan tvingas vända sig till kommunernas socialkontor.
            </seg>
            <seg xml:id="i-c3b3f44e4488fa85-0">
              Regeringens medvetna politik har gett resultat. Långtidsarbetslösheten
              har bitit sig fast och stiger. Allt färre omfattas av våra försäkringssystem.
              Facken försvagas. Tystnaden på arbetsplatserna ökar och breder
              ut sig, otryggheten på arbetsmarknaden likaså.
            </seg>
            <seg xml:id="i-3e233eb57a173dd2-0">
              Högerns arbetslinje handlar om att arbetskraften ses som vilken
              bytesvara som helst. Arbetslöshet ses som ett individuellt problem,
              och arbete ska ses som något plågsamt, trist och meningslöst som
              vi måste tvingas till under hot om fattigdom och bestraffning.
            </seg>
            <seg xml:id="i-1d6504edc0314d8b-0">
              För oss är arbete något vi var och en har rätt till. Arbetslösheten
              är ett strukturellt problem. Arbete ska vara något meningsfullt
              som vi ska ha demokratiskt inflytande över, något att känna yrkesstolthet
              över där var och en av oss tas till vara och behövs. Skiljelinjen
              i arbetslinjen handlar om synen på arbetets roll i samhället och
              i våra liv.
            </seg>
            <seg xml:id="i-711d80655defd08f-0">
              Mot regeringens ineffektiva skattesänkarlinje står vårt mål om
              full sysselsättning som det överordnade målet för den ekonomiska
              politiken. Vi vill att sysselsättningsmål ska införas i både finans-
              och penningpolitiken. Vi föreslår därför också breda samhällsnyttiga
              investeringar för att skapa fler privata och offentliga jobb och
              förbättra välfärden samtidigt som vi tar stort klimatansvar. Vi
              gör helt enkelt investeringar i framtidens jobb.
            </seg>
            <seg xml:id="i-65e52baebf3a7cb4-0">
              Vänsterpartiets ekonomiska politik utgår från att statsfinanserna
              ska hållas starka. Vi är inte beredda att långsiktigt öka statens
              skuldsättning. Starka statsfinanser är avgörande för att kunna
              driva en ekonomisk politik för ökad jämlikhet och full sysselsättning.
              För oss är arbetslösheten en fiende.
            </seg>
            <seg xml:id="i-8c3b1b0bd4344908-0">
              Det går att bygga ett Sverige där alla får plats och blir behövda.
              Det handlar om politisk vilja och inriktning. Vi försöker se de
              behov som finns och samtidigt skapa jobb.
            </seg>
            <seg xml:id="i-13990562043399a5-0">
              Därför föreslår vi att bostadsbristen byggs bort. Det är inte
              rimligt att ett välfärdsland som Sverige har brist på hyresrätter
              i 242 av landets kommuner och att flera hundra tusen unga inte
              har rätt att kunna flytta hemifrån och få ett eget hem.
            </seg>
            <seg xml:id="i-241df247bfeb7277-0">
              Vi föreslår därför ett investeringsstöd på 5 miljarder kronor
              med sikte på att nå målet om 20 000 hyresrätter per år, vilket
              behövs om bostadsbristen ska byggas bort. Stödet ska gå till hyresrätter
              som också har rimliga hyror och som bidrar till energiomställningen.
              Folk måste faktiskt ha råd att bo i dem också.
            </seg>
            <seg xml:id="i-02ac1ee63961b380-0">
              Vi tycker också att det är dags för hyresgästerna att få sina
              lägenheter rustade, och vi föreslår därför en omfattande upprustningssatsning
              på miljonprogrammen. Det skapar bättre boendemiljöer, och det
              skapar jobb.
            </seg>
            <seg xml:id="i-e2cff3042f11c32b-0">
              Fru talman! Vi behöver ett tillgängligare Sverige. Det är inte
              rimligt att människor i dag nekas att åka tåg, inte kan ta sig
              in på kaféer, i affärer eller i offentliga byggnader bara för
              att de tvingas ta sig fram med rullstol. Vi ser dessa behov och
              föreslår därför ett särskilt investeringsstöd på 2 miljarder kronor
              per år för att bygga bort den bristande tillgängligheten samtidigt
              som vi skapar jobb.
            </seg>
            <seg xml:id="i-3e76c1dc9ea93445-0">
              Vi behöver bygga en hållbar infrastruktur som tar sikte på klimathotet
              och skapar möjligheter för människor att resa klimatsmart och
              komma i tid. Genom våra satsningar på kraftigt ökad kapacitet
              och underhåll på järnvägen kan förseningar på allvar minskas för
              både människor och gods. Medan regeringens pengar är slut långt
              innan vintern har kommit satsar vi för att tågen ska komma i tid.
            </seg>
            <seg xml:id="i-b3f4d1dd7b211cfb-0">
              Vi presenterar också en rad förslag för att öka resandet med
              andra kollektivtrafikmedel, det vill säga buss, spårvagn och så
              vidare. Genom dessa satsningar skapar vi nya jobb och stärker
              näringslivet samtidigt som utsläppen minskar.
            </seg>
            <seg xml:id="i-535911a397210d39-0">
              Vi föreslår också ett generationsväxlingsprogram för arbetsmarknaden.
              Vårt program skapar 25 000 jobb och utbildningsplatser till unga
              genom satsningar på lärlingsanställningar i bristyrken, traineeprogram
              i offentlig sektor och utbildningsvikariat i omsorgen. Vi finansierar
              det genom att avvisa sänkningen av restaurangmomsen som kostar
              över 5 miljarder och som enligt Statistiska centralbyrån inte
              har lett till några fler jobb, snarare tvärtom.
            </seg>
            <seg xml:id="i-4daae4aab10a77b5-0">
              Dessutom föreslår vi en engångsskatt på de fyra storbankernas
              vinster och sätter dem i produktiv användning till en bred utbildningssatsning
              för att minska ungdomsarbetslösheten.
            </seg>
            <seg xml:id="i-dca006ef28c61d8d-0">
              I Sverige jobbar var tredje person på arbetsmarknaden på obekväm
              arbetstid. Av dem har 300 000 barn under sju år. Genom att slopa
              RUT-avdraget finansierar vi en reform för att förbättra vardagen
              för alla dem som arbetar kvällar, nätter och helger. Det ger hela
              15 000 platser inom barnomsorg på obekväm arbetstid.
            </seg>
            <seg xml:id="i-17e10fb6e438d92b-0">
              Det behövs, för det är inte enkelt att klara sin vardag om inte
              förskolan är öppen när man jobbar. Men pengarna räcker faktiskt
              också till ett stimulansbidrag till kommunerna, så att barn till
              arbetslösa och föräldralediga kan få vara i förskolan 30 timmar
              i veckan. På så sätt stärks småbarnsföräldrars möjligheter att
              arbeta och få ett arbete.
            </seg>
            <seg xml:id="i-0901466dc359d101-0">
              Vi ser att det behövs stora satsningar på bättre kvalitet i vård,
              skola och omsorg. Totalt ger våra satsningar drygt 53 000 fler
              anställda. Framför allt satsar vi på utbildning och personal inom
              äldreomsorgen. Det kostar, men alternativet är att vi fortsätter
              låta barnen gå ut ur skolan utan fullständiga betyg, låter sjuka
              ligga i korridorerna på sjukhusen och låter de äldre se hemtjänstpersonalen
              rusa in med en matlåda som de lägger i mikron och sedan rusa därifrån.
            </seg>
            <seg xml:id="i-7e8a6252a1a714d1-0">
              Det är ett högt pris för hela samhällsekonomin men också för
              oss kvinnor som tvingas gå ned på deltid eller sluta jobba helt
              för att i stället fixa detta på vår obetalda fritid. I dag har
              ca 100 000 personer gått ned på deltid eller slutat jobba för
              att omsorgen inte är fullt utbyggd. Vi vill inte se den utvecklingen.
            </seg>
            <seg xml:id="i-5bf88d85942af7ed-0">
              Vi inför också ett särskilt statsbidrag för att öka lärartätheten
              i grundskolan och en extra förstärkning av resurser till skolor
              med särskilt stora behov. Och vi höjer studiemedlen, eftersom
              vi menar att det är rimligt att de studerande får goda ekonomiska
              villkor och därmed kan koncentrera sig på sina studier. Det är
              ekonomiskt lönsamt både för individen och för samhället.
            </seg>
            <seg xml:id="i-8d2c42cf4468f62d-0">
              Därför avvisar vi också regeringens ineffektiva och dyra skattesänkningar,
              såsom sänkt bolagsskatt, 16 miljarder, och den sänkta arbetsgivaravgiften
              för unga. Ingen vet om den har skapat något jobb över huvud taget,
              men den kostar 15 miljarder per år.
            </seg>
            <seg xml:id="i-38806c9bcd7fde95-0">
              Men vi föreslår också en höjd skatt med en knapp hundralapp för
              alla som jobbar och tjänar 31 000 kronor i månaden, medan de som
              tjänar 50 000 eller mer får avstå de skattesänkningar de har fått
              av regeringen, och det har de råd med. De 10 procent rikaste har
              fått 56 000 kronor mer i plånboken av regeringen. Det är inkomstförstärkningar
              som kommit till stånd genom att sjuka människor nekas ersättning
              från sjukförsäkringen, genom att arbetslösa inte får någon ersättning
              och genom att antalet anställda i vård, skola och omsorg hålls
              nere.
            </seg>
            <seg xml:id="i-d7cc7f1670611be8-0">
              Våra inkomstförstärkningar använder vi i stället till att skapa
              jobb, stärka kvaliteten i vård, skola och omsorg genom fler anställda
              och stärka sjukförsäkring och a-kassa. Vi lägger fram förslag
              för att utjämna inkomstskillnaderna mellan kvinnor och män och
              öka den ekonomiska jämlikheten. För vi menar att rättvisa är produktivt
              och ekonomisk jämlikhet en framgångsfaktor för ett lands hela
              utveckling.
            </seg>
            <seg xml:id="i-0b5fffc97d6cf7a2-0">
              Vänsterpartiets budgetmotion, För framtidens jobb , har en effektiv
              ekonomisk politik inriktad på samhällsnyttiga nödvändiga investeringar
              med fullt fokus på lösningar av de samhällsproblem vi ser i dag
              och som skapar 100 000 nya jobb. Det är en politik som tar ansvar,
              en politik där full sysselsättning står i fokus för den ekonomiska
              politiken.
            </seg>
          </u>
          <note type="speaker" xml:id="i-6e478c511d03aadb-0">
            Anf. 5 ANNA KINBERG BATRA (M):
          </note>
          <u who="anna_kinberg_batra_ad2117" xml:id="i-1cb7569c8927490d-0">
            <seg xml:id="i-a23a905fec3dac0b-0">
              Fru talman! Kolleger och åhörare! Jag vill börja med att yrka
              bifall till utskottets förslag.
            </seg>
            <seg xml:id="i-6810457bd0613d8c-0">
              I fredags debatterades varslen och situationen på arbetsmarknaden
              här i kammaren. Häromdagen nåddes vi till exempel av beskedet
              att Volvo Construction Equipment varslar 350 anställda på sina
              fabriker i Braås, Hallsberg, Eskilstuna och Arvika på grund av
              minskad efterfrågan.
            </seg>
            <seg xml:id="i-472189ab994553d4-0">
              Samtidigt som den debatten pågick här var jag på besök hos ett
              prisbelönt tillväxtföretag. Det finns många sådana, till exempel
              Lövholmens Hemtjänst AB. Det startades 2006 av undersköterskorna
              Janet Segmen och Sandra Bettoschi. När de fick pris av Dagens
              Industri som ett av förra årets gasellföretag hade de vuxit med
              1 772 procent mellan 2007 och 2010. Deras efterfrågan hade alltså
              ökat.
            </seg>
            <seg xml:id="i-57d477ce0921787e-0">
              I förra veckan fick över 10 000 personer arbete enligt Arbetsförmedlingens
              statistik, och det anmäldes lite drygt 11 000 platser. Det är
              alltså fler än de strax under 10 000 nya arbetssökande som anmäldes.
              Det behöver bli fler nya jobb, men det hade inte varit möjligt
              utan en politik för fler i arbete och för fler arbeten.
            </seg>
            <seg xml:id="i-a172a31bd58baef9-0">
              I morse gick ungefär 200 000 fler personer till jobbet i Sverige
              jämfört med hur många som gjorde det innan vi vann valet 2006.
              Några går kanske senare i dag. Några går kanske i kväll, i natt
              eller senare i veckan. Men de går till jobbet.
            </seg>
            <seg xml:id="i-1a9afbdc6f5349a8-0">
              Före valet 2006, i ett bättre ekonomiskt läge, före den internationella
              finanskrisen och när Magdalena Andersson var statssekreterare
              hos Pär Nuder, förtidspensionerades 140 personer om dagen ut ur
              och bort från arbetsmarknaden.
            </seg>
            <seg xml:id="i-1b17630b8a5ec7e7-0">
              I dag har det gått två månader sedan regeringen överlämnade Alliansens
              sjunde budgetproposition till riksdagen. Det är en budget som
              lägger grunden för att Sverige i en orolig omvärld ska kunna möta
              de utmaningar som vi nu står inför. Tack vare en ansvarsfull ekonomisk
              politik har vi klarat krisen bättre än de flesta jämförbara länder.
              Svensk bnp har vuxit ungefär tre gånger så mycket sedan 2006 som
              snittet för eurozonen.
            </seg>
            <seg xml:id="i-68a4913dee216dac-0">
              Om Sverige hade haft lika svag tillväxt som övriga EU-länder
              sedan 2006 skulle vi ha haft ungefär 100 miljarder kronor mindre
              till välfärden och investeringarna för jobben. Om vår arbetsmarknad
              hade utvecklats som övriga EU i snitt hade ungefär 150 000 färre
              varit sysselsatta. Ansvarsfull politik ger resultat.
            </seg>
            <seg xml:id="i-5b6321957eb98582-0">
              Den här hösten har hittills visat att det är viktigare än på
              länge både att fortsätta ta ansvar och att våga investera för
              framtiden. I dag beslutar Sveriges riksdag om ramar, och med dagens
              budgetbetänkande befäster vi Sveriges ställning som ett av Europas
              mest välskötta och stabila länder, mätt i starka statsfinanser.
            </seg>
            <seg xml:id="i-b9c306746d701cbb-0">
              När budgeten presenterades i september var regeringen tydlig
              med att svensk ekonomi fortsatt befinner sig i ett besvärligt
              läge, särskilt om vi ser utanför landets gränser.
            </seg>
            <seg xml:id="i-395c4a502311540d-0">
              Även i utskottets betänkande konstaterar vi att nedåtriskerna
              fortsätter dominera och att avgörande problem i Europa och USA
              ännu inte är lösta. Samtidigt ser vi utmaningar och möjligheter
              i form av till exempel de asiatiska tillväxtländerna, som har
              större betydelse i dag för svensk ekonomi än vad de hade för ungefär
              20 år sedan.
            </seg>
            <seg xml:id="i-68c6c510e018a980-0">
              När IMF presenterade sin senaste World Economic Outlook i oktober
              lyftes Sverige fram som ett av undantagen i en annars ganska dyster
              bild av världsekonomin de senaste åren. Sverige lyftes fram som
              ett ganska tydligt föredöme när det gäller krishantering. Vi har
              fört en ansvarsfull ekonomisk politik som har gett oss buffertar
              för att hantera besvärliga tider.
            </seg>
            <seg xml:id="i-a016ad42b1b1072e-0">
              När Socialdemokraterna reserverade sig i förra årets budgetbetänkande
              skrev de: Friheten som starka statsfinanser ger ska användas till
              att stärka arbetslinjen och öka sysselsättningen.
            </seg>
            <seg xml:id="i-d30eab8740953116-0">
              Det är ett bra citat. Detta har vi möjlighet att göra nu. Till
              skillnad från Socialdemokraterna lägger vi också fram konkreta
              förslag som gör detta möjligt.
            </seg>
            <seg xml:id="i-0b7f14b526616fc3-0">
              Fru talman! Både läget i den rika världen, Europa och USA, och
              tillväxten i Asien utsätter oss, våra företag, vår arbetsmarknad
              för starka prövningar och ett starkt omvandlingstryck. Det är
              mot det vi måste bygga Sverige starkare för att klara jobben och
              välfärden i framtiden.
            </seg>
            <seg xml:id="i-1585d81371910560-0">
              Vi måste också förstå de inhemska utmaningar som vi har på vår
              egen arbetsmarknad. Den arbetslöshet vi ser i dag i Sverige är
              huvudsakligen strukturell. Det är för många ungdomar och utrikes
              födda som står utanför arbetsmarknaden. De har för svårt att få
              jobb. På detta måste jobbpolitiken riktas in.
            </seg>
            <seg xml:id="i-3db797e805a96102-0">
              Därför presenterar Alliansen en budget med tydliga investeringar
              för att möta de här utmaningarna. Det handlar om att stärka den
              svenska konkurrenskraften, fortsätta rusta svensk arbetsmarknad
              och värna välfärden och sammanhållningen. Vi tar ansvar för att
              bygga Sverige starkt.
            </seg>
            <seg xml:id="i-7e12bc8fd689a563-0">
              Vi sänker bolagsskatten under snittet i både EU och OECD. Det
              gör att fler investeringar blir lönsamma. Det gör att det blir
              attraktivt för fler internationella företag att förlägga verksamhet
              i Sverige, vilket lägger grunden och är helt avgörande för fler
              jobb.
            </seg>
            <seg xml:id="i-3562caa4f70ea0eb-0">
              Genom att en stor del av skattesänkningen finansieras genom skärpta
              avdragsregler för de så kallade räntesnurrorna finns det också
              en tydlig rättviseaspekt i det här reformförslaget. Så tar vi
              ansvar för det svenska investeringsklimatet.
            </seg>
            <seg xml:id="i-b011c5f11a4981c6-0">
              En väl fungerande infrastruktur är grunden för en fungerande
              och fortsatt växande ekonomi med fler jobb, särskilt i ett så
              avlångt och spritt land som vårt. Socialdemokratiska löften utan
              ekonomisk täckning har vi ersatt med väl motiverade och fullt
              ut finansierade investeringar. Det är en utveckling som har varit
              i gång sedan 2006 och som vi har fortsatt. Alliansen bygger till
              exempel en ny stambana. Vi stärker infrastrukturen för gruvnäringen.
              Vi bygger ut kollektivtrafiken även i storstadsområden som till
              exempel tunnelbanan till Nacka som nu kan snabbas på. Anslagen
              för drift och underhåll har i princip dubblerats sedan 2006. Så
              tar vi ansvar för svensk infrastruktur.
            </seg>
            <seg xml:id="i-8bd492f5fe1d57f6-0">
              Svensk forskning måste vara internationellt konkurrenskraftig.
              Vi ligger i den absoluta världstoppen när det gäller investeringar
              i detta. Det är få länder som slår Sverige när det gäller att
              investera i forskning. Sedan 2006 har de samlade anslagen till
              forskning ökat från 25 miljarder till 30 miljarder. Vi fortsätter
              att stärka svensk forskning för att få fram fler nya jobb. Med
              årets forskningsproposition ökar anslagen till 34 miljarder kronor.
              Så tar vi ansvar för svensk konkurrenskraft.
            </seg>
            <seg xml:id="i-ec566cd9f410eb9b-0">
              Arbetsmarknadspolitiken förstärks för att förbättra matchning
              och motverka långvarig arbetslöshet. Vi satsar särskilt på ungdomar
              med ett paket som bidrar till att möta den svagare konjunkturen
              och underlätta övergången mellan skola och arbetsliv. Vi satsar
              på lärlingsutbildningar och gymnasiala yrkesutbildningar, på bättre
              matchning för dem som har stått utanför arbetsmarknaden länge,
              på nystartsjobb och på en ökning av antalet utbildningsplatser.
              Vi satsar drygt 8 miljarder mellan 2013 och 2016 på fler jobb
              för unga. Vi fortsätter att stärka den svenska modellen, och staten
              och arbetsmarknadens parter samverkar i den så kallade jobbpakten.
              Så tar vi ansvar för att trygga jobben och få fler i arbete.
            </seg>
            <seg xml:id="i-b265147727f90ee7-0">
              Sverige är ett av de länder inom OECD som har jämnast fördelning.
              I årets budget gör vi träffsäkra satsningar för att stärka det
              ekonomiska utrymmet för de familjer som behöver det allra mest.
              Vi reformerar till exempel försörjningsstödet. Vi stärker bostadstillägget
              för pensionärer, grundnivån i föräldrapenningen och tilläggsbidraget
              för studerande med barn. Skatten för pensionärer sänks för fjärde
              gången. Så tar vi ansvar för sammanhållningen.
            </seg>
            <seg xml:id="i-d0ba7b35b9c69e55-0">
              Alliansens sjunde gemensamma budget står mot fyra olika oppositionsförslag
              med väldigt lite gemensamt, men det finns en gemensam nämnare:
              Alla fyra förslagen hotar att bromsa jobben och tillväxten. I
              en tid av internationellt besvärligt konjunkturläge lägger de
              olika oppositionsförslagen ökade bördor på svenska företag på
              svensk arbetsmarknad. Om man utgår från era förslag blir summan
              av Socialdemokraternas, Vänsterpartiets och Miljöpartiets förslag
              att tillväxten riskerar att bli mellan 1 och 2 procentenheter
              lägre och jobben 50 000100 000 färre.
            </seg>
            <seg xml:id="i-68343d3b91481cbd-0">
              I en tid när för många unga saknar jobb skulle kostnaderna för
              att anställa unga chockhöjas med flera av oppositionspartiernas
              förslag genom kraftigt höjda arbetsgivaravgifter. För en butiksanställd
              med 20 000 i månadslön skulle Socialdemokraternas förslag innebära
              en anställningskostnad som ökar med en dryg månadslön om året.
              Det går inte att blunda för de ekonomiska realiteterna med ett
              sådant förslag, särskilt inte när ni kompenserar de offentliga
              arbetsgivarna för ökade kostnader. Varför kompenseras det om det
              inte är så skadligt? Och varför gäller den risken inte de privata
              arbetsgivarna? Hur leder ökade kostnader för att anställa unga
              till att jobben blir fler? Det har vi fortfarande inte fått svar
              på under hösten.
            </seg>
            <seg xml:id="i-ec388db9eb65fb81-0">
              Fru talman! Fredrik Olovsson, Magdalena Andersson, Stefan Löfven
              och deras kolleger gör anspråk på regeringsmakten. Det ställer
              krav, inte bara på ett budgetförslag som i stället för att strama
              åt i lågkonjunktur och hota jobben gör Sverige starkare. Det ställer
              också krav på ett heltäckande och seriöst alternativ som har ett
              parlamentariskt underlag som slår Alliansens; så ser ju det parlamentariska
              läget ut. Det räcker inte, Fredrik Olovsson, med att stå här och
              tala om sig själv och sitt förslag och försöka hålla distansen
              till de andra. Socialdemokraterna skulle behöva förhålla sig till
              exempelvis Vänsterpartiet och Miljöpartiet och kanske till och
              med till Sverigedemokraterna. Vilka är de kompromisser som skulle
              krävas för att få ihop ett regeringsalternativ? Utöver de egna
              drygt 30 miljarderna i skattehöjningar på jobb och tillväxt, vilka
              eftergifter är Fredrik Olovsson beredd att göra? Blir det Miljöpartiets
              höjningar av bensin- och miljöskatterna så att transporterna blir
              dyrare i hela landet? Ska det bli Vänsterpartiets återregleringar,
              avskaffande av RUT-avdraget och höjda inkomstskatter? Hur stämmer
              det med den så kallade affärsplan som Socialdemokraterna har talat
              så fint om i olika tidningsartiklar under sommaren och tidiga
              hösten?
            </seg>
            <seg xml:id="i-a05ad33d1b46fb6e-0">
              Sverige måste stå starkt för att möta en knivskarp och hård global
              konkurrens. Vi har mycket att vinna på den. Världen går igenom
              en historisk förändring, och vi har historiskt vunnit på att ta
              möjligheter i omvandling. Sverige skulle inte vara rikt om vi
              inte hade varit bra på det. Därför fortsätter Alliansen att investera
              i framtiden, stärka den svenska ekonomin och sammanhållningen,
              värna sysselsättningen och slå vakt om välfärden. Det är helt
              avgörande för att Sverige ska klara av att möta de utmaningar
              vi nu ser i vår omvärld.
            </seg>
            <seg xml:id="i-ebcf037b96561fd7-0">
              Fru talman! Jag yrkar bifall till utskottets förslag och därmed
              avslag på fyra olika varianter av färre och dyrare jobb.
            </seg>
          </u>
          <note type="speaker" xml:id="i-e763e74f5ea69c97-0">
            Anf. 6 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-1">
            <seg xml:id="i-f7854ee61bb9e86b-0">
              Fru talman! Om man inte klarar jobben, om man tillåter massarbetslösheten
              att bita sig fast och fördjupas, om man accepterar att långtidsarbetslösheten
              tredubblas och om man låser in 30 000 människor i fas 3 kommer
              man inte långsiktigt att klara ekonomin på ett bra sätt. Det är
              det vi ser med Anna Kinberg Batras politik. Ni klarar inte jobben,
              och ni klarar följaktligen inte heller överskottsmålet.
            </seg>
            <seg xml:id="i-7ffcc86c0b9dce63-0">
              Ett annat sätt att se på samma sak är att ni har sänkt skatterna
              för mycket, mer än vad budgeten tål långsiktigt för att också
              klara överskottsmålet. I ert förslag får vi ytterligare tydliga
              besked om att det är en politik som ni kommer att fortsätta med.
              Trots att ni inte klarar överskottsmålet ägnar ni er åt ofinansierade
              skattesänkningar. Den här gången är det en ofinansierad och oansvarig
              sänkning av bolagsskatten.
            </seg>
            <seg xml:id="i-2c3afd430243a29e-0">
              Jag vill också veta om Anna Kinberg Batra verkligen står bakom
              de bedömningar av den ekonomiska utvecklingen som utskottets betänkande
              baserats på, som ni skriver om, som du just yrkade bifall till
              och som säger att tillväxten ska bli nästan 3 procent och att
              arbetslösheten ska sjunka nästa år. Om finansutskottets ordförande
              inte längre står bakom det som står i betänkandet, borde ni då
              inte ändra något på politiken, inte ens ett kommatecken, när kartan
              och verkligheten inte stämmer överens?
            </seg>
          </u>
          <note type="speaker" xml:id="i-8a129730b8973841-0">
            Anf. 7 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-1">
            <seg xml:id="i-d6b5ddad74ce4f4b-0">
              Fru talman! Jag citerar igen ur förra årets socialdemokratiska
              reservation: Friheten som starka statsfinanser ger ska användas
              till att stärka arbetslinjen och öka sysselsättningen.
            </seg>
            <seg xml:id="i-9461f414924b51a7-0">
              I stället föreslår Socialdemokraterna i år att strama åt när
              Sverige är i lågkonjunktur. Jag kan nästan alltid vara kritisk
              till Socialdemokraternas förslag, men i år är det snudd på farligt.
              Det är nu vi behöver fortsätta att bygga Sverige starkt för att
              jobben ska bli fler.
            </seg>
            <seg xml:id="i-73a6aecfc2af0685-0">
              Fredrik Olovsson bor, som vissa andra här, i Katrineholm. En
              av de största privata arbetsgivarna i den kommunen är SKF Mekan.
              Det är en av världens ledande tillverkare av tillbehör till lager
              av olika slag. Låt oss titta på hur det blir med investeringsklimatet
              och jobben för den typen av företag med er politik. Baserat på
              2011 års resultat skulle hela SKF-koncernen, även utanför Katrineholm,
              betala nästan 180 miljoner kronor mer i bolagsskatt med ert förslag
              jämfört med vårt. Det motsvarar en dryg femtedel av SKF Mekans
              omsättning. Er politik riskerar att försvaga Sverige i tider när
              den internationella pressen är hårdare än på mycket länge och
              jobben verkligen måste bli fler.
            </seg>
            <seg xml:id="i-4695cd09d488ad21-0">
              Jag blev lite förvånad i oktober när Socialdemokraterna presenterade
              sin budgetmotion. Ni hade ju talat så vänligt om näringslivet,
              affärsplaner och annat under sommaren och sedan lade ni på riksdagens
              bord förslag om högre skattehöjningar än vad Håkan Juholt gjort
              tidigare, med en större profil mot transfereringar till dem som
              inte jobbar.
            </seg>
            <seg xml:id="i-0af480ee858037e5-0">
              Det är nu, Fredrik Olovsson, som vi behöver satsa på jobben.
              Det är nu Sverige mer än på länge behöver satsa på att fortsätta
              att bygga Sverige starkt så att jobben blir fler. Socialdemokraternas
              förslag hotar den utvecklingen.
            </seg>
          </u>
          <note type="speaker" xml:id="i-0428e6e18fd4ccac-0">
            Anf. 8 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-2">
            <seg xml:id="i-d4fb40cc4417cd69-0">
              Fru talman! Jag observerar att jag inte fick något svar på min
              fråga. Trots att den ekonomiska utvecklingen kommer att bli en
              helt annan än den som regeringen förutspådde ska ingenting ändras.
              Prognoserna ligger uppenbarligen fast. Det är så ni tror att utvecklingen
              ska vara, och därmed blir politiken också fel.
            </seg>
            <seg xml:id="i-bb9f2cdb532a27c6-0">
              Sedan beskriver Anna Kinberg Batra vår politik felaktigt. Vi
              höjer inte bolagsskatten. Vi sänker bolagsskatten i den del som
              är finansierad. Det är direkt oärligt att påstå att det skulle
              vara fråga om en höjning när vi sänker den till 24 procent. Det
              är mycket märkligt resonerat.
            </seg>
            <seg xml:id="i-0966dff733dd47d8-0">
              Men vi har i vårt budgetförslag en politik som är mer avpassad
              till den situation som vi uppenbarligen går in i. Vi har fler
              utbildningsplatser, vi har en effektivare arbetsmarknadspolitik,
              vi avskaffar fas 3 där ni låser in 30 000 människor, vi har 10
              miljarder i efterfrågestimulanser som kan möta just den vikande
              efterfrågan och som hindrar att det som nu riskerar att bli en
              kris i exportindustrin också flyttar in i den inhemska ekonomin.
              Det handlar om barnbidrag, sänkt pensionärsskatt och sänkta avgifter
              till arbetslöshetsförsäkringen.
            </seg>
            <seg xml:id="i-7c55983277831f6e-0">
              Men Anna Kinberg Batra yrkade precis bifall till det som innebär
              en politik som bygger på att vi nästa år ska se att arbetslösheten
              sjunker och att tillväxten blir hög. Då måste jag ändå fråga:
              Är det er bild av ekonomin för nästa år? Om det inte är det borde
              väl någonting åtminstone ett kommatecken, åtminstone en krona
              eller åtminstone en siffra ändras i det dokument som bygger på
              just bedömningen av den ekonomiska utvecklingen. Borde det inte
              det?
            </seg>
          </u>
          <note type="speaker" xml:id="i-f5600991883dac56-0">
            Anf. 9 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-2">
            <seg xml:id="i-b0642f0096279ff2-0">
              Fru talman! På 349 platser i denna kammare ligger det små lila
              buntar med betänkandet från finansutskottet där vi tydligt jag
              tror att det är på s. 23 beskriver hur den ekonomiska utvecklingen
              bedöms i propositionen, och vi tar också hänsyn till andra prognoser
              som har kommit under hösten. Sedan konstaterar vi, som regeringen
              skrev redan i september, att det ligger mörka moln över svensk
              ekonomi, att det finns nedåtrisker och att risken för en negativ
              utveckling överväger. Det konstaterade regeringen i september.
              Jag håller med om att det finns skäl att vara lite försiktig i
              bedömningen av utvecklingen framöver. Det framgår i budgetpropositionen,
              det framgår i betänkandet, och det är fortsatt mycket viktigt.
            </seg>
            <seg xml:id="i-57b4a6642c3fb725-0">
              I detta läge slår Socialdemokraterna till med att göra jobben
              dyrare och riskerar att göra dem färre. Jag har inte fått svar
              på frågan om hur era förslag skulle göra att jobben blir fler.
              I det problematiska läge som vi har, när risken för en negativ
              utveckling och problem på arbetsmarknaden överväger såsom det
              står i betänkandet och i regeringens proposition, varför ska ni
              då slå till med att göra jobben dyrare?
            </seg>
            <seg xml:id="i-c259b45a8d982796-0">
              Era förslag riskerar att ge Sverige en sämre bnp-utveckling och
              göra jobben färre i tider då Sverige behöver nya och fler jobb
              som allra mest. Då är bolagsskatten viktig. Ni skriver själva
              i era förslag att med ert bolagsskatteförslag kommer det in närmare
              8 miljarder mer. Ni tar in 8 miljarder mer, och 7,6 miljarder
              är högre skatt på företagen. Vi fortsätter sänka skatten för företagen
              och på jobben eftersom Sverige behöver fler av dem.
            </seg>
          </u>
          <note type="speaker" xml:id="i-b068e9c84bed3841-0">
            Anf. 10 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-1">
            <seg xml:id="i-c13cbc6115232796-0">
              Fru talman! I sitt inlägg uttryckte Anna Kinberg Batra att Miljöpartiet
              skulle höja skatterna för företag. Jag ber Anna Kinberg Batra
              att återigen titta på vårt budgetförslag eftersom det inte stämmer.
              Det som vi gör är att vi omfördelar de sänkningar som regeringen
              gör. Vi prioriterar till exempel en sänkning av arbetsgivaravgiften
              i stället för bolagsskatten. Vi tror att det är mycket mer träffsäkert
              för att få nya jobb i Sverige.
            </seg>
            <seg xml:id="i-ae03379b1240619a-0">
              Däremot använder vi klimatpolitiska styrmedel för att vi värnar
              om att Sverige ska minska sina utsläpp och för att Sverige ska
              ta ansvar för att minska klimatpåverkan. Det är bekymmersamt att
              Anna Kinberg Batra i sitt inlägg bara talar om att det leder till
              högre avgifter för bensinen och att det är någonting negativt.
              Det visar att regeringens klimatambitioner har urholkats katastrofalt
              under de senaste åren, och det är bekymmersamt.
            </seg>
            <seg xml:id="i-d1461b08b0a7fc05-0">
              Jag vill framför allt fokusera på arbetslösheten bland unga.
              Det är intressant att Anna Kinberg Batra står här och förespeglar
              att regeringens insatser skulle ha bidragit till att lösa problemen.
              Tittar man på hur verkligheten ser ut och hur statistiken ser
              ut är det uppenbart att problemen är långt ifrån lösta. Snarare
              blir de allt värre. Det är fler unga som hamnar i arbetslöshet,
              och framför allt i långtidsarbetslöshet, med regeringens politik.
              Det är märkligt att hon då uttrycker det som att de åtgärder som
              man har genomfört skulle vara en succé och att det på något sätt
              skulle ha löst problemen.
            </seg>
            <seg xml:id="i-f9b1615f4fae8d09-0">
              Jag vill framför allt lyfta fram en fråga som handlar om en specifik
              del av arbetslösheten och en lösning av den. Det handlar om våra
              miljonprogramsområden som vi som båda kommer från Helsingfors
              känner till mycket väl. Vi vet att det finns stora sociala problem,
              stora miljöproblem och effektivitetsproblem där. Men vi vet också
              att det finns en potential. Genom att renovera miljonprogramsområdena
              skulle man kunna skapa många nya jobb, inte minst just i de områden
              där arbetslösheten är mycket hög.
            </seg>
            <seg xml:id="i-68f4848c26cf4815-0">
              Vi har föreslagit att vi ska införa något som vi kallar klimat-ROT
              och som riktar sig speciellt till dessa områden och gör det möjligt
              att renovera och skapa många nya jobb.
            </seg>
            <seg xml:id="i-7abafb96d7691c79-0">
              Min fråga är: Vad gör regeringen? Hur ser regeringen på detta
              problem? Hur ska man lösa problemet med dåligt underhållna och
              dåligt renoverade miljonprogramsområden?
            </seg>
          </u>
          <note type="speaker" xml:id="i-e67e4b86964fc384-0">
            Anf. 11 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-3">
            <seg xml:id="i-20097f8dc2890c08-0">
              Fru talman! Leder Miljöpartiets budgetförslag inte till högre
              kostnader för jobben? Det beror lite grann på hur man räknar.
              Ni gör ett stort nummer av att arbetsgivaravgifterna sänks generellt
              och att det även sker en sänkning för vissa lönesummor. Jag välkomnar
              att Per Bolund och Miljöpartiet har kommit till insikt om att
              de svenska skattekilarna är för höga. Men hela resonemanget hänger
              inte ihop eftersom ni finansierar dessa sänkningar genom att chockhöja
              arbetsgivaravgifterna för unga ni menar att sänkningen har varit
              ineffektiv och kostsam.
            </seg>
            <seg xml:id="i-2841af41e29d1184-0">
              Summan av förslagen i Miljöpartiets budgetalternativ, inklusive
              miljöskatterna, blir totalt sett högre skatter i ekonomin som
              helhet och på jobb och tillväxt. Miljöskatterna spelar stor roll
              för möjligheterna att transportera sig, köra ut varor och utföra
              tjänster i hela vårt avlånga land. Därför spelar hela Miljöpartiets
              politik stor roll för jobben och ekonomin, och därför är det bekymmersamt
              när det gäller hur jobben skulle bli fler med den. Det finns snarare
              risk för att den leder till färre jobb på lång sikt och lägre
              bnp-utveckling på lång sikt. Då blir det också svårare att fortsätta
              satsa.
            </seg>
            <seg xml:id="i-f5860d704aed73c9-0">
              Satsar vi på ungdomsjobb? Vi har både sänkt trösklarna för ungdomsjobben
              och satsat på skolan. Nu görs fler reformer, brukar det påstås,
              än när folkskolan infördes 1842. Vi fortsätter samtalet med parterna
              för att fortsätta hjälpa ungdomar in i jobb, och vi vill fortsätta
              slå vakt om de lägre trösklarna för att ungdomar ska komma in.
            </seg>
            <seg xml:id="i-d6af55a608306790-0">
              Per Bolund nämner angelägna satsningar, som vi säkert kan återkomma
              till. Men jag vill fråga Per Bolund om finansieringen och hur
              er kravlista till Socialdemokraterna ser ut. Om ni skulle stödja
              ett socialdemokratiskt regeringsalternativ, hur ser då kravlistan
              ut, Per Bolund? Historiskt har det varit känt att det är ganska
              dyrt att bli kompisar med er i Miljöpartiet i till exempel budgetsammanhang.
            </seg>
          </u>
          <note type="speaker" xml:id="i-3816a13ad6617b51-0">
            Anf. 12 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-2">
            <seg xml:id="i-7839b36d3c8413b7-0">
              Fru talman! Vi har vår kravlista här, och den gäller oavsett
              vilka partier som vi ska samarbeta med. Det är så klart vår politik
              som vi försöker genomföra i regeringsställning. Jag gissar att
              detsamma gäller även Moderaterna och andra partier.
            </seg>
            <seg xml:id="i-e98483fc202f32e8-0">
              Sedan hoppar Anna Kinberg Batra långt in i framtiden och vill
              gärna tala om vad som händer efter nästa val. Vi tror att man
              ska utveckla en politik för den problematik som vi befinner oss
              i nu och den ekonomiska nedgång som vi nu möter i svensk ekonomi.
              Uppenbarligen vill regeringen hellre tala om vad som händer i
              framtiden än vad som inte händer nu från regeringens sida.
            </seg>
            <seg xml:id="i-2bda1f5935a0d584-0">
              Anna Kinberg Batra svarar över huvud taget inte på min fråga
              som handlade om renoveringen av miljonprogrammen. Jag var på ett
              seminarium i går som Ingenjörsvetenskapsakademien anordnade. De
              talade om ett investeringsbehov på mellan 400 och 500 miljarder
              kronor under de närmaste årtiondena för att hålla miljonprogrammen
              i ett hållbart skick och skapa socialt acceptabla boendemiljöer
              och för att öka energieffektiviteten.
            </seg>
            <seg xml:id="i-99dae0f46b07cce5-0">
              Om man kan stimulera fram denna typ av omställning och göra en
              renovering av miljonprogrammen innebär det också stora möjligheter
              att få människor i arbete i områden som är enormt socialt utsatta
              och där arbetslösheten är mycket högre än i resten av landet.
              Lyckas man stimulera fram den typen av insatser kommer det att
              ge mycket stora effekter för sårbara grupper.
            </seg>
            <seg xml:id="i-92862bce82dfb77a-0">
              Därför är jag bekymrad över att regeringen inte har några som
              helst svar på hur den typen av utveckling skulle kunna stimuleras
              fram. På vilket sätt vill man stimulera bostadsbolagen att renovera
              miljonprogramsområdena? Vad är det för typ av ekonomiska stöd
              som skulle behövas enligt regeringens sätt att se på det? Hur
              ska man få fram dessa 400500 miljarder kronor? Det är väl uppenbart
              även i Anna Kinberg Batras värld att det inte händer i dag och
              att det behövs nya insatser för att man ska få denna utveckling?
              Eller är det så att regeringen faktiskt inte prioriterar denna
              fråga utan tycker att det är någonting som andra ska lösa och
              att regeringen inte har något ansvar?
            </seg>
          </u>
          <note type="speaker" xml:id="i-f13e5b4e6d0037a9-0">
            Anf. 13 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-4">
            <seg xml:id="i-754fbbd37da13935-0">
              Fru talman! Per Bolund och jag kan vara överens om en sak, nämligen
              att bostäderna behöver bli fler, särskilt i storstadsområden.
              Visst är det så. Det kräver enklare regler för byggande, bättre
              möjligheter att hyra ut bostäder till dem som inte har och låga
              skatter på till exempel ROT-arbeten, som vi har infört. Sådant
              är viktigt. Det kan behövas mer.
            </seg>
            <seg xml:id="i-9e7a63686c7869f9-0">
              Skälet till att vår budgetproposition har titeln Investera för
              framtiden är att tack vare de ansvarsfulla statsfinanserna har
              vi kunnat investera för framtiden. Det är därför jag refererar
              till att ni i Miljöpartiet här i riksdagens talarstol, i medier
              och så vidare ropar efter satsningar samtidigt som ni säger att
              det är viktigt att ta ansvar för statsfinanserna. Det går inte
              alltid riktigt ihop.
            </seg>
            <seg xml:id="i-5ccde8d20a9aaab6-0">
              Jag ska ta upp två lästips för den som är intresserad av ansvar,
              framtid och investeringar. Förra året stod vi här i Helsingfors
              värdar för en konferens med budgetexperter från hela världen.
              Det fanns en tysk studie som visade hur Sverige har haft ansvarsfulla
              statsfinanser med stopp för utgiftsökningar sedan ramverket började
              användas med ett undantag. När Göran Persson hade vunnit valet
              2002 med i alla fall närmare 40 procent av rösterna budgetförhandlade
              han med Miljöpartiet. Det kostade flera hundra miljoner extra.
            </seg>
            <seg xml:id="i-bd38e6a5a700381d-0">
              Det finns ett till lästips, nämligen Lennart Olsens Rödgrön reda
              . Lennart har varit budgetförhandlare för Miljöpartiet. Han berättar
              glatt hur de ställde och fick igenom enorma krav på utgiftsökningar.
              Därför är det viktigt att fråga Per Bolund hur han tar ansvar
              för framtiden. Jag investerar gärna i grön och ny teknik, i omställning
              och i bostäder inom ramen för ansvarsfulla statsfinanser. Men
              hur ser Per Bolunds kravlista ut? Den får vi återkomma till.
            </seg>
          </u>
          <note type="speaker" xml:id="i-40b86c6c86787192-0">
            Anf. 14 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-1">
            <seg xml:id="i-348f187787e09a00-0">
              Fru talman! Först ska jag ge ett informationstips till Anna Kinberg
              Batra, nämligen att ROT inte gäller hyresgäster och alla hyreslägenheter.
              De är undantagna.
            </seg>
            <seg xml:id="i-00ede905bee10f9b-0">
              Ett annat lästips kan vara att titta i statistiken över arbetsmarknaden.
              Vi kan se att långtidsarbetslösheten har ökat med 70 procent sedan
              ni tillträdde 2006. Det handlar om sex månader eller längre arbetslöshet.
              De som har varit arbetslösa två år eller mer har ökat med hela
              188 procent. Det är resultatet av er politik. Jag kan inte tycka
              att det är speciellt ansvarsfullt.
            </seg>
            <seg xml:id="i-36d77282147208da-0">
              Låt oss därtill lägga till statistik från Arbetsförmedlingen
              som visar att av landets 400 000 arbetslösa är 250 000 att beteckna
              som utsatta på arbetsmarknaden, det vill säga de har svårt att
              få ett jobb och riskerar att helt slås ut från arbetsmarknaden.
              Deras situation kommer att bli än besvärligare när alla varsel
              kommer och så småningom ännu fler förlorar arbetet.
            </seg>
            <seg xml:id="i-fd329ba10d72e945-0">
              Ni höjer anslagen till arbetsmarknadspolitiska insatser i krisen
              med 150 miljoner kronor. Det är framför allt för att öka antalet
              lönebidragsanställningar. Det är bra, men det är lite med tanke
              på den stora gruppen i dag långtidsarbetslösa.
            </seg>
            <seg xml:id="i-f6f1238e179a3566-0">
              Samtidigt drar ni ned ännu mer på anslagen till arbetsmarknadsutbildningar.
              Ni sänker anslagen till ersättning för de arbetslösa med över
              3 miljarder kronor. Hur ska de klara sig? På vilket sätt blir
              det bättre för samhällsekonomin att de arbetslösa över huvud taget
              inte får någon ersättning? Om människor med låga inkomster får
              ekonomisk trygghet, en något bättre ekonomi, upprätthålls också
              efterfrågan i ekonomin.
            </seg>
            <seg xml:id="i-0bd791e875f71b3a-0">
              På vilket sätt, Anna Kinberg Batra, tar ni ansvar för de långtidsarbetslösa?
            </seg>
          </u>
          <note type="speaker" xml:id="i-2d060f335656d631-0">
            Anf. 15 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-5">
            <seg xml:id="i-a3fb65f54e197b6b-0">
              Fru talman! Nu har jag bara två minuter på mig, och det är lite
              om jag ska bemöta allt som Ulla Andersson tar upp.
            </seg>
            <seg xml:id="i-09d11a08b76fdec5-0">
              Vi har båda ett genuint engagemang för jobben, för att fler ska
              komma i arbete. Det betvivlar jag inte att Ulla Andersson har.
              Men den här debatten visar att alternativen ser olika ut. Lite
              beroende på hur man räknar får man ihop mellan 60 och 90 miljarder
              i skattehöjningar på jobb och tillväxt med Vänsterpartiets politik.
              Hur man än räknar blir det svenskt rekord i att det är dyrare
              och svårare att skapa jobb. Det är det stora hotet mot jobben.
            </seg>
            <seg xml:id="i-0f0d64bfe1fda864-0">
              Jag får inte fram ur Ulla Anderssons replik hur det skulle göra
              jobben fler. Era förslag hotar både bnp-utvecklingen och jobbutvecklingen,
              särskilt i sektorer där många kvinnor arbetar, till exempel inom
              välfärden där ni har kunnat satsa och där alternativen har vuxit
              fram. De möjligheterna vill ni ta bort.
            </seg>
            <seg xml:id="i-026a994040ec8c3b-0">
              Jag skulle vilja fråga även Ulla Andersson hur kravlistan till
              Socialdemokraterna ser ut vid en eventuell regeringsbildning.
              Vad är viktigast av alla skattehöjningar att kräva att Magdalena
              Andersson ska genomföra om hon blir finansminister? Vad är ert
              pris? Är det att alla RUT-avdrag måste bort? Är det att valfriheten
              måste klämmas åt så att välfärdsjobben blir färre? Eller är det
              viktigast att prioritera att människor med normala inkomster får
              högre inkomstskatt först? Vad går först? Vilket av alla dessa
              hot mot jobben är allra högst prioriterat om Ulla Andersson får
              bestämma?
            </seg>
          </u>
          <note type="speaker" xml:id="i-6553920a05283fa7-0">
            Anf. 16 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-2">
            <seg xml:id="i-238b28b0526c85f3-0">
              Fru talman! I år är det 2012. Ni har regerat i sex år. Jag försöker
              visa på vad som har hänt under tiden. Vi har fått en ökning av
              långtidsarbetslösheten med 70 procent. Andelen som har varit arbetslösa
              två år eller längre har ökat med 188 procent.
            </seg>
            <seg xml:id="i-0d90c30735851e89-0">
              I det läget väljer ni att dra ned på ersättningen för de arbetslösa.
              Ni låter 150 000 människor stå helt utan ersättning. Ni drar ned
              på arbetsmarknadsutbildningarna. Det är er politik som har skapat
              situationen. Ni för en ensidig politik. Ni tror att skattesänkningar
              är lösningen på allt. Men skatter används till något. Det går
              att till exempel stimulera ekonomin med hjälp av stora offentliga
              beställningar så att efterfrågan på jobb kommer. Det går att ersätta
              de arbetslösa så att de kan känna en viss trygghet och köpa gummistövlar
              till barnen. Då kan också affärsbiträdet behålla jobbet.
            </seg>
            <seg xml:id="i-ceed7b8a3c6c67e2-0">
              Vi har lagt fram en politik där vi kraftigt stimulerar möjligheterna
              till utbildning. Vi höjer anslagen till arbetsmarknadspolitiska
              insatser. Vi stimulerar ekonomin så att det blir ungefär 100 000
              fler jobb. Det kallar jag en politik för att ta ansvar.
            </seg>
            <seg xml:id="i-7f5f8c6206368fe1-0">
              Men, Anna Kinberg Batra, svara nu på frågorna. Det är ni som
              är regeringen. Det är er politik som har lett till en stor ökning
              av antalet långtidsarbetslösa, som nu riskerar att komma än längre
              från arbetsmarknaden. Vad tänker du göra? Med er budget som vi
              nu ska ta ställning till finns inte de förslagen. Ni lämnar dem
              därhän och drar till och med ned på arbetsmarknadsutbildningarna
              och sänker ersättningen till de arbetslösa. På vilket sätt blir
              det bättre? På vilket sätt skapar det fler jobb? På vilket sätt
              ska de arbetslösa klara sig ekonomiskt och få möjlighet att ställa
              om?
            </seg>
          </u>
          <note type="speaker" xml:id="i-71a2668061fcb93f-0">
            Anf. 17 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-6">
            <seg xml:id="i-4f08c8c969e5f2e3-0">
              Fru talman! Vad har hänt sedan vi vann valet 2006? Vi har till
              exempel klarat oss bättre än de flesta jämförbara länder i en
              brutal, internationell, allvarlig och djup kris. Vi har till exempel
              gjort det möjligt för över 200 000 fler att få jobb, trots en
              allvarlig internationell kris och trots att vi har blivit fler
              i Sverige. Vi är bara nio miljoner på en stor världsmarknad, och
              Sverige lyfts fram som ett exempel jämfört med andra länder i
              bland annat IMF-sammanhang för att både ha tagit ansvar och ha
              en ungefär tre gånger starkare ekonomisk utveckling än exempelvis
              eurozonen. Det är några saker som har hänt sedan 2006.
            </seg>
            <seg xml:id="i-54a43196c9bb6646-0">
              Varför har det blivit så? Bland annat för att vi målmedvetet
              har satsat på lägre trösklar för jobb och bättre möjligheter för
              dem som inte har fäste på arbetsmarknaden. Det måste vi fortsätta
              med. Om vi bryter ned arbetslösheten i till exempel ålderskategorier
              är det svårast för ungdomar. Vi vet att alldeles för många utrikesfödda
              inte har jobb och behöver bättre möjligheter att komma i arbete.
              Det riktar vi in politiken på.
            </seg>
            <seg xml:id="i-d4463d94eb814f45-0">
              Vi vet att för många har stått utanför arbetsmarknaden länge,
              men vi vet också att den svenska långtidsarbetslösheten är en
              av de lägre i Europa. Det är viktigt.
            </seg>
            <seg xml:id="i-4adaadce4dca0512-0">
              Det är möjligheten att komma in i arbete och komma tillbaka om
              man blir av med sitt arbete som är viktigast för att hålla ihop
              landet och få ekonomin att växa. Ulla Andersson talar om stora
              offentliga beställningar. Nu fungerar det så att offentlig ekonomi
              kan man utöva ansvarsfullt bara om ekonomin är stark och har möjlighet
              att växa. Det är det vi fortsätter att lägga grunden för i årets
              budgetproposition och i det här betänkandet.
            </seg>
          </u>
          <note type="speaker" xml:id="i-da15287c7e345588-0">
            Anf. 18 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-1">
            <seg xml:id="i-dfbf718f92fa82b1-0">
              Fru talman! Anna Kinberg Batra säger i sitt anförande att Sverige
              haft en väldigt stark tillväxt jämfört med övriga Europa. Man
              har i Sverige bedrivit en ansvarsfull ekonomisk politik. Man bufferterar
              och sparar pengar, vilket gör att vi har kraft att satsa mer pengar
              än andra länder. Allt det här stämmer ju, absolut. Det är regelverk
              som vi överlag är överens om här i Sveriges riksdag, det ska se
              ut på det här sättet. Vi ska ha överskottsmål, vi ska se till
              att bedriva en ansvarsfull ekonomisk politik.
            </seg>
            <seg xml:id="i-46d0336526ee91bf-0">
              Anna Kinberg Batra beskriver att vi har en strukturell arbetslöshet,
              och det är här vi har det absolut största problemet i Sverige
              i dag. Det är inte att vi har bra statsfinanser, för det är knappast
              ett problem. Apropå det perspektivet säger Anna Kinberg Batra
              att över 200 000 fler människor går till jobbet i dag. Javisst,
              men samtidigt har befolkningen ökat med över 400 000 människor.
              Sysselsättningsgraden mellan 2006 och 2011 har faktiskt minskat
              i åldersgruppen 1574 år med 0,2 procent. Det var det jag pratade
              om i mitt öppningsanförande. Jag förväntar mig att man ska vara
              ärlig som politiker och inte bara vända och vrida på siffrorna
              utan beskriva verkligheten som den är och som människor upplever
              den.
            </seg>
            <seg xml:id="i-502e32b698956a41-0">
              Med det som utgångspunkt undrar jag: Har regeringen verkligen
              som mål att skapa full sysselsättning? Eller vad är målet med
              regeringens politik? Är det att man bedriver en ansvarsfull ekonomisk
              politik, eller bedriver man en generell politik till gagn för
              alla?
            </seg>
          </u>
          <note type="speaker" xml:id="i-de355d43bb49c6bc-0">
            Anf. 19 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-7">
            <seg xml:id="i-0890105b4772d65d-0">
              Fru talman! Det allra svåraste när det gäller arbetsmarknaden
              är att få in fler i arbete som ännu inte har det. Då måste vi
              behålla och kanske till och med sänka trösklarna för dem som har
              svagast fäste. Dit hör de unga, dit hör de utrikes födda, men
              för mig är inte det viktiga var man är född, utan det viktiga
              är att man kommer in på arbetsmarknaden. Där skiljer vi oss från
              Johnny Skalin.
            </seg>
            <seg xml:id="i-700861fbefa2c013-0">
              Det viktiga för Sverige är att alla som bor här, oavsett var
              man är född, kan komma i arbete, kan få hjälp att komma i arbete,
              kan komma i åtnjutande av riktade åtgärder, till exempel utbildningsinsatser
              och bättre matchning för att komma i arbete. Vi behöver alla som
              kan jobba i Sverige. Vi är bara nio miljoner i en värld som är
              på väg mot sju miljarder. Vi skulle inte vara ett rikt och välmående
              land om det inte var att vi har varit öppna för utbyte med andra
              länder, handlat med andra länder och tagit emot människor från
              andra länder.
            </seg>
            <seg xml:id="i-18e6effc6b5d4a8b-0">
              Jag kan inte höra i Johnny Skalins replik eller se i er motion
              hur Sverige skulle få fler jobb eller starkare ekonomi av er politik,
              särskilt inte av stängda gränser.
            </seg>
            <seg xml:id="i-7b471b64c3a25c02-0">
              Jag skulle vilja citera riksdagens utredningstjänst i underlaget
              till arbetet med er budgetmotion. De skriver om ert antagande
              om att minska invandringen: Slutligen kan de föreliggande beräkningarna
              inte rakt av tolkas som en potentiell besparing. De utgör inte
              någon analys av vad som skulle hända om antalet invandare blev
              något annat än vad som prognostiserats.
            </seg>
            <seg xml:id="i-fd1b20fff4d09e47-0">
              Inte ens riksdagens utredningstjänst tar er beräkningsgrund på
              allvar. Det är svårt att ta Sverigedemokraternas påståenden på
              allvar både därför att Sverige har vunnit, vinner och behöver
              fortsätta att vinna på öppenhet och därför att era beräkningar
              vilar på oseriösa antaganden.
            </seg>
          </u>
          <note type="speaker" xml:id="i-d25356c8722ba47b-0">
            Anf. 20 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-2">
            <seg xml:id="i-eb6e18595bb77dc8-0">
              Fru talman! Jag noterar att jag inte fick något svar på min fråga.
              Är verkligen målet för regeringens politik att bekämpa arbetslösheten
              och bekämpa utanförskapet, eller vad handlar målet för regeringen
              om? Är det att bedriva en ansvarsfull ekonomisk politik? Är det
              enda som finns kvar som flaggskepp för regeringen att bedriva
              en ansvarsfull ekonomisk politik? Uppenbarligen kan ni inte ens
              ställa prognoser som håller.
            </seg>
            <seg xml:id="i-c7f00d7d4c02bf0a-0">
              Man ska sänka trösklarna för unga och utrikes födda. När det
              gäller etableringsreformen hör vi i nyheterna att endast tre av
              tio har en försörjning. Jag vet inte om det är jobb som avses
              med försörjning, för det är det inte alltid i alla sammanhang.
              Regeringen misslyckas med alla sina satsningar. Man gör satsningar
              på satsningar för att åtgärda de problem som man själv har skapat,
              men man misslyckas konsekvent att lösa problemen i alla fall.
            </seg>
            <seg xml:id="i-1ad06987fe8692a0-0">
              Man hävdar från Moderaternas sida att alla ska få hjälp, och
              där bedriver de precis samma politik som vi bedriver, men vår
              politik gör faktiskt en skillnad i vardagen för människorna i
              det här landet. Vi har identifierat problemen, vi har velat diskutera
              problemen, men vi bemöts bara med kalla handen från regeringen.
              I stället står vi med en regering vars enda försvar är att man
              bedriver en ansvarsfull ekonomisk politik samtidigt som vi kan
              notera att sysselsättningsgraden minskar.
            </seg>
            <seg xml:id="i-7f58dcffff014a9e-0">
              Det här, tycker jag, är en oansvarig regeringspolitik, som jag
              skulle vilja se en radikal förändring i. Då håller det inte att
              citera riksdagens utredningstjänst, att det inte kan tolkas som
              en besparing. Riksdagens utredningstjänst ska vara opolitisk.
              Vi har en situation där ett flertal erkända ekonomer har beskrivit
              invandringspolitiken som en stor kostnad för samhället. Invandringen
              kostar mycket pengar. Är det så att regeringen har en annan uppfattning
              gällande vår besparing, kom med en egen besparingskalkyl. Den
              skulle jag väldigt gärna vilja titta på.
            </seg>
          </u>
          <note type="speaker" xml:id="i-53d52075a142979d-0">
            Anf. 21 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-1cb7569c8927490d-8">
            <seg xml:id="i-e7c19d5c98ca2d78-0">
              Fru talman! Jag uppfattade det som en retorisk fråga om det är
              vårt mål att bekämpa arbetslösheten. Det tror jag är alla partiers
              mål. Det är absolut Alliansens mål, och det är med det målet i
              åtanke som vi konsekvent har satsat på att sänka trösklarna för
              att människor ska komma i arbete. Det är därför vi ändå kan glädjas
              åt att över 200 000 fler har jobb och att sysselsättningsgraden,
              om man bryter ned statistiken i ålderskategorier, har ökat för
              unga, medelålders och äldre. Men det är fortfarande för många
              ungdomar och för många utrikes födda som inte har jobb.
            </seg>
            <seg xml:id="i-e92564cccc0649a3-0">
              Mot den bakgrunden är Sverigedemokraternas förslag särskilt skadligt.
              Era förslag om socialavgiften för unga till exempel och era förslag
              om högre a-kassa och mer pengar till dem som inte jobbar gör att
              ekonomin skulle riskera att utvecklas sämre och jobben därmed
              bli färre.
            </seg>
            <seg xml:id="i-63dd4603335d8019-0">
              Sverige behöver inte högre skatter på jobb, Sverige behöver fler
              jobb, Sverige behöver fler nya jobb och Sverige skulle inte ha
              fått så många fler jobb sedan 2006 eller historiskt om vi inte
              hade bejakat utrikeshandel, bejakat utbyte med andra och tagit
              ansvar för att vi är ett litet land på en stor världsmarknad.
            </seg>
            <seg xml:id="i-2f05a60e61d5f86d-0">
              I år fyller Exportrådet 40 år. Jag skulle rekommendera Johnny
              Skalin att gå in på deras hemsida och läsa lite modern ekonomisk
              historia. Man kan gå längre tillbaka i historien och se att Sverige
              inte hade varit så rikt och haft en så bra jobbpolitik om det
              inte varit för utbytet med andra.
            </seg>
            <seg xml:id="i-d191b7f3013105c7-0">
              Vi tar ansvar för att hålla Sverige öppet. Vi tar ansvar för
              att bygga Sverige starkt. Johnny Skalin kan inte förklara hur
              Sverige skulle få fler jobb av att stänga sina gränser.
            </seg>
          </u>
          <note type="speaker" xml:id="i-6e0e278b2a2d92e9-0">
            Anf. 22 CARL B HAMILTON (FP):
          </note>
          <u who="carl_b_hamilton_f30000" xml:id="i-1505cc3e9b81bac4-0">
            <seg xml:id="i-61e69b8174c938ca-0">
              Fru talman! Låt mig börja med att se lite på det internationella
              läget, som ju är det som väldigt mycket bestämmer de ekonomiska
              möjligheterna i Sverige.
            </seg>
            <seg xml:id="i-1c6480163959dd71-0">
              Vi har en svag tillväxt i Europa. Vi har en bättre tillväxt i
              USA och i Asien. Problemen i Europa är djupa, och de är av två
              slag. Det ena är att många länder har en dålig konkurrenskraft
              genom att de har försummat att göra reformer under lång tid. Det
              andra är att man har dragit på sig stora skulder genom en i många
              fall oansvarig, i andra fall vårdslös ekonomisk politik. De har
              stora skulder.
            </seg>
            <seg xml:id="i-0bab04efe3e80507-0">
              Viktiga strukturåtgärder, det ska man lägga märke till, har nu
              vidtagits i ett antal länder både för att minska skulderna och
              för att höja reformtakten. Vi är på lite bättre väg i Europa,
              och en viss förbättring kan skönjas.
            </seg>
            <seg xml:id="i-ccec9ec4be64bce8-0">
              Läget i Sverige då? Ja, läget i Sverige är att vi har en hög
              strukturell arbetslöshet. Det är det svåra arbetslöshetsproblemet,
              och det gäller som tidigare sagts framför allt ungdomar och personer
              med invandrarbakgrund. Till detta kommer nu varsel, en konjunkturbaserad
              arbetslöshet. 10 000 personer varslades i oktober, och arbetslösheten
              ökade med 0,4 procentenheter till 7,2 procent under tredje kvartalet.
              Men innan jag går vidare låt mig understryka att allt i Sverige
              inte alls är svart på arbetsmarknaden.
            </seg>
            <seg xml:id="i-cb81b90cd9e4ea3d-0">
              Under tredje kvartalet detta år ökade antalet sysselsatta med
              30 000 personer. 19 000 av dessa 30 000 var kvinnor. Också antalet
              sysselsatta bland utrikes födda ökade. Det ökade med 24 000 personer.
            </seg>
            <seg xml:id="i-f86ba3ef44f1cfe0-0">
              Slutsatsen är alltså att vi inte alls befinner oss i samma läge
              som 2008 och 2009, som Ulla Andersson här påstod. Man ska vara
              väldigt noga med att inte måla upp bilden av ett sådant nödläge.
              Gör man det blir kommentaren till Ulla Andersson att i ett sådant
              läge, om vi minns, gick arbetsmarknadens parter in på avtal som
              sänkte inkomsterna och minskade sysselsättningen.
            </seg>
            <seg xml:id="i-5f6cd2b3564a32c4-0">
              Slutsatsen av din observation, Ulla Andersson, är att LO måste
              dra tillbaka sina krav på högre löner om situationen är såsom
              du beskriver den. Den är inte på det sättet. Och vi rekommenderar
              inte LO att dra tillbaka sina lönekrav, utan man ska förhandla
              och kommer säkert att få procent i ökade löner. Men bevara oss
              från den typen av alarmistiska uttalanden! Sysselsättningen i
              Sverige har ökat.
            </seg>
            <seg xml:id="i-cde59d22214f08ee-0">
              Det är också viktigt att ställa diagnoser rätt. Efterfrågan på
              svenska varor och tjänster faller från kunder i andra länder.
              Varslen i oktober var ungefär 40 procent i den konkurrensutsatta
              tillverkningsindustrin. Den ensam tog fler varsel än byggbranschen,
              handeln och den offentliga sektorn tillsammans. Om man ska rädda
              sysselsättningen i den branschen måste man titta på hur man kan
              minska effekten av minskad export. Då finns det ett antal försvarslinjer.
            </seg>
            <seg xml:id="i-d3b920ba3a034924-0">
              Den första är naturligtvis att Sverige ska delta aktivt i att
              försöka häva krisen i Europa, inte sitta på läktaren utan konstruktivt
              och engagerat delta i detta. Det är för de flesta av oss ganska
              självklart, men inte för alla i denna kammare märk väl!
            </seg>
            <seg xml:id="i-0dd9c1438975d15d-0">
              Det andra är penningpolitiken. Den är lite av elefanten mitt
              i rummet som ingen pratar om här. I den här situationen, med en
              snabbt fallande export, är penningpolitiken det snabba instrument
              som ska tillgripas. Svensk konkurrensutsatt industri klagar också
              på kronkursen. Och vi har en ovanlig situation, att vi har både
              en försvagning av efterfrågan och samtidigt en starkare krona.
              Dessa två faktorer brukar ju annars hjälpas åt, men det gör de
              inte, så det är en onormal situation.
            </seg>
            <seg xml:id="i-695bc239962f89e1-0">
              Nu är det så att vi inte vill sänka kronkursen genom att vansköta
              ekonomin, och det är ju därför som den är så stark. Sverige uppfattas
              såsom en tillflyktsort för internationella investerare som därför
              placerar pengarna här. Men man kan möjligen göra det något mindre
              lönsamt att ha sina pengar i Sverige genom att sänka räntan. Då
              skulle också sannolikheten för en försvagning av kronan öka. Det
              finns ingen garanti för detta, långt därifrån, men sannolikheten
              skulle öka. Då skulle också exportföretagens konkurrenskraft förbättras,
              varslen bli färre och arbetslösheten bli mindre.
            </seg>
            <seg xml:id="i-c5fc5dc4453b37e3-0">
              Nu har Riksbanken gjort klart att man i och för sig kanske skulle
              vilja sänka räntan det ligger i deras beskrivning av framtiden
              men att man ser ett allvarligt hinder för detta i hushållens upplåning
              och höga skuldsättning. Oavsett om vi tycker att det är en riktig
              diagnos när det gäller detta med skuldsättning eller inte är det
              den som vi politiker har att förhålla oss till. Och om vi eller
              myndigheter fattar beslut som minskar de samhällsekonomiska riskerna
              med hushållens skuldsättning öppnar det för en lägre riksbanksränta
              och sannolikt en något svagare krona och därmed en lägre arbetslöshet.
              Det gynnar just den typ av företag som drabbas av den aktuella
              varselvågen.
            </seg>
            <seg xml:id="i-94c537608d166e21-0">
              Den tredje försvarslinjen, fru talman, är en mer expansiv finanspolitik,
              det vill säga att i Keynes anda öka inhemsk efterfrågan och på
              så sätt motverka bortfallet av utländsk efterfrågan. Då är det
              otroligt viktigt att vi i Sverige har Europas kanske allra starkaste
              offentliga finanser. Vi har råd med Keynes. Vi vet dock inte ännu
              vad genomslaget på exportsidan innebär för den inhemska ekonomin
              eller för de offentliga finanserna. Men så mycket är klart att
              vårt utgångsläge är bra om vi i framtiden skulle bedöma att vi
              behöver använda finanspolitiken för att höja efterfrågan inom
              landet med arbetsmarknadspolitik, utbildningsplatser och så vidare.
              Detta är trivialt. Det är inget märkligt som jag säger. Det är
              trivialt just därför att vi har en så stark inhemsk ekonomi och
              så starka offentliga finanser.
            </seg>
            <seg xml:id="i-ea51b5345219f903-0">
              Här förefaller det stora racet mot regeringen vara frågan om
              man har bra eller dåliga prognoser. Men frågan är ju om man har
              bra eller dålig politik; det är det som är avgörande. Prognoser
              är alltid prognoser.
            </seg>
            <seg xml:id="i-83b8b7443794e5a8-0">
              Låt mig bara påminna om att vi i Alliansen har ett reformutrymme
              som vi har definierat som är 23 miljarder. Med tanke på den retorik
              som vi hör här från oppositionen, till exempel Fredrik Olovsson
              som talar om en otillräcklig politik, skulle man kunna tro att
              oppositionen föreslår en större stimulans än 23 miljarder som
              är regeringens. Men icke! Oppositionen föreslår en stramare finanspolitik,
              18 miljarder för Socialdemokraterna och även lägre för Miljöpartiet.
            </seg>
            <seg xml:id="i-44a2e9ca3588352b-0">
              De rödgrönas finanspolitik är splittrad de olika partierna emellan.
              Men den har en gemensam egenskap: Den skulle vara stramare, den
              skulle stimulera ekonomin mindre, den skulle leda till fler varsel
              och till högre arbetslöshet. Det är den gemensamma egenskapen
              hos oppositionens politik.
            </seg>
            <seg xml:id="i-98c039b5c2482566-0">
              Oppositionens finanspolitik är verkligen en job killer jämfört
              med Alliansens. Vi måste verkligen hålla fram här i dag att oppositionen,
              till och med Fredrik Olovsson, Socialdemokraterna, talar om en
              konjunkturbuffert som de ska ha. Ja men, för Guds skull, använd
              den då! När det nu är så att varslen och arbetslösheten ökar är
              det väl dags att använda den. Att lägga den på hyllan är helt
              obegripligt!
            </seg>
            <seg xml:id="i-ccdad47634962bfd-0">
              Jag vill betona att vi behöver en högre efterfrågan. Regeringen
              går ut i sitt budgetförslag med en högre inhemsk efterfrågan än
              vad oppositionen gör.
            </seg>
            <seg xml:id="i-39bbfda0e11de20e-0">
              Nu är det inte bara saldot 23 miljarder eller 18 miljarder som
              är det viktiga, utan det är också politikens inriktning. Jag ska
              då ta fasta på skattepolitiken.
            </seg>
            <seg xml:id="i-33f4f0192a354f8e-0">
              Först ska vi lägga märke till att regeringen för fjärde gången
              sänker skatten för pensionärer. Det ökar efterfrågan.
            </seg>
            <seg xml:id="i-8b211654bbc10077-0">
              Sedan är det sänkt bolagsskatt, som är kontroversiell här. Det
              är därför som jag tar upp det. Fredrik Olovsson säger att det
              inte har någon konjunktureffekt. Men förlåt, om man sänker bolagsskatten
              i detta läge, den 1 januari 2013, det vill säga om en och en halv
              månad, är det klart att det har en stimulerande effekt på företagen
              som gynnas av detta. Det är för mig alldeles självklart att det
              måste vara på det sättet. Det gör det möjligt för företag i Sverige
              att stanna i Sverige, investera i Sverige och satsa mer i Sverige.
              Det är därför man har varit bekymrade i andra länder över att
              Sverige har lagt fram detta, för vi deltar i en internationell
              konkurrens. Det är klart att det blir fler jobb, fler företag
              och fler investeringar i Sverige om vi sänker bolagsskatten den
              1 januari, om en och en halv månad.
            </seg>
            <seg xml:id="i-8c12f0dc9dd43e82-0">
              Vad gör då de andra partierna? Socialdemokraterna vill bara sänka
              hälften så mycket. Miljöpartiet sänker med hälften av det som
              Socialdemokraterna sänker. Men Vänsterpartiet höjer bolagsskatten
              tala om job killer igen! Man höjer alltså bolagsskatten, vilket
              skulle driva företag, investeringar och jobb från Sverige till
              andra länder.
            </seg>
            <seg xml:id="i-69c550c417ff5247-0">
              Igen, kort sagt: Det som är gemensamt för oppositionens politik
              i fråga om bolagsskatten är att den skulle innebära fler varsel
              och färre jobb.
            </seg>
            <seg xml:id="i-62ad2c14e4c58bbc-0">
              När det gäller att låna till skattesänkningar, som Fredrik Olovsson
              talar om, går det inte att öronmärka. Jag kan lika gärna säga
              att Fredrik Olovsson lånar till höjd a-kassa eller till några
              andra utgifter som han har. Det är bara retoriskt fiffel att tala
              om att man lånar till det ena eller det andra. Det går inte att
              i statens allmänna upplåning gå till Riksgäldskontoret och fråga
              vad de lånar till. Då kommer de att säga: Vi lånar inte till något
              annat än svenska staten.
            </seg>
            <seg xml:id="i-633064968a2bae06-0">
              Fru talman! Sedan har vi frågan om höjda arbetsgivaravgifter
              för unga under 26 år som oppositionen föreslår. De vill alltså
              ta bort den rabatt på arbetsgivares kostnad för unga personer
              som anställs och som i dag finns. Vad tror ni skulle hända om
              man i ett slag, som oppositionen föreslår, höjde kostnaden för
              att anställa unga? Tror ni att fler unga då skulle anställas?
              Tror ni att antalet unga som anställs skulle bli oförändrat? Nej,
              jag kan avslöja att det skulle bli färre ungdomar som anställdes.
              Det kostar nämligen mer för arbetsgivaren att anställa dessa unga.
              Det är ju inte särskilt märkligt. Det märkliga är att oppositionen
              inte vill låtsas om att det enkla sambandet finns, att ju högre
              kostnader man har, desto färre anställda har man.
            </seg>
            <seg xml:id="i-99bcda3dfb5c4bf4-0">
              Det är samma sak, även om det är mer invecklat och indirekt,
              när oppositionen vill ta bort skatterabatten för restaurang- och
              cateringtjänster. Även det kommer att ge färre jobb för ungdomar.
            </seg>
            <seg xml:id="i-26edf3139ab6d4e0-0">
              Fru talman! Jag tror att jag stannar där, men jag kan återkomma
              med ytterligare synpunkter i replikerna.
            </seg>
          </u>
          <note type="speaker" xml:id="i-f5f00d00890ec438-0">
            Anf. 23 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-3">
            <seg xml:id="i-5fa0668888ee78b8-0">
              Fru talman! Finansministern och regeringen har med stor precision,
              nit och iver, för att inte säga entusiasm, riktat udden mot arbetslöshetsförsäkringen.
              Om bara otryggheten blev större skulle arbetslösheten minska.
              Det har varit idén. Nu vet vi hur det gått. Avgifterna, framför
              allt för människor som jobbar i branscher med hög risk för arbetslöshet,
              har blivit högre och ersättningen lägre. Det har inte precis varit
              någon framgång om man tittar på hur arbetslösheten ökar. Långtidsarbetslösheten
              permanentas på en mycket hög nivå, och dessutom växer kön till
              landets socialkontor till följd av den politiken.
            </seg>
            <seg xml:id="i-1997e26a324ea75e-0">
              Vi har förstått att Folkpartiet egentligen har en annan linje
              i dessa frågor än finansministern och Moderaterna. Både Carl B
              Hamiltons partiordförande, andra folkpartistiska statsråd och
              partiets talesperson i arbetsmarknadsfrågor har vid ett flertal
              tillfällen under sommaren och hösten lyft fram behovet av att
              förbättra försäkringsskyddet, sänka avgifterna, höja taket. Det
              är mycket bra. Det innebär att det i praktiken finns en majoritet
              för en annan politik än den som regeringen, och framför allt Moderaterna,
              med emfas driver i denna kammare. Moderaterna är väl snart de
              enda reservanterna om alla partier skulle rösta såsom vi tycker
              i den här frågan.
            </seg>
            <seg xml:id="i-e4980fd7dc64e64c-0">
              Det föranleder några frågor till Carl B Hamilton. Varför är ni
              beredda att låta Moderaterna styra er också i den här frågan?
              När tänker ni bryta er ur Anders Borgs tvångströja vad gäller
              arbetslöshetsförsäkringen?
            </seg>
          </u>
          <note type="speaker" xml:id="i-83d6d06c831cde95-0">
            Anf. 24 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-1">
            <seg xml:id="i-a4496645437108f9-0">
              Fru talman! Det finns ingen tvångströja att bryta sig ur. Vi
              är en familj i Alliansen. Vi samarbetar. Vi kommer fram till kompromisser.
              Sedan står vi tillsammans bakom kompromisserna. Det är så vi jobbar.
            </seg>
            <seg xml:id="i-ac32608f3cbead0c-0">
              Det är en intressant observation att ni på oppositionssidan,
              Fredrik Olovsson, tydligen använder tvångströja när ni ska diskutera
              ert samarbete. Vi har inte de arbetsmetoderna. Vi har frihet att
              använda våra kroppar och våra armar på vilket sätt vi vill i vårt
              samarbete.
            </seg>
            <seg xml:id="i-fd15a7ab908e0142-0">
              Folkpartiet vill gärna se en högre a-kassa, ja, men den springande
              punkten, förutom hur vi samarbetar, är att vi på allianssidan
              inser att om man höjer a-kassan blir det färre sysselsatta. Då
              blir det en högre arbetslöshet. Vi accepterar de forsknings- och
              undersökningsresultat som finns och som pekar på att ju högre
              a-kassa man har desto sämre sysselsättning och desto högre arbetslöshet
              blir det.
            </seg>
            <seg xml:id="i-5d63a22fca3c8d0c-0">
              Sedan får man välja balanspunkten mellan målet att ha många sysselsatta
              och att ha hög a-kassa. Jag vet att ni i Socialdemokraterna vill
              ha en hög a-kassa och att ni är beredda att köpa det till priset
              av lägre sysselsättning och högre arbetslöshet. Vi är inte det.
              Vi vill ha en något högre a-kassa. Vi vill inte gå den väg som
              ni föreslår och som väsentligt skulle försämra arbetsmarknadens
              funktionssätt.
            </seg>
          </u>
          <note type="speaker" xml:id="i-76f210409b3e7bf8-0">
            Anf. 25 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-4">
            <seg xml:id="i-dad9dbe1012d3549-0">
              Fru talman! Carl B Hamilton tycks låtsas som om det finns olika
              sätt att höja taket, att det finns ett folkpartistiskt sätt som
              skulle vara bättre än ett socialdemokratiskt. På något annat sätt
              kan man väl inte förklara det. Din partiordförande, Carl B Hamilton,
              och talespersonen i dessa frågor går exempelvis till TCO och berättar
              att det är Folkpartiets linje, att ni tycker så, att ni inte tycker
              som finansministern. Men det ger inga resultat när vi väl kommer
              till budgetpropositionen. Då är det fortfarande Moderaternas linje
              som gäller. Det är synd.
            </seg>
            <seg xml:id="i-4b202e6e019f563f-0">
              Det vore bra om Carl B Hamilton och hans partikamrater hade drivit
              den här frågan lite hårdare där det faktiskt betyder någonting,
              nämligen vid de beslut som vi sedan ska fatta. Nu kommer vi fortsatt
              att ha en situation där människor får betala en alldeles för hög
              avgift när de skulle behöva använda de pengarna till att exempelvis
              stimulera den inhemska ekonomin. En del av vår efterfrågestimulans
              bygger ju på att avgifterna till arbetslöshetsförsäkringen sänks
              för dem som jobbar. Det skulle i förlängningen kunna innebära
              att den inhemska ekonomin inte drabbades av efterfrågefall när
              exportsektorn går knackigt, varslen faller ut och fler blir arbetslösa.
            </seg>
            <seg xml:id="i-c963ecc002a9aae6-0">
              Det finns alltså flera delar i detta. En bättre arbetslöshetsförsäkring
              för människorna är viktig, för den är viktig för ekonomins funktionssätt.
              I det här läget skulle det också ge en efterfrågestimulans som
              kunde innebära att arbetslösheten inte behövde bli så hög som
              den riskerar att bli nu när efterfrågefallet från våra exportmarknader
              även slår mot den svenska ekonomin.
            </seg>
            <seg xml:id="i-40eb2c4fc8da0538-0">
              Det skulle vara en klok politik, eller hur, Carl B Hamilton?
            </seg>
          </u>
          <note type="speaker" xml:id="i-bbda3406cafea0f3-0">
            Anf. 26 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-2">
            <seg xml:id="i-cffc7c9b88c287c6-0">
              Fru talman! Man måste, Fredrik Olovsson, förstå hur man arbetar
              politiskt. Vi är fyra partier. Vi kommer fram till en gemensam
              uppfattning och sedan driver vi den. Vi står bakom den och är
              solidariska med den.
            </seg>
            <seg xml:id="i-ac8a2ac9b942b903-0">
              Fredrik Olovsson säger att vi borde bryta ut Folkpartiets ståndspunkt
              och driva den så att vi fick majoritet i riksdagen. Men vi ser
              politiken som en helhet. Den politik som Fredrik Olovsson och
              hans parti står för i fråga om a-kassan skulle leda till högre
              arbetslöshet och lägre sysselsättning. Vi har tidigare haft debatter
              om det i kammaren, och vi är inte beredda att driva vår a-kasselinje
              så långt som Socialdemokraterna. Vi är inte beredda att göra det
              i Alliansen. Vi har en uppfattning, och den är gemensam.
            </seg>
            <seg xml:id="i-decd13acc606fe87-0">
              Dessa debatter med Socialdemokraterna om a-kassan avslöjar att
              de inte vill ta till sig de undersöknings- och forskningsresultat
              som finns och som visar att det finns ett samband mellan sysselsättning
              och a-kassans höjd. Vi har hört det gång på gång, och det är det
              bekymmersamma. Nu har Fredrik Olovsson ingen ytterligare replik,
              men det är en grundläggande insikt som man måste ha. Livet blir
              oerhört lätt om man bara säger: Höj a-kassan för det har ingen
              effekt på sysselsättningen. Men det har det. Det är ett av de
              stora dilemman som finns i arbetsmarknadspolitiken och den ekonomiska
              politiken i Sverige liksom i andra länder.
            </seg>
            <seg xml:id="i-75efaf5f979d1ddd-0">
              Det finns en målkonflikt, och den väljer ni socialdemokrater
              att bortse från. Det tycker jag är ett svaghetstecken i er intellektuella
              utrustning när det gäller den ekonomiska politiken.
            </seg>
          </u>
          <note type="speaker" xml:id="i-b968df516a7857a7-0">
            Anf. 27 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-3">
            <seg xml:id="i-8671132ae0925348-0">
              Fru talman! Det var intressant att höra Carl B Hamilton säga
              att prognoserna inte verkar ha särskilt mycket med budgeten att
              göra, att prognoserna är strunt samma, att det viktiga är de reformer
              som genomförs. Men allvarligt talat, Carl B Hamilton, är det inte
              så att prognoserna har en viss påverkan på budgetutrymmet, att
              man genom de prognoser som regeringen lägger fram räknar fram
              budgetutrymmet? De 23 miljarderna ni har att spendera på olika
              åtgärder baseras väl just på de prognoser som du tyckte var oviktiga?
              Då faller ju resonemanget. Utgör prognoserna underlag för budgetutrymmet
              eller inte? Det vore intressant att få svar på det.
            </seg>
            <seg xml:id="i-bfb93ba2a8bf53a0-0">
              Jag skulle vilja ta upp ett område som brukar vara Folkpartiets
              paradgren men som Carl B Hamilton inte med ett enda ord nämnde
              i sitt anförande, nämligen skolan och utvecklingen på skolområdet.
              Vi ser en oroväckande utveckling i skolan efter sex år med Folkpartiet
              som ansvarigt för skolpolitiken. Nya utvärderingar visar att en
              av åtta elever, mer än 12 procent, inte når målen i grundskolan.
              Resultaten har sjunkit sex år i rad med Folkpartiet vid rodret.
              Vi har sett hur olika reformer, såsom den med superlärare, skulle
              lösa problemen. Den reformen har havererat fullständigt. Den har
              inte gett några resultat.
            </seg>
            <seg xml:id="i-e9daca5e802f6121-0">
              Även Folkpartiets reform när det gäller lärarlegitimationer har
              misslyckats, eftersom man inte tillfört tillräckligt mycket resurser.
              Skolverket klagar över att man inte hinner hantera den reformen
              över huvud taget.
            </seg>
            <seg xml:id="i-6ee765234768833d-0">
              När kommer egentligen vändningen i skolan när det gäller resultaten?
              När kommer vi att få se en utveckling mot bättre kunskapsmässiga
              resultat i skolan? Vilka åtgärder i den här budgeten vill Carl
              B Hamilton lyfta fram som kommer att leda till att kvaliteten
              i skolan går uppåt?
            </seg>
          </u>
          <note type="speaker" xml:id="i-f1cea62172507083-0">
            Anf. 28 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-3">
            <seg xml:id="i-55916de07e04b473-0">
              Herr talman! När man gör skolreformer tar det lång tid innan
              man ser resultaten. Redan från början har bland annat Jan Björklund
              sagt att det är som att vända en oceanångare. Det är en väldig
              skillnad jämfört med den andra extremen, att ändra Riksbankens
              politik, vilket går snabbt.
            </seg>
            <seg xml:id="i-bcde7eacf28c667a-0">
              Jag håller med Per Bolund om att situationen i svensk skola inte
              är oproblematisk. PISA-undersökningarna, som visar resultaten
              i svensk skola jämfört med Finland, de asiatiska länderna, USA,
              Västeuropa och naturligtvis många andra länder, visar att svensk
              skola ligger efter. Men de åtgärder som vi vidtar syftar till
              att få en skola mer inriktad på kunskap, mer inriktad på ordning
              och reda. Jan Björklunds departement har gjort om kursplanerna,
              lärarutbildningen och det ena efter det andra.
            </seg>
            <seg xml:id="i-987ea314e4ffe297-0">
              Jag är helt på det klara med att det enorma reformprogram som
              nu genomförs beträffande svensk skola kommer att ta tid. Det kommer
              att få modifieras. Det kommer att visa sig att en del saker var
              bättre än andra och så vidare. Men det väsentliga jag vill lyfta
              fram här i dag i den ekonomiska politik som vi diskuterar är att
              man försöker binda ihop skolan och arbetslivet på ett bättre sätt
              med yrkesintroduktion, lärlingsutbildningar och så vidare. Man
              försöker få ungdomsarbetslösheten att gå ned genom att de som
              går ur gymnasiet ska vara bättre rustade utbildningsmässigt än
              tidigare. Då är inriktningen på kunskap och ordning och reda helt
              central.
            </seg>
          </u>
          <note type="speaker" xml:id="i-912eda5025087d78-0">
            Anf. 29 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-4">
            <seg xml:id="i-8c8690fc6e7b1298-0">
              Herr talman! Vi kan vara överens om att en bättre skola, högre
              resultat och bättre kunskapsunderlag hos svenska elever är otroligt
              viktigt för att stärka Sverige inför framtiden. Sveriges stora
              konkurrensfördel på en global marknad ska vara att vi har kunniga
              medarbetare som blivit väl rustade i den svenska skolan. Därför
              är Folkpartiets skolpolitik väldigt oroande; resultaten kommer
              inte. Det blir ingen förändring, ingen ökad kunskapsnivå i skolan.
            </seg>
            <seg xml:id="i-d263478e385d2566-0">
              Det pratas här om hur lång tid det tar att få förändringar. Det
              finns studier om det. Bland annat tittade regeringen själv på
              detta när den tillträtt och skulle börja göra om skolan. Då sade
              man att det tar ungefär sex år att vända en vikande trend och
              få en annan utveckling. Nu är det upp till bevis för Carl B Hamilton,
              Folkpartiet och den borgerliga regeringen! Visa nu att den stora
              omvälvning man håller på att göra ger resultat i form av bättre
              kunskaper i skolan!
            </seg>
            <seg xml:id="i-ee4a81fe65f03a4d-0">
              Det har också gjorts studier där man tittat på vilka som är de
              viktigaste faktorerna för att få till en förändring i skolan.
              Skolverket har gjort en väldigt omfattande studie där man visar
              på att lärarnas kompetens är den viktigaste resursfaktorn för
              att få bättre kunskapsunderlag hos eleverna. Det är därför vi
              från Miljöpartiets sida satsar stora summor, 7 miljarder under
              de kommande fyra åren, på att få upp lärarnas kompetens och därmed
              ge dem en bättre löneutveckling och en högre status på läraryrket,
              vilket också är väldigt viktigt.
            </seg>
            <seg xml:id="i-f9aefd6712530466-0">
              Från regeringens sida ser vi inte alls några satsningar som är
              i paritet med detta. De kompetensutvecklingssatsningar man gör
              där når 10 procent av lärarkåren. Det är väldigt långt kvar till
              att få en utveckling som når alla Sveriges elever. Detta är bekymmersamt.
              Vi ser att det finns stora problem inom skolan och att de resultat
              som regeringen pratat om i sex år inte kommer. Regeringen har
              inga svar. Inte minst i den här budgeten är det väldigt tunt på
              åtgärder för att få till en verklig förändring på skolområdet.
              Det är någonting som jag är väldigt bekymrad över, och jag tycker
              att även Carl B Hamilton borde vara bekymrad över det.
            </seg>
          </u>
          <note type="speaker" xml:id="i-cb7c01901fe7da84-0">
            Anf. 30 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-4">
            <seg xml:id="i-62847fb487ad12f5-0">
              Herr talman! Jag känner inte alls igen mig i Per Bolunds beskrivning.
              Skolan får i dag från staten 7 miljarder mer än tidigare, och
              egentligen är det kommunerna som har huvudansvaret.
            </seg>
            <seg xml:id="i-1bd0c9aff6d09fb3-0">
              En annan sak Per Bolund sade som jag reagerade på gällde lärarna.
              Det är inte utbildningsministern som sätter lärarlönerna, men
              han har initierat det här med lektorstjänster och förstalärare,
              vilket introducerar en karriärväg för lärarna. De kan få högre
              inkomster och större ansvar.
            </seg>
            <seg xml:id="i-bfa0456c0763fa0e-0">
              Vi har yrkesintroduktion. Vi har som jag sade nya eller uppjazzade
              försök att få olika typer av bryggor mellan skola och arbetsliv.
              Det finns ett resultat som jag tycker att man ska lägga märke
              till och som naturligtvis är väldigt viktigt, nämligen att fler
              ungdomar i dag söker sig till ingenjörsutbildningen. Där har andelen
              och antalet gått upp. Men det finns också i regeringens politik
              väldigt mycket satsningar på ökad lärarkompetens.
            </seg>
            <seg xml:id="i-fceb46994ee0f40c-0">
              Jag blir förvånad när jag hör Per Bolund; jag känner inte alls
              igen mig i hans beskrivning. Antalet utbildningsplatser för 2013
              är 18 000 fler, vilket är uppdelat på folkhögskolor, högskolor,
              yrkesförberedande utbildning och så vidare. Men det satsas också
              mer på vuxenutbildning. Ibland hör man påståendet att regeringen
              dragit ned på vuxenutbildningen. Nej, det satsas mer pengar på
              vuxenutbildningen i dag än när Per Bolund 2006 var med och hjälpte
              den socialdemokratiska regeringen som miljöpartist.
            </seg>
            <seg xml:id="i-b73d8d87bd540218-0">
              Vi har helt olika beskrivningar, helt olika uppfattningar om
              vad som hänt på utbildningsområdet under alliansregeringen. Jag
              beklagar att Per Bolund ligger längre från verkligheten än jag.
            </seg>
          </u>
          <note type="speaker" xml:id="i-89b8c2d345cd308c-0">
            Anf. 31 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-3">
            <seg xml:id="i-990c51c73450eec0-0">
              Herr talman! Den kommunala välfärden är avgörande för människors
              livsvillkor, framför allt för oss kvinnor. Därför har Vänsterpartiet
              stora satsningar på kommunsektorn som kan leda till hela 53 000
              fler anställda i vård, skola och omsorg. Det behövs. Vi har många
              sjukhus där sjuka tvingas ligga i korridorerna. Vi har många barn
              som går ut skolan utan fullständiga betyg. Vi har många äldre
              som inte får den omsorg de behöver.
            </seg>
            <seg xml:id="i-a7dce2c875c24f66-0">
              Framför allt har Vänsterpartiet riktade statsbidrag till äldreomsorgen
              som möjliggör flera tusen fler anställda och även bättre utbildnings-
              och utvecklingsmöjligheter för de anställda. Vi föreslår också
              en lagstiftning om rätt till heltid.
            </seg>
            <seg xml:id="i-95b5b990731299c9-0">
              Äldreomsorgen har under lång tid haft för små anslag i förhållande
              till de behov som finns, vilket har lett till att det i dag är
              färre äldre som får omsorg och att det är färre anställda, trots
              att antalet äldre är större. Man har helt enkelt en anorektisk
              organisation med alltför många visstids- och deltidsanställda.
              Ni lägger inte till några pengar i budgeten för äldreomsorgen,
              utan tycker tydligen att läget är bra.
            </seg>
            <seg xml:id="i-79c029cb681d6199-0">
              Till det ska läggas att privata vinstintressen har kommit in
              i äldreomsorgen. Man plockar i dag ut ungefär 8,7 miljarder ur
              välfärden i vinster, vilket ungefär skulle motsvara lönerna för
              22 000 undersköterskor. Den privatiserade äldreomsorgen har också
              en långt mindre andel heltidsanställda än den kommunala omsorgen
              och en större andel visstidsanställda. Man når inte heller bättre
              kvalitet eller effektivitet. Men som sagt läcker i stället många
              miljarder av våra gemensamma skattepengar ut i vinster till ägarna.
            </seg>
            <seg xml:id="i-d6283f4f4de7ac4f-0">
              Carl B Hamilton! Ska vi ha vinstintressen i äldreomsorgen? Och
              varför lägger ni inte till några pengar till en så anorektisk
              organisation?
            </seg>
          </u>
          <note type="speaker" xml:id="i-52ec1778eed2f13a-0">
            Anf. 32 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-5">
            <seg xml:id="i-a87cd7783f520f62-0">
              Herr talman! Vård, skola och omsorg finansieras i stor utsträckning
              av kommunerna. Äldreomsorgen i de olika kommunerna sköts inte
              av statliga organ.
            </seg>
            <seg xml:id="i-a5816f39fb03afc9-0">
              Det viktigaste är skattebasen. Det har jag återkommit till i
              många debatter med Ulla Andersson när vi diskuterat de här sakerna.
              Ulla Andersson talar bara om att man ska ta ut och sätta in pengar.
              Men själva basen för att det ska finnas resurser för vård, skola,
              omsorg och allting annat som finansieras av den offentliga sektorn
              kommuner och stat är att det finns en stabil skattebas som förhoppningsvis
              växer år från år.
            </seg>
            <seg xml:id="i-91baae1c573d2b89-0">
              Om det inte fanns en sådan växande stabil skattebas skulle inte
              det Ulla Andersson säger om att hon ska ta ut mer pengar spela
              någon roll. Då hade inte pengarna funnits att ta ut.
            </seg>
            <seg xml:id="i-38b8920c3121009d-0">
              Det måste finnas pengar i börsen, Ulla Andersson, och den börsen
              måste fyllas på. Den fylls på genom ekonomisk tillväxt, företagande,
              entreprenörskap och arbetsinsats från många vanliga människor
              som arbetar så mycket som möjligt.
            </seg>
            <seg xml:id="i-c616a4fef5a9bee8-0">
              Det är basen för välfärden. Det är inte bidrag från staten till
              äldreomsorgen eller bidrag från staten till någonting annat. Det
              är att stat och kommun har en stabil skattebas.
            </seg>
            <seg xml:id="i-d7921758d8bd53e2-0">
              Det är bra att Ulla Anderssons chanser att få med sig resten
              av oppositionen om att avskaffa vinster i välfärden förefaller
              ganska små just nu. Det är möjligt att det ändras.
            </seg>
            <seg xml:id="i-65c8472dfcfa0d2c-0">
              Tanken att man ska lägga ned privat vård och äldreomsorg är skrämmande.
              Den är inte minst skrämmande för alla dem som arbetar där och
              vårdas där. Jag får återkomma till detta.
            </seg>
          </u>
          <note type="speaker" xml:id="i-d88514439df884aa-0">
            Anf. 33 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-4">
            <seg xml:id="i-f98c1719aa7b2717-0">
              Herr talman! Carl B Hamilton kanske inte läser opinionsundersökningar.
              Men åtta av tio i svenska folket och också en majoritet av borgerliga
              väljare tycker att vinstintresset i välfärden leder fel. De tycker
              att det är fel att skattepengar som är avsedda för till exempel
              omsorgen om de äldre i stället går rakt ned i ägarnas fickor.
              Det är pengar som skulle göra omsorgen om mormor eller farmor
              bättre.
            </seg>
            <seg xml:id="i-16dcff60c59aedd0-0">
              Det är det stora problemet. Vi får inte en bättre kvalitet och
              en bättre effektivitet. Framför allt får vi sämre arbetsvillkor
              för de anställda, vilket utvärderingar också visar. Just arbetsvillkoren
              för de anställda i äldreomsorgen är den avgörande kvalitetsfrågan.
              Man behöver kontinuitet. De privata omsorgsbolagen har fler visstidsanställda
              och färre heltidsanställda.
            </seg>
            <seg xml:id="i-471526f72222d341-0">
              SNS utvärdering och det är inte precis en vänstertankesmedja
              visar också att privatiseringar enbart handlar om ideologiska
              intressen och ingenting annat. Det är vad hela debatten handlar
              om. De skattepengar vi betalar till vård, skola och omsorg har
              vi också för avsikt att använda där. Det har inte ni. Ni använder
              dem i stället till vinster i privata bolag.
            </seg>
            <seg xml:id="i-bf64f4fe61d94566-0">
              Det får konsekvenser. Det blir färre anställda som ska ta hand
              om mormor och sämre arbetsvillkor för dem som är anställda. Vi
              tycker att det är djupt problematiskt. Dessutom för ni en politik
              där statsbidragen till kommunsektorn urholkas kontinuerligt. Räknar
              man inte upp statsbidragen med pris- och löneutvecklingen är det
              vad som sker. Statsbidragen till kommunsektorn utgör hela 18 procent
              av kommunernas ekonomi.
            </seg>
            <seg xml:id="i-043ccfff305e53a4-0">
              Sedan kunde det kanske vara lite bra av Carl B Hamilton att se
              att vi lägger fram en budget som skapar 100 000 nya jobb varav
              53 000 i välfärden och väldigt många i äldreomsorgen, och de behövs.
              Men Carl B Hamilton tycker tydligen att det är okej att kvaliteten
              i välfärden ser ut som den gör.
            </seg>
          </u>
          <note type="speaker" xml:id="i-460e611403f06b1e-0">
            Anf. 34 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-6">
            <seg xml:id="i-ee9f44e7a283be3a-0">
              Herr talman! Nu gav du mig rätt, Ulla Andersson. Du konstaterade
              att 82 procent av resurserna i kommuner och landsting kommer från
              den egna skattebasen. Det är 18 procent som kommer från staten.
              Vårda då den skattebas som levererar dessa 82 procent. Det är
              nyckeln till att få resurser i kommuner och landsting till vård,
              skola och omsorg. Det är 82 procent, glöm inte den siffran, Ulla
              Andersson!
            </seg>
            <seg xml:id="i-1aea92cea5310770-0">
              Jag och alla andra som vill möjliggöra privat vård, skola och
              omsorg fokuserar naturligtvis på kvalitetsfrågan. Det är kvalitetsfrågan
              som är den centrala och inte vem som är huvudman. Jag tror inte
              att farmor eller mormor eller jag själv om några år egentligen
              bryr sig om vem som är huvudman där jag bor och vårdas. Jag tror
              att det är viktigare att det fungerar och är bra kvalitet. Det
              är avgörande. Vem som sedan är huvudman är en andrahandsfråga.
            </seg>
            <seg xml:id="i-49dfb1c918d86d9d-0">
              Om nu Ulla Andersson skulle få sin vilja igenom och man skulle
              ta bort privata företag på detta område skulle man också ta bort
              en viktig arbetsmarknad för kvinnor. Nu är de ofta hänvisade bara
              till en enda arbetsgivare, kommunen eller landstinget. I och med
              att man har infört privata alternativ sedan länge de är väl etablerade,
              men skulle stängas ned av Ulla Andersson finns det en alternativ
              arbetsmarknad för kvinnor som arbetar inom vård, skola och omsorg.
            </seg>
            <seg xml:id="i-388f037ee6c825ea-0">
              De behöver inte bara gå till det offentliga för att söka jobb
              utan har också möjlighet att starta eget men också att arbeta
              som anställda i privata företag. Det är en frihetsreform som Ulla
              Andersson inte uppskattar men som jag tror är väldigt viktig för
              Sveriges kvinnor.
            </seg>
          </u>
          <note type="speaker" xml:id="i-80de7f29d8caf176-0">
            Anf. 35 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-3">
            <seg xml:id="i-6b22c1cd251d96ce-0">
              Herr talman! Jag lyssnade på Carl B Hamiltons anförande. Det
              var inte så mycket som sades som inte sagts tidigare. Men det
              var en sak jag reagerade på särskilt. Det handlade om penningpolitiken.
              Carl B Hamilton anför att penningpolitiken är vårt snabbaste och
              mest effektiva instrument. Det var så jag uppfattade det han sade.
            </seg>
            <seg xml:id="i-1892ed3a5b5ac28e-0">
              Jag kan inte instämma mer i det. Just penningpolitiken är det
              avgörande instrument vi har när vi ska hantera olika ekonomiska
              kriser. Det är ett mycket snabbare sätt att hantera en ekonomisk
              nedgång än finanspolitiken. Det känner Carl B Hamilton naturligtvis
              mycket väl till.
            </seg>
            <seg xml:id="i-9c005ea894074232-0">
              Med tanke på Carl B Hamiltons inställning där han vill se ett
              federaliserat Europa, en gemensam centralbank och ett EMU där
              också Sverige anslutit sig till det tredje steget och överger
              sin penningpolitik vill jag ställa en fråga till Carl B Hamilton.
              Hur skulle han se på om vi hade varit med i EMU?
            </seg>
            <seg xml:id="i-6e9dfe691b8f4598-0">
              Carl B Hamilton står själv här och erkänner att penningpolitiken
              är vårt effektivaste instrument för den ekonomiska utvecklingen.
              Hur hade det sett ut om vi hade varit med i EMU? Om vi tittar
              på hela Europa över lag lyder hela Europa under en gemensam penningpolitik
              som inte är anpassad efter samtliga länder som ingår i det ekonomiska
              samarbetet.
            </seg>
            <seg xml:id="i-2761d4d524660cea-0">
              Det är också därför vi ser de stora ekonomiska skillnaderna i
              Europa. Det är också därför Grekland sitter fast i sin mycket
              prekära situation. Hur hade utvecklingen sett ut, Carl B Hamilton,
              om vi hade varit full medlem i ECB i stället? Hade vi haft möjlighet
              eller inte att bedriva den aktiva penningpolitik som Hamilton
              företräder?
            </seg>
          </u>
          <note type="speaker" xml:id="i-bcd8a1238bc0df17-0">
            Anf. 36 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-7">
            <seg xml:id="i-c5314137604bd395-0">
              Herr talman! Det är en bra fråga. Det är viktigt att notera att
              av euroländerna är det några som är med i euron och har lyckats
              alldeles utmärkt med sin ekonomiska politik. Finland är det mest
              näraliggande exemplet. De har haft en nästan identisk ekonomisk
              utveckling som Sverige vad beträffar bnp-tillväxt, arbetslöshet
              och så vidare.
            </seg>
            <seg xml:id="i-b2629c305c8412fb-0">
              Samma sak gäller Nederländerna, Österrike och Tyskland. Dessa
              länder har inte ett växande skuldproblem. Sedan finns det länder
              som har skuldproblem, har dragit på sig skuldproblem, och som
              också är medlemmar i den gemensamma valutan.
            </seg>
            <seg xml:id="i-3a04f16f31bec150-0">
              Det avgörande för om man har haft en god eller dålig ekonomisk
              utveckling är huruvida man ha dragit på sig stora offentliga skulder.
              Det har i vissa länder skett genom att man har haft fastighetsprisbubblor.
              Det gäller till exempel Spanien och Irland.
            </seg>
            <seg xml:id="i-50781b24f444b0af-0">
              Det avgörande är om man har lyckats med att med nationell finanspolitik
              i kombination med ECB:s politik förhindra att man råkat in i sådana
              skuldsituationer och att man också har gjort reformer. Det är
              oberoende av om man har gemensam penningpolitik eller inte.
            </seg>
            <seg xml:id="i-f23796348d966269-0">
              Vissa länder har inte gjort reformer och har därmed dragit på
              sig skulder, och då går det illa. Oberoende om man är med i ECB
              eller inte hamnar man i problem om man bedriver en oklok eller
              vårdslös ekonomisk politik i andra avseenden.
            </seg>
            <seg xml:id="i-85096584544f798a-0">
              Som Finland och andra länder visar kan man mycket väl vara medlem
              i den gemensamma valutan. Men då får man också se till att man
              inte råkar ut för dessa svårigheter utan använder den ekonomiska
              politiken på ett klokt och ansvarsfullt sätt.
            </seg>
          </u>
          <note type="speaker" xml:id="i-2ebb30988dbf27e6-0">
            Anf. 37 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-4">
            <seg xml:id="i-adf0af88d0979448-0">
              Herr talman! Jag tror att man ska vara försiktig med att stå
              här och beskriva vad som är bra och inte i det avseende som Carl
              B Hamilton gör. ECB det tredje steget i EMU-samarbetet är ett
              nytt projekt. Visst kan man se att Finland, Holland och Tyskland
              har klarat sig lite bättre. Men Tyskland är också ett av de länder
              som bröt mot det regelverk som har instiftats just för att behålla
              de offentliga skulderna på en balanserad nivå. Vi har sett i praktiken
              samtliga länder bryta mot det gemensamma regelverket i EU för
              att man ska undvika en situation där de offentliga skulderna driver
              i väg.
            </seg>
            <seg xml:id="i-1da814f897f3eab5-0">
              Finland har lyckats bättre. Det är ett av de få länder i Europa
              som har någorlunda ordning på sina statsfinanser. Men även där
              ser vi ett motstånd mot EMU och EU. Jag kan berätta för dig, Carl
              B Hamilton, att det är många där som beklagar sig över att de
              är anslutna till EMU och att de måste följa alla direktiv som
              kommer från EU, inte minst när det gäller överstatligheten.
            </seg>
            <seg xml:id="i-4bdb11931e6b8923-0">
              När det gäller övriga europeiska länder som kanske har lite större
              problem, framför allt de södra länderna, nämner Carl B Hamilton
              att de har haft fastighetsbubblor och det ena och det andra. Och
              varför har de haft det? Jo, därför att man har fört en penningpolitik
              som har stimulerat ekonomin på ett sätt som inte har varit fördelaktigt
              för dessa länder. Penningpolitiken är själva kärnan i stabiliseringspolitiken.
              Om vi släpper den fri och lös genom ECB och om länderna i unionen
              inte är anpassade efter den räntesättning som görs får man precis
              en sådan utveckling. Det skapar problem, och då kan jag lova Carl
              B Hamilton att det inte spelar någon som helst roll vilken ordning
              man hade på sina statsfinanser tidigare. Jag kan ge er en mängd
              exempel på länder som har haft ordning på sina statsfinanser men
              som nu befinner sig i kris, och det kan du också göra.
            </seg>
          </u>
          <note type="speaker" xml:id="i-e86525a4b5cc32cf-0">
            Anf. 38 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-1505cc3e9b81bac4-8">
            <seg xml:id="i-9b0f6fa48a4eeb64-0">
              Herr talman! Vi har ett antal länder som inte är med i EMU, Johnny
              Skalin. Island, Storbritannien och USA har också haft fastighetsprisbubblor.
              Det är inte EMU-medlemskapet som skapar detta, utan det beror
              på att man inte observerar dessa risker och inte ingriper mot
              dem. Det finns alltså länder utanför EMU som har haft samma problem
              som Spanien och Irland.
            </seg>
            <seg xml:id="i-9b1f215677bc8798-0">
              I dag tycker jag att man också ska säga så här beträffande frågan:
              Nu finns det ett antal länder i Europa som är demokratiskt styrda
              och vars parlament och regeringar eftersträvar att vara kvar i
              eurosamarbetet. Det finns också andra motiv, mer långsiktiga,
              historiska och geopolitiska motiv, för medlemskapet. Då ska vi
              i Sverige stödja dessa länder i deras ansträngningar att fullfölja
              de val som de har gjort. Grekland, Spanien, Italien och Portugal,
              till exempel, vill vara kvar i eurosamarbetet. De vill återgå
              till det. De vill inte upprepa de misstag som de har gjort. Vi
              ska från svensk sida stötta dem i deras ansträngningar. Vi kan
              inte göra så mycket, men vi kan göra en del. Vi har gjort en del;
              vi har till exempel hjälpt Irland med lån. Det är den i grunden
              positiva hållningen att vi ska stödja andra demokratiskt styrda
              länders ansträngningar att delta i, utveckla och reparera eurosamarbetet
              som ska vara vår roll i Europasamarbetet.
            </seg>
            <seg xml:id="i-51aa63bd1a0d5a79-0">
              Jag förstår att det inte är Sverigedemokraternas inställning.
              Men om man är svensk, demokrat och Europavän tycker jag att man
              ska stödja andra som är demokrater och Europavänner i Europa,
              och det gäller majoriteten i parlamenten i nästan alla länder.
              Men jag vet att sannfinländare och andra lustigkurrar på andra
              sidan Östersjön inte har den inställningen.
            </seg>
          </u>
          <note type="speaker" xml:id="i-27b72ae36bb07fab-0">
            Anf. 39 PER ÅSLING (C):
          </note>
          <u who="per_asling_f81bf3" xml:id="i-f6d3211d448d7b24-0">
            <seg xml:id="i-2208a7215331fb9e-0">
              Herr talman! Sverige ska vara ett land där människor får bestämma
              mer själva och där vi förenar grön hållbarhet med ett växande
              näringsliv. Det ska vara ett land där det är enkelt att starta
              och driva företag. Det ska vara ett land där den offentliga sektorn
              är stark där det behövs för att se till att människor får de viktiga
              verktyg och de förutsättningar de behöver i livet.
            </seg>
            <seg xml:id="i-aff2fe5d34674ee5-0">
              För att uppnå det vi vill med Sverige krävs resurser. För att
              vi i riksdagen i dag ska ha pengar att fördela på olika utgiftsområden
              krävs skatteintäkter skatteintäkter som människor runt om i landet
              betalar in för varje arbetad timme. Det är tack vare alla som
              jobbar och alla företag som anställer och betalar skatt som det
              är möjligt att finansiera de miljarder vi i dag ska fatta beslut
              om. Verkligheten tydliggör behovet av de offensiva satsningar
              som återfinns i årets alliansbudgetproposition. Jag kan konstatera
              att det finanspolitiska ramverk vi i dag har i Sverige och som
              Centerpartiet har initierat nu gör att Sverige står bättre rustat
              än de flesta europeiska länder att möta verkningarna av en utdragen
              finansiell kris.
            </seg>
            <seg xml:id="i-43b6ce0125d009be-0">
              Styrkan visas också av att förslaget till statsbudget, trots
              omfattande satsningar, innebär en fortsatt minskad skuldkvot och
              ett snabbt återställande av överskottsmålet. Den svenska ekonomin
              är såväl hållbar som motståndskraftig. Men den ekonomiska krisen
              i vår omvärld fortsätter att sprida sig även till Sverige. Vårt
              land är exportberoende, och tillväxten är i mångt avhängig att
              våra företag kan sälja sina varor och tjänster utomlands. Den
              senaste tidens ökning av antalet varsel visar detta tydligt. Satsningarna
              på jobb och tillväxt är också utgångspunkten i budgeten för nästkommande
              år.
            </seg>
            <seg xml:id="i-d9bcc2b3fbfaaa37-0">
              Herr talman! Förutsättningarna för jobb, tillväxt och välfärd
              är företag som vill och kan växa och anställa, och då i hela vårt
              avlånga land. Det är också på detta område vi finner de viktigaste
              satsningarna i årets budget. Låt mig ta några mycket väsentliga
              exempel.
            </seg>
            <seg xml:id="i-9d88c7c836b77841-0">
              För det första: Under många år har människor och företag hämmats
              av eftersatta satsningar på infrastruktur. Uteblivna satsningar
              har försvårat för företag att transportera varor och för människor
              att pendla. I den kommande planeringsramen höjs ambitionsnivån
              för investeringar i infrastruktur till 522 miljarder kronor. Detta
              är en ökning på närmare 100 miljarder eller 20 procent jämfört
              med föregående period. I första hand tillförs resurser för drift
              och underhåll av såväl vägar som järnvägar, men även många viktiga
              satsningar görs på allt från gång- och cykelvägar till grusvägar
              och den nya stambanan. Satsningen på infrastruktur är en satsning
              för tillväxt och utveckling i hela landet.
            </seg>
            <seg xml:id="i-d999f4a11da2810b-0">
              För det andra: Till detta kommer betydande satsningar på ett
              mer konkurrenskraftigt näringsliv, inte minst i fråga om möjligheten
              att finansiera nya och växande företag genom det investeraravdrag
              som kommer att underlätta för de minsta företagen att ta in nytt
              kapital. Genom bredbandsmiljarden möjliggörs för fler att ta del
              av elektroniska tjänster och att driva företag i hela landet.
              Över 1 miljard kronor finns 20122014 för att bygga bredband där
              marknadens aktörer inte tycker att det är intressant att investera.
            </seg>
            <seg xml:id="i-311a5540d04184ee-0">
              För det tredje: Genom 8,1 miljarder i ett särskilt ungdomspaket
              skapas fler vägar till jobb för unga. Vi stärker kopplingen mellan
              skola och arbetsliv genom satsningar på lärlingsutbildningar.
              Mer än hälften av dem som har gått yrkeshögskolan får jobb. Vissa
              rapporter hävdar till och med att nio av tio får jobb. En viktig
              anledning är att innehåll och inriktning på utbildningen varieras
              efter behov.
            </seg>
            <seg xml:id="i-c7e13ce4a6392480-0">
              För det fjärde satsar vi på forskning om förnybar grön energi
              för att bidra till ett långsiktigt hållbart samhälle. Först satsar
              vi 1,3 miljarder per år från 2013 och sedan 1,4 miljarder per
              år från 2016. Vi har en skyldighet mot kommande generationer att
              ställa om till ett grönt samhälle och en hållbar framtid. Det
              förutsätter att vi väljer förnybar energi och att vi utvecklar
              nya tekniker så att vi kan producera och använda energin på ett
              bättre sätt.
            </seg>
            <seg xml:id="i-34f1415ce918ff82-0">
              Alla de här politiska reformerna driver Centerpartiet därför
              att vi tycker att det är viktigt med en hållbar tillväxt och en
              långsiktig utveckling i hela landet och för att hela landet ska
              leva.
            </seg>
            <seg xml:id="i-c9685375b603d110-0">
              Herr talman! Sverige och världen står inför stora utmaningar.
              Samtidigt som vårt liksom världens intresse i dag främst riktar
              sig mot tillväxten och jobben får vi inte glömma den utmaning
              som klimathotet innebär. Häromdagen presenterade Världsbanken
              sin rapport som pekar på att temperaturen kan stiga med 4 grader
              till 2060. Det går inte att nog understryka hur allvarligt detta
              är.
            </seg>
            <seg xml:id="i-fd4ded7c1728b65b-0">
              Det är mot bakgrund av den sortens larmrapporter som regeringen
              fortsätter med satsningarna på en omställning mot ett hållbart
              energisystem. Satsningarna på energiforskningen uppgår till totalt
              14 miljarder, och satsningarna förstärks genom insatser för att
              skynda på och effektivisera prövningsprocesserna. De satsningarna
              betyder också nya möjligheter för svenska entreprenörer och svenska
              företag. Investeringar i grön energiforskning är inte bara en
              klimatpolitisk åtgärd, utan det lägger också grunden för framtida
              exportframgångar.
            </seg>
            <seg xml:id="i-829e8646bc2d3889-0">
              Den fortsatta energiomställningen erbjuder goda möjligheter till
              ekonomisk utveckling. Det gäller särskilt de glesare delarna av
              landet där produktion av olika bränslen ger nya affärsmöjligheter
              i de areella näringarna. Det borde vara självklart men tål att
              upprepas: I stora delar av landet är jord- och skogsbruket inte
              en marginell företeelse utan själva basen för den lokala ekonomiska
              aktiviteten. Det genererar inkomster och arbetstillfällen direkt
              och innebär även en grund för många andra företag samt håller
              i gång den service som krävs för att människor ska vilja bosätta
              sig där och kunna bo kvar.
            </seg>
            <seg xml:id="i-a6a31421dea00c31-0">
              Herr talman! Sverige är ett litet land. Våra egna utsläpp ska
              och måste minska, men det avgörande är internationella åtgärder.
              För oss är det uppenbart att EU:s klimatåtagande måste ses över
              innan Europa förlorar initiativet. Centerpartiets inställning
              är tydlig. EU måste ta ledning. EU:s 2020-mål måste skärpas. Det
              är direkt nödvändigt att öka ambitionsnivån till 30 procents minskning
              av koldioxidutsläppen till 2020 som ett första steg. Ska vi klara
              av klimatutmaningen måste vi vara beredda att gå vidare.
            </seg>
            <seg xml:id="i-13c8d521b942e207-0">
              Herr talman! Oavsett regering har vi i vårt land de senaste åren
              sett en stigande arbetslöshet bland ungdomar. Det finns skäl för
              alla partier, såväl i regeringsställning som i opposition, att
              begrunda det egna ansvaret för denna utveckling. Det är inte lätt
              att vara ung och arbetslös. Hälften av unga arbetslösas jobbansökningar
              lämnas obesvarade. De får inte ens ett nej tack. Var femte ung
              arbetssökande studerar för att de inte hittar ett jobb. Vi i Centerpartiet
              vägrar att vänja oss vid detta.
            </seg>
            <seg xml:id="i-13c609c3c717bd60-0">
              Ungdomsarbetslösheten är en kostnad för samhället och framför
              allt ett svek mot alla unga som inte får chansen att försörja
              sig. När vi i dag fattar beslut om ramarna för budgeten finns
              flera viktiga pusselbitar med för att stärka ungdomars situation
              på arbetsmarknaden. Satsningar på kopplingen mellan utbildning
              och arbetsliv och satsningar på ett bättre företagsklimat är några
              viktiga delar. Fortsatta satsningar på att göra det billigare
              för företagen att anställa och en reformerad arbetsförmedling
              måste vara nästa steg.
            </seg>
            <seg xml:id="i-50eb89b6c920cbd8-0">
              Den svenska ungdomsarbetslösheten är i dag mer än dubbelt så
              hög som i till exempel Tyskland. Tyskland har genom en serie arbetsmarknadsreformer
              genomförda under de senaste tio åren vågat vända på alla stenar
              för att hitta lösningar. Vi måste ha modet att ta till oss fungerande
              goda exempel från andra länder, för vi vägrar att vänja oss vid
              den höga ungdomsarbetslösheten.
            </seg>
            <seg xml:id="i-60963812145a5bc7-0">
              Herr talman! Centerpartiets prioriteringar i budgetarbetet har
              varit insatser för ungdomar, insatser för fler och välmående företag
              som kan växa och skapa sysselsättning, fortsatta satsningar på
              energiomställningen och en infrastruktur som håller ihop landet.
              Årets budgetproposition innebär viktiga steg framåt på alla dessa
              områden.
            </seg>
            <seg xml:id="i-e4262fd615da2acf-0">
              Jag vill avslutningsvis yrka bifall till utskottets förslag.
            </seg>
          </u>
          <note type="speaker" xml:id="i-e6447a3e23bd75f0-0">
            Anf. 40 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-5">
            <seg xml:id="i-30ceab13f33bd280-0">
              Herr talman! Per Åsling pratar mycket om företag och företagande
              här, men han pratar mindre om småföretagen. Jag förutsätter att
              vi alla i den här kammaren vet att det är i småföretagen som sysselsättningstillväxten
              äger rum. Därför tycker vi att det är oerhört viktigt att också
              satsa på småföretagandet om man har som mål att göra någonting
              åt arbetslöshetsproblemet.
            </seg>
            <seg xml:id="i-4fc49b47f37393b7-0">
              Regeringen och Centerpartiet har förvisso gjort en del för att
              underlätta för företagen. Vissa satsningar har också riktats mot
              småföretagen eller också har småföretagen åtminstone gynnats av
              de här regelförändringarna. Det handlar om rena regelförändringar
              och om att man har prioriterat Almi. Man har sänkt aktiekapitalet,
              man har infört RUT och ROT. Man har även till viss del satsat
              på forskning och innovationer. Nu talar man också om infrastruktur
              men kanske i framtiden, för man anslår inga pengar för nästkommande
              år.
            </seg>
            <seg xml:id="i-252aac0fe7d41ec2-0">
              Att starta ett företag i Sverige i dag är relativt enkelt och
              billigt, men att sedan driva företag är betydligt dyrare, krångligare
              och mer riskabelt. Därför menar vi att regeringen gör för lite.
              Jag undrar varför man inte gör mer för småföretagen. Det är där
              vi har den stora tillväxtpotentialen vad gäller arbeten.
            </seg>
            <seg xml:id="i-311d34ff70104331-0">
              Avsevärt mer kan göras gällande regelförändringar. Man har minskat
              regelverket med 7 procent, och målet är 25 procent. Man har satsat
              på generella sänkningar av arbetsgivaravgiften i stället för att
              rikta satsningarna specifikt mot småföretagen som vi gör eller
              åtminstone satsa på grundavdrag som mest gynnar småföretagen.
            </seg>
            <seg xml:id="i-147a9af10bdb67bf-0">
              Och varför bibehåller man dessutom sjuklöneansvaret? Varför är
              vi inte överens i den här frågan? Är vi inte överens om att det
              är i småföretagen vi har den stora tillväxtpotentialen vad gäller
              arbeten?
            </seg>
          </u>
          <note type="speaker" xml:id="i-1fbcd65b4475c7ec-0">
            Anf. 41 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-1">
            <seg xml:id="i-b81462ecff54aff2-0">
              Herr talman! Först måste jag kommentera Skalins uppgifter om
              att kommande budget inte innehåller några satsningar på infrastruktur.
              Det är antingen en missuppfattning från Skalins sida eller också
              är det en felsägning. Vi satsar historiskt mycket på infrastrukturen
              även under nästkommande år.
            </seg>
            <seg xml:id="i-cc44f713e48d52e2-0">
              Satsningar på småföretagen är väsentliga. Jag är själv småföretagare.
              Under hela mitt yrkesverksamma liv innan jag hamnade här i riksdagen
              har jag jobbat med småföretag. Jag vet vad småföretagen kan skapa
              i tillväxt och utveckling för hela Sverige. Jag vet också att
              det är i de små företagen som sysselsättningstillväxten kommer.
              Det är därför regeringen sedan 2006 så målmedvetet har haft en
              reformagenda riktad mot småföretag. Johnny Skalin läste själv
              upp en del viktiga åtgärder, till exempel att göra det lättare
              att anställa, minskat aktiekapital, regler som tas bort, minskad
              revisionsplikt och liknande.
            </seg>
            <seg xml:id="i-0ce257b0b10b1b34-0">
              Det här arbetet fortsätter. Som jag sade i mitt anförande ser
              vi från Centerpartiets sida att nästa steg när det gäller att
              vidta åtgärder för att underlätta för småföretag och i första
              hand för att underlätta för småföretag att anställa är att sänka
              arbetsgivaravgifterna. Vi har jobbat med den frågan. Vi har varit
              med ända sedan tidigt 90-tal och sänkt arbetsgivaravgifterna,
              då med 11 procent. Det arbetet fortsätter. Sjuklöneansvaret är
              nu lagt till den utredning som ser över socialförsäkringsfrågorna,
              och det kommer ett förslag.
            </seg>
          </u>
          <note type="speaker" xml:id="i-7679d006bdb26122-0">
            Anf. 42 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-6">
            <seg xml:id="i-ef2b4afba4921462-0">
              Herr talman! Anledningen till att jag tog upp de här exemplen
              i min tidigare replik var just att vi inte skulle behöva diskutera
              det som redan har gjorts. Jag vill att vi ska diskutera det som
              ska göras, det vi kan göra.
            </seg>
            <seg xml:id="i-4696c9672bac0c71-0">
              Vi har kommit fram med ett förslag i vår budgetmotion som tydligt
              stakar ut riktlinjerna för hur vi kan stärka småföretagarpolitiken
              och småföretagens möjligheter att anställa. Det är ett faktum
              att skulle varje företag anställa en medarbetare till skulle en
              halv miljon arbeten skapas.
            </seg>
            <seg xml:id="i-092959d2683fa805-0">
              Jag tycker att fokus måste ligga på att titta på det här området
              och samtidigt agera. Vi agerar. Regeringen pratar om att man tittar
              på det genom utredningar och att man ska ta itu med det senare.
              Man agerar inte. Där har vi den stora skillnaden mellan Sverigedemokraterna
              och regeringen. Vi agerar; regeringen förhåller sig passiv.
            </seg>
            <seg xml:id="i-888b9cd5f4e242e3-0">
              Jag tycker att det är en olycklig utveckling, och jag tycker
              också att det är olyckligt att man från regeringens sida beskriver
              att man satsar på infrastrukturen. Visst, det gör man, speciellt
              i planen, men man gör alldeles för lite. Vi satsar 10 miljarder
              mer, vilket ökar möjligheterna för företagen när det gäller deras
              kommunikationskrav. Men även på det här området satsar regeringen
              för lite.
            </seg>
            <seg xml:id="i-35b64c283963f7b2-0">
              Regeringen saknar i dag en trovärdig arbetsmarknadspolitik. Man
              har fram till nu misslyckats radikalt med att bekämpa det utanförskap
              som man gick till val på att bekämpa. Som jag också nämnt i ett
              tidigare anförande har den nationella sysselsättningsgraden minskat
              i stället för att öka. Det är, menar jag, ett resultat av att
              man prioriterar helt felaktigt. Man pratar i stället för att agera.
            </seg>
            <seg xml:id="i-3f993cd3339a1658-0">
              Per Åsling, i framtiden, i och med nästa budgetproposition, förväntar
              jag mig att regeringen återkommer på det här området och att man
              också agerar.
            </seg>
          </u>
          <note type="speaker" xml:id="i-5b0a6d70fc8e1606-0">
            Anf. 43 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-2">
            <seg xml:id="i-baf86932a5685460-0">
              Herr talman! Låt mig repetera vad jag sade i mitt förra anförande.
              För alliansregeringen är näringspolitiken väldigt prioriterad.
              Alliansregeringen gör kopplingar mellan arbetsmarknadspolitik
              och näringspolitik. Den bästa arbetsmarknadspolitiken är en bra
              näringspolitik som ökar efterfrågan på arbetskraft. Jag tycker
              att den politik som vi driver på näringslivsområdet har varit
              framgångsrik, men vi vill gå längre.
            </seg>
            <seg xml:id="i-061b693e11313ff0-0">
              För att öka efterfrågan är det klart att sänkta arbetsgivaravgifter
              är viktiga. För att dessutom ännu mer öka incitamenten för småföretagen
              att anställa och minska riskerna måste vi se över sjuklöneansvaret.
              Där har regeringen gjort förändringar under föregående mandatperiod,
              men det är viktigt att gå längre. De här två frågorna står längst
              upp på Centerpartiets förändringslista.
            </seg>
            <seg xml:id="i-30f2ad97260dd929-0">
              När det sitter en statlig utredning som behandlar sjukförsäkringsfrågorna
              är det både rimligt och ett sätt att skynda på det hela att lägga
              in den här frågeställningen i utredningen. Man kommer under den
              närmaste tiden, före valet i alla fall, att lägga fram ett förslag.
            </seg>
            <seg xml:id="i-132033633975d7e1-0">
              Det är dessutom viktigt när vi pratar småföretagarfrågor och
              pratar om att skapa möjligheter till anställning inom småföretagen
              att jobba med finansieringsfrågor. Här i budgeten lägger vi fram
              ett konkret och bra förslag om ett investeraravdrag.
            </seg>
          </u>
          <note type="speaker" xml:id="i-f290b95575415239-0">
            Anf. 44 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-5">
            <seg xml:id="i-12c4a5d27dcfa6de-0">
              Herr talman! Jag hoppas att Per Åsling inte menade att han skulle
              vända på den sten som visar att Tyskland inte har haft någon reallöneutveckling
              på tio år och att det inte är den vägen som Centerpartiet vill
              att Sverige ska gå. Men det jag verkligen undrar över är om Centerpartiets
              Sverige ska vara ett land där de 400 000 arbetslösa har en framtid
              och där de arbetslösa faktiskt kan försörja sig och får en chans
              att komma tillbaka till arbetsmarknaden.
            </seg>
            <seg xml:id="i-79d63d2bcacd2305-0">
              När ni tillträdde var 125 000 personer långtidsarbetslösa. Det
              var alldeles för många. I dag är det 213 000. Det är en ökning
              med 70 procent. Samtidigt får bara tre av tio inskrivna på Arbetsförmedlingen
              ersättning från arbetslöshetsförsäkringen. När ni tillträdde var
              det åtta av tio. 150 000 arbetslösa får ingen ersättning alls
              från de olika ersättningssystem som finns för arbetslösa utan
              tvingas gå till socialkontoret.
            </seg>
            <seg xml:id="i-4548716463e43044-0">
              I fas 3 tvingar ni människor att jobba utan lön. I arbetsmarknadspolitiken
              är det 10 procent som får en aktiv insats. Ni drar ned kraftigt
              på arbetsmarknadsutbildningarna trots att de ger erkänt goda resultat
              men de är väl för dyra. Ingen får en yrkesutbildning längre än
              sex månader, och vi vet att matchningen på arbetsmarknaden fungerar
              väldigt dåligt historiskt sett.
            </seg>
            <seg xml:id="i-0ec3f707db7fa25a-0">
              Sverige är alltså inte ett land för dagens 400 000 arbetslösa.
              Man ser få möjligheter till omskolning och utbildning, och man
              har väldigt svårt att få ersättning när man är arbetslös. Det
              är Centerpartiets Sverige. Vad har du att säga till de arbetslösa,
              Per Åsling?
            </seg>
          </u>
          <note type="speaker" xml:id="i-a63a2e178b71aad5-0">
            Anf. 45 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-3">
            <seg xml:id="i-d902c8fba55a4466-0">
              Herr talman! Jag tycker att det är anmärkningsvärt att det går
              att säga så många felaktiga saker på så kort tid. Sverige har
              fler sysselsatta nu än 2006. Må vara att vi har en större arbetsmarknadskår,
              alltså att vi har fler människor som står till arbetsmarknadens
              förfogande än vad vi hade då, och därför syns det på sysselsättningsgraden
              som inte har haft den utveckling som vore önskvärd. Men det är
              ändå viktigt att hålla sig till fakta. Vi har fler sysselsatta
              i dag än vi hade 2006.
            </seg>
            <seg xml:id="i-36ae12c455a6156d-0">
              Det sker nu åtgärder på arbetsmarknaden för att underlätta framför
              allt för unga att komma in. Den satsning på en jobbpakt som innebär
              att arbetsmarknadens parter, i form av fack och företagens organisationer,
              tillsammans med regeringen hittar nya upplägg där inträdet på
              arbetsmarknaden underlättas och kompletteras med utbildningsinsatser
              innebär ju att många unga människor kommer att kunna få in en
              fot på arbetsmarknaden. De unga är den viktigaste kategorin av
              dem som i dag står utanför arbetsmarknaden, och dem måste vi prioritera.
            </seg>
            <seg xml:id="i-bdd1bc4339adf8d6-0">
              I övrigt vill jag konstatera att ska fler människor få arbete
              måste fler företag ha sådana villkor och politiken ha format sådana
              spelregler för företagen så att efterfrågan på arbetskraft ökar.
              Jag får fortsätta i mitt nästa inlägg.
            </seg>
          </u>
          <note type="speaker" xml:id="i-cea3668e30190cef-0">
            Anf. 46 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-6">
            <seg xml:id="i-3a2b2f761b6e1d3d-0">
              Herr talman! Det är ett märkligt påstående att jag säger en hel
              massa felaktiga saker. Är det inte så, Per Åsling, att vi har
              400 000 arbetslösa? Det säger i alla fall statistiken. Är det
              inte så att vi har 70 000 fler långtidsarbetslösa? Det säger i
              alla fall statistiken. Är det inte så att sysselsättningsgraden
              är lägre i dag än 2006? Det säger i alla fall statistiken. Och
              är det inte så att arbetslösheten är högre i dag än 2006, när
              Anders Borg kallade det vi hade då för massarbetslöshet? I alla
              fall statistiken säger så. Vilka av mina påståenden är det du
              säger är felaktiga?
            </seg>
            <seg xml:id="i-730eef05f29fd9cb-0">
              Är det inte så att det bara är tre av tio som får ersättning
              från arbetslöshetsförsäkringen av dem som är inskrivna på Arbetsförmedlingen?
              Vad är det för felaktighet i det, Per Åsling? Det är så Sverige
              ser ut. Jag tror att du måste öppna ögonen och faktiskt inse det.
            </seg>
            <seg xml:id="i-ca4244b347257a10-0">
              Hur ska man kunna försörja sig om man är arbetslös i Centerpartiets
              Sverige när ni raserar a-kassan och ställer 150 000 människor
              som är utan arbete utan ersättning? Vad är det för ekonomisk politik?
              Det undrar jag.
            </seg>
            <seg xml:id="i-e3a9b4c8727515ff-0">
              Varför ska man slå på människor som har oturen att mista ett
              jobb, varför inte skapa möjligheter för människor att faktiskt
              ta ett arbete, få en utbildning och skola om sig? Medan de har
              oturen att vara arbetslösa ska de faktiskt kunna försörja sig.
              Det är bra för individen, men det är också bra för samhällsekonomin
              i stort, för om arbetslösa människor kan fortsätta att köpa en
              tröja till barnen eller klippa håret upprätthålls också efterfrågan
              i ekonomin.
            </seg>
            <seg xml:id="i-13a24f503fc128af-0">
              Varför är det så viktigt för Centerpartiets Sverige att slå på
              arbetslösa, att dra ned på arbetsmarknadsutbildningar och sänka
              anslaget till ersättningen för arbetslösa med över 3 miljarder
              kronor nästa år? Varför, Per Åsling? Vad är det för drivkrafter
              som ligger bakom detta?
            </seg>
          </u>
          <note type="speaker" xml:id="i-a96e85160d71d078-0">
            Anf. 47 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-4">
            <seg xml:id="i-88e6c4d2e6bbafc8-0">
              Herr talman! Jag är förvånad över det sätt som Ulla Andersson
              uttrycker sig på här.
            </seg>
            <seg xml:id="i-3c3212e18bd5bf12-0">
              Jag vill haka på mitt förra inlägg. Vi driver en politik för
              att skapa möjligheter för människor att få arbete. Det är en politik
              som sänker kostnaderna för företag så att de på så sätt kan hävda
              sig i konkurrensen och vara mer konkurrenskraftiga i den globala
              värld som vi befinner oss i. Vi sänker kostnaderna på en lång
              rad områden för företag för att de på så sätt ska kunna behålla
              anställda och nyanställa fler människor. Alternativet, Vänsterns
              politik, att chockhöja kostnaderna, att försämra för företag när
              det gäller att hävda sig i konkurrens med företag på andra marknader
              kan ju bara innebära att situationen blir än sämre.
            </seg>
            <seg xml:id="i-23c2385c9bd0e763-0">
              Den budget som är framlagd i dag är en budget som är inriktad
              på jobb och tillväxt. Det är en investeringsbudget. Vi satsar
              1,8 miljarder på ett ungdomspaket för att underlätta för ungdomar
              att komma in på jobb och i utbildning. Vi satsar på forskning
              på historiska nivåer. Då är det både forskning på akademierna
              och forskning som är riktad mer mot innovation och kopplad till
              näringslivet. Det är historiska nivåer 34 miljarder kronor.
            </seg>
            <seg xml:id="i-9e04d5fdd65d78ef-0">
              Vi sänker företagsskatterna för att stärka konkurrenskraften.
              Vi inför ett investeraravdrag för att underlätta för små företag
              att etablera sig, växa och kunna anställa. Vi satser mer än någonsin
              på infrastruktur, 106 extra miljarder. Det är en ökning på 20
              procent.
            </seg>
          </u>
          <note type="speaker" xml:id="i-31baddd0ac787815-0">
            Anf. 48 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-5">
            <seg xml:id="i-ca827fbb5ccdfc64-0">
              Herr talman! Jag noterar att Per Åsling pratade mycket om infrastruktur.
              Det vill vi också gärna göra. Framför allt vill vi göra betydligt
              större satsningar på järnväg och spår än vad regeringen vill göra,
              inte minst när det gäller drift och underhåll. Tyvärr kan jag
              konstatera att med den budget som regeringen har lagt fram och
              med den politik man för är det mycket som pekar på att vi kommer
              att fortsätta att se frusna resenärer som står på överfulla perronger
              och väntar på ett tåg som inte kommer. Man har inte mött de krav
              som till exempel Trafikverket ställer på vad som skulle behövas
              för att få en god kapacitet på spåren när det gäller drift och
              underhåll.
            </seg>
            <seg xml:id="i-70d4741229c3d356-0">
              Jag vill inrikta mig framför allt på småföretagarfrågorna. Där
              saknar jag tyvärr väldigt mycket i regeringens budget. Vi ser
              nu hur utvecklingen tyvärr går åt fel håll. Vi ser att konkurserna
              i Sverige ökar 14 procent upp i oktober jämfört med oktober förra
              året. I september var det 20 procent jämfört med förra september.
              Det är en väldigt oroväckande utveckling. Det är ju ett tecken
              på att konjunkturen vänder nedåt. Det här behöver vi möta med
              aktiv politik för att förbättra företagens ekonomi, framför allt
              de små och medelstora företagens.
            </seg>
            <seg xml:id="i-77bff4adb357c47b-0">
              Det finns en reform i regeringens budget som jag välkomnar. Det
              är investeraravdraget. Men i övrigt är det väldigt lite som föreslås
              som verkligen sänker kostnaderna och gör det billigare, som Per
              Åsling säger, att ha människor anställda i små och medelstora
              företag.
            </seg>
            <seg xml:id="i-ce21e677992dfa8f-0">
              Från Miljöpartiets sida har vi gjort en stor satsning på att
              sänka arbetsgivaravgiften redan i den budget som ligger på riksdagens
              bord nu. Framför allt har vi gjort en nedsättning genom att ta
              bort sjuklöneansvaret för de minsta företagen. Det här är ju en
              reform som vi vet skulle få stora effekter på företagens vilja
              att anställa. Centerpartiet har nu medverkat i den här regeringen
              i sex år, haft sex chanser på sig att i budgeten få in reformen
              att slopa sjuklöneansvaret. Man har inte lyckats med det än. Vad
              var det som var så viktigt att få in i årets budget som gjorde
              att ni återigen, för sjätte gången, offrade reformen att slopa
              sjuklöneansvaret?
            </seg>
          </u>
          <note type="speaker" xml:id="i-f8b104327645bb0a-0">
            Anf. 49 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-5">
            <seg xml:id="i-8cdd5e3c0a0932d0-0">
              Herr talman! Låt mig börja med att kommentera infrastrukturen.
              Vi satsar mer än någonsin. Vi satsar betydligt mer än regeringarna
              som Per Bolunds miljöparti stödde under tiden 19982006. Det är
              200 miljarder upp i förhållande till den budget som lades fram
              2004.
            </seg>
            <seg xml:id="i-dc36b0dcac920e71-0">
              Vi är medvetna om att det här är nödvändigt för att stärka den
              svenska välfärden. Den svenska välfärden bygger på ett fungerande
              näringsliv. Näringslivet behöver en fungerande infrastruktur.
              När Centerpartiet lägger fram politiska förslag gör vi det för
              att hela landet ska leva. Det är därför vi tycker att det är värdefullt
              att vi har fått upp nivåerna på det sätt som vi har i årets proposition
              vad gäller infrastruktur.
            </seg>
            <seg xml:id="i-3e9d35f6595ce70f-0">
              Men, Per Bolund, jag tittar också på era skatteförslag. Du lyfter
              fram vissa. Du pratar arbetsgivaravgifter, och där känner jag
              en viss sympati. Arbetsgivaravgifter har vi varit med och sänkt
              tidigare.
            </seg>
            <seg xml:id="i-cfd57ed14792b571-0">
              Vad som bekymrar mig, Per Bolund, när det gäller kostnader för
              företag är den straffskatt, den skadliga skatt som ni lägger på
              avstånd, på landsbygd, via den lastbilsskatt som ni föreslår.
              Ni kommer ju att straffa ut det svenska näringslivet utanför storstadsregionerna.
              Ni kommer att straffa ut små företag. Och ni kommer att försvåra
              för människor att bo utanför storstäderna, i Småortssverige, på
              landsbygd och i glesbygd. Varför denna politik?
            </seg>
          </u>
          <note type="speaker" xml:id="i-605a5c089583fb2f-0">
            Anf. 50 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-6">
            <seg xml:id="i-582e95779add860f-0">
              Herr talman! Det där är skrämselpropaganda som Centerpartiet
              återkommer till i anförande efter anförande. Vi ser ju nu hur
              fler och fler länder runt om i Europa har infört lastbilsskatt,
              som är det Per Åsling syftar på, eller är på väg att införa det.
              Nu ser vi att våra grannländer, Finland och Norge, håller på att
              för fullt utreda system för lastbilsskatt. Man ser att det här
              är en nödvändig reform för att minska trafikens klimatpåverkan
              och få ett effektivare transportsystem.
            </seg>
            <seg xml:id="i-2e5475e8f1331e88-0">
              Det är lite sorgligt att Centerpartiets Sverige är en isolerad
              ö i norra Europa när man vägrar att använda det här väldigt effektiva
              redskapet. Vi har sett i till exempel Tyskland, Slovenien, Tjeckien
              och många andra länder att man faktiskt har lyckats få en väldigt
              stor effekt av att minska transporternas miljö- och klimatpåverkan
              och effektivisera dem. Men det vill uppenbarligen inte den här
              regeringen titta närmare på.
            </seg>
            <seg xml:id="i-a151f8b48efd6d6f-0">
              Jag vill återvända till hur situationen ser ut för Sveriges småföretagare.
              Det är väldigt bekymmersamt nu när konjunkturen vänder nedåt.
              Det är nu som reformer skulle behöva införas för att förbättra
              ekonomin för Sveriges småföretagare. Där är regeringen väldigt
              tom på åtgärder.
            </seg>
            <seg xml:id="i-1c1dfe050374e243-0">
              Per Åsling säger att han har stor sympati för den typen av politik,
              men sympati hjälper inte landets småföretagare. Det är konkreta
              åtgärder och förbättrad ekonomisk politik som hjälper.
            </seg>
            <seg xml:id="i-7e64b8e00ab36e9e-0">
              Vi har föreslagit att man slopar sjuklöneansvaret för de små
              företagen. Det är en reform som kostar 2 miljarder. När Företagarna
              frågar sina medlemmar vad det skulle få för effekt om man slopade
              sjuklöneansvaret säger 16 procent av företagen att det har fått
              dem att avstå från att anställa. 10 procent har fått avstå från
              att anställa flera gånger på grund av sjuklöneansvaret.
            </seg>
            <seg xml:id="i-9804ed928b753fa1-0">
              Sju av tio företag säger att de om sjuklöneansvaret slopades
              skulle blir mer positiva till att anställa människor. Företagarna
              räknar med att 25 00055 000 nya arbetstillfällen skulle komma
              om man slopade sjuklöneansvaret.
            </seg>
            <seg xml:id="i-07a4a5f6c9530f77-0">
              Vad är det som gör att Centerpartiet gång på gång, i budget efter
              budget, antingen inte driver frågan eller misslyckas med att få
              in den? Det är uppenbarligen en väldigt viktig reform.
            </seg>
          </u>
          <note type="speaker" xml:id="i-d7106b72c7b73253-0">
            Anf. 51 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-6">
            <seg xml:id="i-e3bed2c728b8f9ec-0">
              Herr talman! Jag är själv småföretagare, Per Bolund. Jag vet
              vad sjuklöneansvaret innebär. Det är därför jag tycker att det
              är så bra att vi har lagt in denna frågeställning i en utredning,
              så att vi får upp frågan på riksdagens bord.
            </seg>
            <seg xml:id="i-2e7dd5e8e21ba6b9-0">
              Arbetsgivaravgifterna är prioriterade frågor för Centerpartiet,
              där vi agerar. Jag har kommenterat det tidigare också. Som du
              själv säger, Per Bolund, är det viktigt att hålla nere kostnaderna
              för småföretag för att på så sätt underlätta verksamhet och stimulera
              konkurrenskraft.
            </seg>
            <seg xml:id="i-a48f5376dcc86f57-0">
              Det måste dock gälla alla företag. Det kan inte bara vara företag
              som är etablerade runt storstadsregionerna. Den straffskatt ni
              lägger på transporter är direkt kontraproduktiv. Ni säger i er
              motion att ni vill göra vissa undantag. Det gäller inte minst
              skogsindustrins timmertransporter, skriver ni i slutet. Det signalerar
              att ni är medvetna om att skatten kan vara skyldig.
            </seg>
            <seg xml:id="i-e2a02e28df92bde4-0">
              Ni skriver också att syftet med skatten är att lastbilstrafikens
              miljökostnader ska synas i priset på transporter. Ni utgår alltså
              ifrån ökade kostnader. Också ni måste ändå kunna räkna ut att
              om en vara till ett företag eller hushåll måste transporteras
              från Södermalm i Helsingfors till Östersund och uppåt i landet
              ska någon ta kostnaden. Det gör att de områden som drabbas av
              denna skatt kommer att ha en ännu svårare och sämre utveckling.
              Jag har svårt att förstå varför ni driver anti-landsbygds-politiken.
            </seg>
          </u>
          <note type="speaker" xml:id="i-ae82f4d22c562e6b-0">
            Anf. 52 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-5">
            <seg xml:id="i-c0608ab363544a30-0">
              Herr talman! Det är väl risk att jag får svar på Bolunds frågor
              i stället för mina egna, men jag tar den risken.
            </seg>
            <seg xml:id="i-1234656d880ceb30-0">
              Om man vill värna svensk konkurrenskraft på längre sikt är det
              klart att skolan är väldigt central, och i vårt budgetalternativ
              gör vi en rejäl satsning just på skolan. Vi vill se mindre klasser
              och mer tid för varje elev att få hjälp och stöd från en duktig
              pedagog. Vi vill se obligatorisk sommarskola för dem som inte
              har klarat målen och läxhjälp till alla barn som vill ha och behöver
              det. Dessutom har vi en rad reformer som ska stärka och förbättra
              lärarnas möjligheter till utveckling av karriären samt inte minst
              den pedagogiska forskningen.
            </seg>
            <seg xml:id="i-1dd970628998b3aa-0">
              I regeringens budgetförslag, som Åsling ju står bakom, finns
              det inte så mycket till skolan. Det som märker ut sig är väl en
              förändring, delvis, av gymnasieskolan till en ettårig gymnasieskola
              som egentligen ingen vill ha. Håller inte Per Åsling med om att
              det nu är dags att vi faktiskt får se resultat i den svenska skolan?
              Vi borde få se den prestera bättre, och vi borde investera mer
              i skolan. Den är viktig för svensk konkurrenskraft.
            </seg>
            <seg xml:id="i-554e0425418da9f1-0">
              Om detta ska ske är det viktigt att kommunerna har bra möjligheter
              att finansiera en bra skola. Även om vi nu skjuter till statliga
              pengar är det klart att det är kommunerna som står för den största
              finansieringen. Här är det också extremt viktigt med likvärdiga
              villkor, och så är det inte i dag.
            </seg>
            <seg xml:id="i-d3512028990d956d-0">
              Våra partier och fem andra är i en utredning överens om att utjämningen
              i kommunsektorn behöver förändras och förbättras så att det blir
              rättvisa villkor. Nu verkar det inte som att regeringen tänker
              lägga fram just detta förslag, utan man jobbar med att förändra
              i det förslag vi är överens om. Jag vill bara försäkra mig om
              att Centerpartiet står fast vid det vi har kommit överens om.
              Landets kommuner behöver nämligen likvärdiga villkor.
            </seg>
          </u>
          <note type="speaker" xml:id="i-c8a104409f53683f-0">
            Anf. 53 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-7">
            <seg xml:id="i-2ebf888122dad1e6-0">
              Herr talman! Tack för frågan, Fredrik Olovsson! Vi driver på
              när det gäller att svenska kommuner ska ha likvärdiga villkor
              när det gäller transfereringssystem. Vi tycker att det är viktigt
              att dessa system är uppdaterade, moderna och inte grundar sig
              på gamla förutsättningar.
            </seg>
            <seg xml:id="i-ae9623ed3dfe0490-0">
              Det är klart att Centerpartiet när vi lägger fram ett budgetförslag
              vi diskuterar ju budgetramarna här i dag gör det på ett ansvarsfullt
              sätt med utgångspunkt i det finanspolitiska ramverket. Jag måste
              få ställa några frågor till dig, Fredrik Olovsson, just när det
              gäller det finanspolitiska ramverket. Koppla det också till de
              villkor som gäller!
            </seg>
            <seg xml:id="i-a0f29e1f0988f323-0">
              Ni konstaterade nämligen på DN Debatt när ni lade fram er budgetmotion
              att ni föreslår lägre ofinansierade insatser än regeringen, och
              ni konstaterade att det krävs insatser för att stimulera efterfrågan.
              Om vi spelar fram något i tiden konstaterar ni nu att det görs
              för lite. Ena gången görs det för lite, andra gången görs det
              för mycket. Här är det svårt att hänga med i alla fotbyten ni
              gör.
            </seg>
            <seg xml:id="i-74aeda7a7584c186-0">
              Vad som också gör mig bekymrad är att jag noterar att det bara
              är 0,1 procent av det finansiella sparandet som skiljer er och
              Alliansen. Då kan det inte anses seriöst att hantera frågorna
              på det retoriska sätt ni gör. Vad tycker ni om det finanspolitiska
              ramverket?
            </seg>
          </u>
          <note type="speaker" xml:id="i-1bdcb5e6cd9b468e-0">
            Anf. 54 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-6">
            <seg xml:id="i-90e86b76b2ec6629-0">
              Herr talman! Vi tycker om det finanspolitiska ramverket. Vi har
              kommit på det finanspolitiska ramverket, och vi värnar det finanspolitiska
              ramverket. Det är väldigt tydliga besked från oss.
            </seg>
            <seg xml:id="i-3fe1f047ceea8c5d-0">
              Vi konstaterar också att regeringen själv skriver och utskottet
              håller väl med om det, i alla fall majoriteten att man nu inte
              klarar överskottsmålet. Det innebär inte att vi menar att man
              ska ha 1 procents överskott just detta år. Det är inte det som
              är överskottsmålet, utan det handlar om en konjunkturcykel. Det
              finns tre olika indikatorer som Finansdepartementet brukar använda
              för att utvärdera om man klarar målet eller inte. Ingen av dem
              tyder på att man skulle klara det utan tvärtom att man bryter
              det.
            </seg>
            <seg xml:id="i-d25cb013665c67db-0">
              Därför har vi ett mindre reformutrymme, bland annat beroende
              på att vi inte ställde upp på de mycket glada prognoser Anders
              Borg presenterade i sin budgetproposition och som nu av allt att
              döma visar sig inte stämma överens med hur verkligheten kommer
              att bli. Därför har vi 5 miljarder mindre i reformutrymme. Det
              blir i vårt fall en konjunkturbuffert som skulle kunna användas
              om läget skulle bli dramatiskt annorlunda. Då kanske ännu mer
              pengar kommer att gå åt; det får vi väl se så småningom.
            </seg>
            <seg xml:id="i-96380f7c4b581ce6-0">
              Vi är väldigt tydliga med detta. Det är uppenbart att regeringen
              har lagt sig på en bana som gör att man har svårt att nå upp till
              överskottsmålet. Det tycker vi är bekymmersamt, och därför lägger
              vi fram en starkare budget än vad regeringen gör. Däremot är den
              inte snålare på det viset att vi inte stimulerar efterfrågan.
              Där gör vi tvärtom mer, eftersom vi väljer att göra det med riktigt
              bra insatser i stället för en bolagsskattesänkning som har väldigt
              små effekter på konjunktur och efterfrågan.
            </seg>
          </u>
          <note type="speaker" xml:id="i-8da855e5dfdb8121-0">
            Anf. 55 PER ÅSLING (C) replik:
          </note>
          <u who="per_asling_f81bf3" xml:id="i-f6d3211d448d7b24-8">
            <seg xml:id="i-c5d6fae1c69433cf-0">
              Herr talman! Ert resonemang håller dock inte ihop, Fredrik Olovsson.
              Först kritiserar ni regeringen för att investera för lite i den
              offentliga ekonomin och expandera den för lite. Det har ni gjort
              i åratal. Om det är rättvis kritik kan vi lämna därhän, men när
              Alliansen lägger fram en budget som är mycket expansiv kritiserar
              ni den för att vara ofinansierad och oansvarig. Den expansiva
              budget vi nu lägger fram lägger vi fram i en tid när vi ser en
              stor risk för nedgång i ekonomin. Därför vill vi satsa på investering.
            </seg>
            <seg xml:id="i-dcdc909db4dc71be-0">
              Vad som också gör mig bekymrad när det gäller er syn på det finanspolitiska
              ramverket är att Karl-Petter Thorwaldsson det är inte vem som
              helst; det är LO:s ordförande, och han sitter i ert verkställande
              utskott så sent som i höstas gick ut och sade att överskottsmålet
              borde slopas.
            </seg>
            <seg xml:id="i-48d23bcd1e5ed227-0">
              Du sade i ditt inledningsanförande, Fredrik, att på så sätt följer
              vi budgetreglerna bättre. Därför, och med er syn på det finanspolitiska
              ramverket, blir min fråga: Menar du att vi lägger fram förslag
              som inte följer budgetreglerna och det finanspolitiska ramverket?
              Ni är skyldiga svenska folket ett svar på den frågan. Jag tycker
              att det är på sin plats att ni tydliggör på vilken fot ni står.
              Det går inte att bara stå och kritisera, utan man måste också
              ta ansvar.
            </seg>
            <seg xml:id="i-9432619c77614bf3-0">
              Vi tar ansvar, och därför har vi lagt fram en budget som är ambitiös
              och som investerar i framtiden.
            </seg>
          </u>
          <note type="speaker" xml:id="i-f43c9201dd6c70ae-0">
            Anf. 56 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-0f2695c48f9202e9-0">
            <seg xml:id="i-5840db93331a4c59-0">
              Herr talman! Jag tycker att debatten handlar mycket om hur vi
              fördelar saker och ting. Jag tror att vi någon gång ibland måste
              tänka tillbaka på vad det är som gör att vi har någonting att
              fördela. Företagens betydelse för vårt lands välfärd kan aldrig
              nog understrykas. Det är de som genererar någonting att över huvud
              taget fördela. Det som gör att vi kan hålla denna debatt i dag
              är: Hur mår företagen? Hur får vi företagen och företagarna att
              må bra och anställa människor i vårt land?
            </seg>
            <seg xml:id="i-b3b9a7f4a688a8ab-0">
              Det finns alltså ingen outsinlig källa att ösa ur, som en del
              partier tycks tro, där man kan ösa ut skatteintäkter och fördela
              och fördela om igen.
            </seg>
            <seg xml:id="i-1c7f0d7fe10450bb-0">
              Konkurrenskraften för svenska företag är direkt beroende av vår
              omvärld, och det måste vi ta hänsyn till i vår politik.
            </seg>
            <seg xml:id="i-72bb0e9f2e50c00a-0">
              Behovet av sunda statsfinanser är inte heller någonting som vi
              bör glömma i dessa sammanhang. Vi ser alltför många länder runt
              om i vår värld som inte har det som en grund att stå på.
            </seg>
            <seg xml:id="i-fb11beb0cf032c2d-0">
              Sund kommunal och regional ekonomi glöms också bort i dessa sammanhang.
              Jag har haft förmånen att få sitta i styrelsen i Sveriges Kommuner
              och Landsting under många år, och där ser man tydligt att i de
              kommuner, i de landsting och i de regioner som har en sund ekonomi
              fungerar skolan ganska bra och fungerar omsorgen ganska bra. Där
              man har koll på ekonomin har man också över lag koll på sin verksamhet,
              och det fungerar. Sedan finns det alltid förbättringsmöjligheter,
              men det finns en fungerande verksamhet.
            </seg>
            <seg xml:id="i-77f2a72e0ce31198-0">
              Varför leder då det omvända, att det är sämre resultat trots
              att man i praktiken förbrukar mer resurser, alltid till att man
              har en sämre verksamhet? Detta faktum talas det sällan om i dessa
              sammanhang.
            </seg>
            <seg xml:id="i-ab3eef8db1a152d6-0">
              Koll på ekonomin, ordning och reda, gör att man har koll på sin
              verksamhet och att man bedriver en bra verksamhet. Det hänger
              ihop.
            </seg>
            <seg xml:id="i-c2880a350f9bc51f-0">
              Skolan är ett jättebra exempel på det. Sveriges Kommuner och
              Landsting har gång på gång tittat på hur en skolverksamhet fungerar.
              Där man har gröna siffror i ekonomin fungerar skolverksamheten
              bra, och där man inte har gröna siffror i ekonomin får man oftast
              ett dåligt resultat trots att man förbrukar mer ekonomiska resurser.
            </seg>
            <seg xml:id="i-82c9a82a805c6aef-0">
              Debatten handlar mycket om ekonomisk horisont. Man kan ha en
              horisont på kort sikt i ekonomin, och man kan ha en långsiktig
              horisont. Jag tycker också att man upptäcker att en del har tubseende
              i sin syn på ekonomin: fokus enbart på den egna agendan och för
              att lyfta fram de frågorna. Men vi är i vårt land så oerhört beroende
              av vår omvärld att vi måste ha andra alternativ. Det är det som
              skiljer oss från varandra, beroende på hur vi ser på ekonomin:
              på kort sikt, på lång sikt eller med tubseende.
            </seg>
            <seg xml:id="i-56af87fb46cdeff6-0">
              Alliansregeringen har i denna budget kanske inte sökt de absolut
              populäraste åtgärderna, men vi har sökt det som kan göra vår ekonomi
              stark i Sverige på lång sikt. Det är en framtidsinriktad budget,
              och tyngden är lagd på Sveriges konkurrenskraft på lång sikt.
            </seg>
            <seg xml:id="i-5f5849875972981c-0">
              Exempel på det, som har varit uppe tidigare i debatten, är bolagsskatten.
              Vi sänker den från 26,3 procent till 22 procent. Det är långsiktigt
              viktigt för Sverige. I dag ligger svensk bolagsskatt över OECD-genomsnittet
              och EU:s 27 länders genomsnitt. Den 1 januari 2013 ligger vi under
              det snittet. Vi gör det för att behålla företag och konkurrenskraft
              i Sverige men också för att i Sverige skapa ett sug efter kapital
              från utlandet som ska investeras här och skapa nya arbeten.
            </seg>
            <seg xml:id="i-65a1e6c92486b7ea-0">
              Ett annat sätt är att jobba med investeraravdrag, som jag tror
              kommer att betyda oerhört mycket för små företag, och kanske speciellt
              i vår glesbygd, där det är svårt att få tillgång till riskkapital
              i övrigt och att få banklån.
            </seg>
            <seg xml:id="i-f56facfea8f6bc84-0">
              Vi avsätter 8 miljarder mer i resurser för att få fram arbeten
              åt våra unga under perioden fram till 2016 ytterligare satsningar
              för att komma till rätta med detta.
            </seg>
            <seg xml:id="i-89fd297473248a94-0">
              Vi jobbar med forskning och innovation för att ytterligare stärka
              Sveriges konkurrenskraft. Det är också ett långsiktigt viktigt
              beslut. Vi ökar med 4 miljarder under periodens slut.
            </seg>
            <seg xml:id="i-092a1537d719708c-0">
              Vi har en infrastruktursatsning på 522 miljarder, till drift
              och underhåll på järnvägar och vägar. Det har aldrig någonsin
              gjorts så stora satsningar på just infrastruktur i vårt land.
            </seg>
            <seg xml:id="i-36b41100770c3ed2-0">
              Detta gör vi utan att höja skatterna.
            </seg>
            <seg xml:id="i-1f2c95b9cf0f8dc1-0">
              Vi vidtar också en del åtgärder som har fördelningspolitisk karaktär
              för att få resultat direkt. Man får inte glömma bort den delen.
              Även där bäddar vi för framtiden.
            </seg>
            <seg xml:id="i-a43fe3283f8d8770-0">
              Garantinivån i föräldrapenningen vill jag nämna såklart. Vi lyfter
              den från 180 kronor per dag till 225 kronor. Det är fördelningspolitiskt
              mitt i prick.
            </seg>
            <seg xml:id="i-c6728f8e621353cb-0">
              Bostadstillägget för ensamstående pensionärer höjer vi med 170
              kronor per månad. Det är fördelningspolitiskt mitt i prick.
            </seg>
            <seg xml:id="i-d82b44b409c36f1c-0">
              Barntillägget för studerande höjer vi med 10 procent.
            </seg>
            <seg xml:id="i-4bc74b27f1c61878-0">
              För att återgå till en replik som jag hade till Fredrik Olovsson
              i höst kan jag nämna att vi gör en fjärde skattesänkning för pensionärerna.
              Jag tror att det var det kortaste replikskifte jag har haft med
              Olovsson när jag frågade honom hur många gånger Socialdemokraterna
              hade sänkt skatten för pensionärer under sitt regeringsinnehav.
              Sammanfattningsvis kom ordet aldrig.
            </seg>
            <seg xml:id="i-dc4602de0eec0185-0">
              Vår fjärde skattesänkning för pensionärer genomför vi nu. Totalt
              14 miljarder har vi då sänkt skatten för pensionärerna, med mellan
              6 800 och 10 200 kronor per år. Det har varken Miljöpartiet, Vänsterpartiet
              eller Socialdemokraterna varit med om att göra tidigare.
            </seg>
            <seg xml:id="i-fac9911172abcf61-0">
              Herr talman! Mot det eniga förslaget från Alliansen Kristdemokraterna,
              Moderaterna, Centern och Folkpartiet står fyra partier med helt
              olika förslag. Man kan fråga sig om den här debatten egentligen
              ger något svar i praktiken, för inget av de fyra partiernas förslag
              kommer att genomföras. Ingen kommer att få egen majoritet, utan
              man måste kompromissa ihop det. Oavsett vem som vinner i valet
              måste ett antal partier kompromissa. Man måste ge sig på vissa
              punkter, och man kanske får igenom andra saker. Men vad blir det
              gemensamma resultatet? I Alliansen har vi kompromissat, och vi
              har lagt fram vårt gemensamma resultat här.
            </seg>
            <seg xml:id="i-5f275c88d9bbedc0-0">
              För att belysa problemet ska jag ge mig in på några punkter angående
              den så kallade rödgröna sidan. Det är er dag, Fredrik Olovsson,
              Per Bolund och Ulla Andersson. Det är era förslag som nu ställs
              mot Alliansens förslag.
            </seg>
            <seg xml:id="i-d31eb120cf70db7e-0">
              Bolagsskatten, som Carl B Hamilton var inne på tidigare och även
              andra, är belysande. Vi lägger fram ett förslag om 22 procent
              som ska genomföras den 1 januari 2013. Mot det står Socialdemokraterna
              som vill ha 24 procent, Miljöpartiet 25,3 procent och Vänstern
              28 procent. Det är alltså en skillnad från Alliansens förslag
              om 22 procent upp till Vänsterns 28 procent på ungefär 24 miljarder.
              Mellan Vänstern och Socialdemokraterna skiljer det ungefär 16
              miljarder på bolagsskattesidan.
            </seg>
            <seg xml:id="i-e326509d10f1e0d8-0">
              Vem ska ge sig? Vem är det som får vika ned sig? I detta fall
              tror jag att det är Vänstern och Miljöpartiet som får vika ned
              sig och får jämka. Och vips försvann 16 miljarder av Vänsterpartiets
              budget. Och vips försvann 4 miljarder för Miljöpartiet. Men när
              vi kommer framåt och förslaget är genomfört kommer inte Socialdemokraterna
              att stå på barrikaderna och säga att de ska höja bolagsskatten.
              Tro inte det! Och vips försvann 8 miljarder för Socialdemokraterna.
            </seg>
            <seg xml:id="i-c9a39950e8ba4906-0">
              Restaurangmomsen vill Socialdemokraterna och Vänstern höja. Men
              det vill inte Miljöpartiet. Miljöpartiet vill gärna se en breddning.
              Det kan man alltid fundera på och diskutera, att man vill se fler
              tjänsteföretag komma in i halveringen av momsen.
            </seg>
            <seg xml:id="i-a55ca2a9e742521e-0">
              Vem får ge sig där? Kommer Miljöpartiet att vika ned sig där?
              Det tvivlar jag starkt på. Lagt kort ligger. Vips rök 5,5 miljarder
              för Socialdemokraterna, och vips rök 5,5 miljarder för Vänstern
              i deras budget.
            </seg>
            <seg xml:id="i-c6ffb0bf98211bf3-0">
              Vänstern vill också införa förmögenhetsskatt, fastighetsskatt,
              arvs- och gåvoskatt. Men Miljöpartiet och Socialdemokraterna ligger
              fast vid det som gäller. Hur många miljarder gör det? Det har
              jag inte ens räknat på, Ulla Andersson.
            </seg>
            <seg xml:id="i-47b01a7345948fd9-0">
              Sedan till sjuklönekostnaden, som Fredrik Olovsson vill ta bort
              andra sjuklöneveckan för företagen. Jag tycker det är riktigt
              att man ska titta på det och fundera på det. Det skulle i så fall
              ge 1,5 miljarder för företagen i minskade kostnader. Men samtidigt
              höjer Socialdemokraterna skatten för företagen med ungefär 30
              miljarder, beroende på hur man räknar. Summan av kardemumman är
              inte någon vinst för företagen i det här fallet, utan det slår
              väldigt hårt mot dem.
            </seg>
            <seg xml:id="i-4c588f7a1968dec4-0">
              Samtidigt ska man införa världens högsta marginalskatt. Vi passerar
              då 60-procentsstrecket. Tittar man på Vänsterns marginalskatt
              ser man att vi med råge passerar 60-procentsstrecket. Det är klart
              att man kan tävla i den grenen också, om man vill, men det är
              frågan om vad som är rimlig politik i de här fallen.
            </seg>
            <seg xml:id="i-47d10992e2a0d5a6-0">
              Sedan har jag en fundering om bolagsförsäljningar. Alliansen
              har lagt in 15 miljarder i bolagsförsäljningar. Övriga partier
              säger nej, men trots det har ni räknat in 15 miljarder i er finansiering
              av budgeten. Vad är det ni ska sälja då? Vi har tagit upp Lernia,
              Bostadsgaranti och Vectura Consulting som förslag, men det säger
              ni nej till. Ni verkar vilja behålla bemanningsföretag och konsulttjänster
              i statens regi. Men hur kan ni räkna in en intäkt på 15 miljarder
              samtidigt som ni säger nej till att man ska få den intäkten?
            </seg>
            <seg xml:id="i-41d7abc410739fe9-0">
              Det verkar lite märkligt med era olika förslag. Hur ni ska jämka
              ihop er och få en budget som i praktiken kan ställas mot Alliansens
              förstår jag inte. Det är en oerhört märklig situation som vi i
              så fall kommer att få se framöver. I dag vet vi tyvärr inte resultatet
              av detta.
            </seg>
            <seg xml:id="i-f1023630f5c37f80-0">
              Herr talman! Sammanfattningsvis: Långsiktiga satsningar på att
              rusta Sverige för framtiden tror jag är bra för våra barn och
              unga att få en budget och en politik som för Sverige starkt framåt
              och kan skapa konkurrenskraft för våra företag. Vi behöver också
              en fördelningspolitik som prickar rätt, satsningar som förbättrar
              och lyfter för våra utsatta grupper. Vi behöver fortsatta reformer
              också för att öka valfriheten och kvaliteten i våra välfärdssystem.
            </seg>
            <seg xml:id="i-54a72cb86aab4c65-0">
              Det är en politik som Alliansen för, för framtiden, en politik
              som faktiskt håller ihop vårt land och rustar Sverige. Därför
              yrkar jag bifall till utskottets förslag.
            </seg>
          </u>
          <note type="speaker" xml:id="i-4a8fb50c5261e690-0">
            Anf. 57 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-7">
            <seg xml:id="i-1f3a0b65960c44c7-0">
              Herr talman! För oss i Vänsterpartiet är ekonomisk jämlikhet
              central i vår politik. Vi menar att såväl människorna som samhällsekonomin
              mår och utvecklas bättre i ett jämlikt samhälle.
            </seg>
            <seg xml:id="i-4ad98fd405ec9e8f-0">
              I går, tror jag det var, kom SCB med nya siffror som visar på
              inkomstutvecklingen i Sverige. Där kan man se att den rikaste
              tiondelen har fått drygt 21 procent i ökad disponibel inkomst
              under era regeringsår, medan 10 procent har haft en negativ utveckling,
              det vill säga de har mindre pengar att röra sig med sedan ni har
              regerat än när ni tillträdde.
            </seg>
            <seg xml:id="i-39f541d6764222e8-0">
              Man ser också att det är arbetslösa och personer med högst tvåårig
              utbildning som framför allt halkar efter och att den andel som
              riskerar fattigdom nästan har fördubblats under den här tiden.
              Pensionärer, sjuka och arbetslösa har fått en sämre disponibel
              inkomst under de här åren. Var åttonde svensk har en inkomst under
              10 680 kronor.
            </seg>
            <seg xml:id="i-a1c02b9058808718-0">
              Det är resultatet av er politik. Så blir det ju när man förstärker
              inkomsten för de 10 procent rikaste med 56 000 kronor per år och
              de 10 procent med lägst inkomster får 2 700 kronor mindre att
              röra sig med under era regeringsår.
            </seg>
            <seg xml:id="i-6e10b35f78a8e541-0">
              Orsakerna är självklart den försämrade sjukförsäkringen, den
              försämrade arbetslöshetsförsäkringen men också att ni inte tar
              ansvar för de olika transfereringssystemen, som barnbidrag och
              underhållsstöd.
            </seg>
            <seg xml:id="i-92e5a7c357fb8176-0">
              Tittar vi mer på siffrorna kan vi se att inkomstskillnaderna
              dras ut, att de rika tjänar väldigt mycket på er politik medan
              de som har en utsatt ekonomisk situation förlorar på er politik.
            </seg>
            <seg xml:id="i-28af6077e025bc84-0">
              Är Kristdemokraterna nöjda med den utvecklingen? Om inte, varför
              ser det då ut så här?
            </seg>
          </u>
          <note type="speaker" xml:id="i-6f1891367de0c612-0">
            Anf. 58 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-0f2695c48f9202e9-1">
            <seg xml:id="i-a25a179727ca4aaa-0">
              Herr talman! Ulla Andersson står lite ensam. Er politik för att
              minska skillnaderna lite grann är ju att återinföra till exempel
              förmögenhetsskatt, arvs- och gåvoskatt, fastighetsskatt och alla
              de olika typerna av skatter. Men där står ni helt ensamma. Det
              är inget annat parti som vill införa det.
            </seg>
            <seg xml:id="i-ccc7415ce1810246-0">
              Det finns en risk med det, och det är anledningen till att vi
              har tagit bort dem. Det är att vi inte får investeringar att stanna
              i vårt land. Men det innebär samtidigt att vi får en del kapitalinkomster
              som hamnar på dem som kanske har den möjligheten till inkomst,
              vilket gör att vi får en lite större spridning av inkomstskillnaderna.
            </seg>
            <seg xml:id="i-f86ead672c804d94-0">
              Men glöm inte, Ulla Andersson, att under den tid då du stödde
              en socialdemokratisk regering ökade de här inkomstskillnaderna
              betydligt mer än de har gjort under de senare åren. Det är lite
              intressant att kunna fundera på det.
            </seg>
            <seg xml:id="i-33193a0bc9095f18-0">
              Den andra problematiken är detta med den relativa fattigdom som
              man diskuterar. Sverige står oerhört starkt internationellt sett,
              till exempel vad beträffar inkomstspridning, där vi ligger väldigt
              lågt. Vi har ett mycket sammanhållet samhälle jämfört med andra
              länder. Vi har också en relativ fattigdom som har ökat lite grann,
              men där ligger vi ändå oerhört bra till i de stora sammanhangen.
            </seg>
            <seg xml:id="i-29809a355fe1a772-0">
              Varje gång vi har stått här, Ulla Andersson, kommer jag tillbaka
              till detta: Om jag och du och några fler här i riksdagen sänker
              våra löner minskar den relativa fattigdomen i vårt land. Vi skulle
              kunna gå med på det. Då har vi minskat fattigdomen. Men problemet
              är att jag inte tror att det hjälper i praktiken. Människor får
              ingen bättre ekonomi i praktiken, men vi kan få lite snyggare
              statistik.
            </seg>
            <seg xml:id="i-4fd92dea2d95def9-0">
              Jag tycker att vi borde fokusera mer på den absoluta fattigdomen.
              Det är där vi ska sätta till klutarna och ha fördelningspolitiskt
              bra förslag. Det har vi levererat i den här budgeten, och det
              har vi levererat tidigt. Det är det som gör att Sverige ligger
              i topp angående dessa siffror när vi tittar på den absoluta fattigdomen.
            </seg>
          </u>
          <note type="speaker" xml:id="i-0f627e7f45148ae0-0">
            Anf. 59 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-8">
            <seg xml:id="i-a35a85d69fd4dcd4-0">
              Herr talman! Sverige är, såvitt jag vet, det enda land i Europa
              som inte har vare sig arvs-, gåvo- eller förmögenhetsskatt. De
              allra flesta tycker alltså att det är viktigt att utjämna ekonomiska
              skillnader. Men det tycker inte Kristdemokraterna.
            </seg>
            <seg xml:id="i-ef25253935287864-0">
              Tittar man på hur Gini-koefficienten har utvecklats kan man se
              att den ökade mellan 2002 och 2006 med 4 procent. Mellan 2006
              och 2010 ökade den med hela 8 procent, det vill säga det var en
              fördubbling. Orsakerna var framför allt införandet av jobbskatteavdraget,
              borttagandet av förmögenhetsskatten och förändringarna av fastighetsskatten.
            </seg>
            <seg xml:id="i-7d570a7a1b8d5292-0">
              Människor som hade god tillgång till kapital fick alltså enorma
              lättnader och inkomstförstärkningar. Det ser vi också i statistiken
              från Statistiska centralbyrån. Samtidigt försvårade ni för sjuka
              människor, som inte längre får någon ersättning trots att de är
              sjuka, och arbetslösa, som står helt utan ersättning eller har
              en mycket låg ekonomisk ersättning.
            </seg>
            <seg xml:id="i-f924ad2b2df38b5b-0">
              Det får konsekvenser både för individerna, som drabbas väldigt
              hårt, men också för hela den samhällsekonomiska utvecklingen.
              Jämlika länder mår bättre och utvecklas bättre, om vi tittar på
              forskning men också, tror jag, om vi tittar på praktiken.
            </seg>
            <seg xml:id="i-b00f18498f2d6dea-0">
              Detta verkar Kristdemokraterna inte vilja. Ni är ju drivande
              i den här politiken. Du pratar gärna om att pensionärerna har
              fått sänkt skatt. Ja, det kostade ungefär 1 miljard. Men samtidigt
              sänker ni bolagsskatten, en reform som framför allt går till dem
              som äger bolagen, med hela 16 miljarder. Det är en väldigt skev
              fördelning av de resurser som står till ert förfogande.
            </seg>
            <seg xml:id="i-65513761b56132d4-0">
              Ensamstående kvinnor är en grupp som har halkat efter enormt
              under era regeringsår. Var tredje ensamstående kvinna med barn
              lever i fattigdom. Det är det Sverige som vi har i dag. Det är
              inte hållbart.
            </seg>
            <seg xml:id="i-0a8cef3e8b82a57f-0">
              Ni skulle kunna införa arvs- och gåvoskatt och förmögenhetsskatt
              och omfördela så att ni kanske kunde höja underhållsstöden, bostadsbidragen
              och också skapa nya jobb, barnomsorg på obekväm arbetstid eller
              en lagstiftning om rätt till jobb på heltid.
            </seg>
          </u>
          <note type="speaker" xml:id="i-e9ba6e4bf6df7107-0">
            Anf. 60 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-0f2695c48f9202e9-2">
            <seg xml:id="i-7d7b4ff9bdb29d50-0">
              Herr talman! Jag står för det. Som kristdemokrat står jag för
              att det är bra att vi inte har förmögenhetsskatt i Sverige. Det
              är bra att vi inte har arvs- och gåvoskatt. Bakom det står sju
              andra partier. Du står helt ensam i den frågan.
            </seg>
            <seg xml:id="i-261917b694382386-0">
              Anledningen är att vi vill att kapitalet ska jobba i Sverige.
              Det ska skapa arbetstillfällen, som är det bästa botemedel mot
              utanförskap som vi har. Det handlar om att få folk i arbete. Då
              behöver vi kapital som investeras och stannar i vårt land.
            </seg>
            <seg xml:id="i-dd1aa17481613ac5-0">
              Med din politik skulle det rusa kapital ur vårt land. Det skulle
              hamna någon annanstans. Det hamnar då inte i Sverige. Och då har
              vi till slut bara nedskärningar att fördela. En sådan politik
              är inte vi kristdemokrater för. Jag står bakom det här. Jag tycker
              att det är bra.
            </seg>
            <seg xml:id="i-ca9a5daa2aac8fc7-0">
              Bolagsskattesänkning är långsiktig politik. Det är det vi för
              i vårt land. Det handlar om att på lång sikt ha en bra konkurrenskraft
              för våra företag i vårt land gentemot andra länder.
            </seg>
            <seg xml:id="i-18eea13005c160d8-0">
              Som du vet är halva vår bnp beroende av vad vi exporterar till
              andra länder. Håller vi inte uppe konkurrenskraften i vårt land
              rasar exportindustrin. Då får vi stora bekymmer, och många av
              de stora bekymren skulle hamna i norra Sverige, i de län som jag
              kommer från, Västerbotten, Norrbotten och Västernorrland. Man
              är väldigt beroende av exportindustrin för att över huvud taget
              kunna leva där uppe.
            </seg>
            <seg xml:id="i-da9ea2c0ca730dc9-0">
              Men det är en sådan politik som du vill föra. Jag har valt långsiktigt.
              Jag har kanske ibland gjort val som inte är så populära på kort
              sikt. Men som kristdemokrat vill jag rusta landet för att det
              ska hålla på lång sikt. Då tar vi de här besluten, och vi står
              bakom de här åtgärderna. Det tror jag är det bästa vi kan göra
              för landet Sverige som är så beroende av att kunna exportera det
              som vi tillverkar i vårt land.
            </seg>
          </u>
          <note type="speaker" xml:id="i-8f2678760a9d1446-0">
            Anf. 61 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-7">
            <seg xml:id="i-de433c638e520c98-0">
              Herr talman! Det är lite betecknande att Anders Sellström hellre
              i sitt anförande pratar om en hitta-på-politik han slår ihop olika
              partiers budgetalternativ till något slags variant, och han väljer
              själv precis hur den ska utformas än diskuterar det som faktiskt
              ligger här på bordet.
            </seg>
            <seg xml:id="i-a159e7c22ff3f949-0">
              Miljöpartiet har lagt fram en fullt finansierad budget som är
              vårt alternativ till hur politiken ska utformas. Vi tycker att
              det är mer relevant att prata om vilka åtgärder som behövs här
              och nu i årets budget än att hålla på och hitta på en budget som
              i sådana fall ska gälla flera år framåt i tiden.
            </seg>
            <seg xml:id="i-203a0a36ad5dca70-0">
              Man slår ihop partier och säger att de ska samarbeta med varandra.
              Det är inte ett riktigt seriöst sätt att föra debatten på. Jag
              skulle önska att Anders Sellström hade en lite mer seriös inställning
              till den här budgetdebatten och diskuterade de förslag som faktiskt
              ligger på bordet här i dag.
            </seg>
            <seg xml:id="i-57ec30ad4690a103-0">
              Jag skulle vilja prata om någonting som ligger oss väldigt varmt
              om hjärtat och som jag trodde också låg Kristdemokraterna varmt
              om hjärtat, nämligen välfärden i Sverige. Vi vet att många av
              välfärdstjänsterna utförs av kommunerna. Där är vi väldigt beroende
              av hur kommunernas ekonomi ser ut och hur den utvecklas framöver.
            </seg>
            <seg xml:id="i-68fdcee2d2547c34-0">
              Vi ser att det behövs förstärkningar av kommunernas budget för
              att de ska kunna göra de välfärdssatsningar som vi tycker är väldigt
              viktiga inför framtiden. Det handlar om att höja kvaliteten i
              skolan och i äldreomsorgen och om att ge kommunerna större handlingsutrymme,
              helt enkelt.
            </seg>
            <seg xml:id="i-4e485aaa2d33765e-0">
              Vi har i vår budget lagt, under de fyra år som den spänner över,
              7 miljarder mer till skolan än vad regeringen gör. Vi har lagt
              4 miljarder på äldreomsorgen för att göra en förstärkning av kvaliteten.
              Vi har lagt 7 miljarder under fyra år i generella bidrag till
              kommunerna, utöver regeringens. Utöver det finns det satsningar
              på spårväg. Vi gör ROT-avdragen tillgängliga även för kommunerna,
              så att de kan rusta upp sina fastigheter och så vidare.
            </seg>
            <seg xml:id="i-44e4cea55464525d-0">
              Vi har väldigt stora satsningar för att göra det bättre och göra
              det lättare för kommunerna att förstärka välfärden. Nu är i stället
              risken, när ekonomin vänder, att man tvingas urholka välfärden.
            </seg>
            <seg xml:id="i-e9c52a59e429adf9-0">
              Min fråga till Anders Sellström är: Vad vill du lyfta fram i
              budgeten som förbättrar kommunernas ekonomi och som gör att kommunerna
              kan värna välfärden?
            </seg>
          </u>
          <note type="speaker" xml:id="i-4217c8faa2e9f88e-0">
            Anf. 62 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-0f2695c48f9202e9-3">
            <seg xml:id="i-6d333d651feddd3c-0">
              Herr talman! Det är fritt att tala om vad man vill, i stort sett,
              i den här talarstolen. Jag pekar på ett problem som ni har. Ni
              i oppositionen ställer upp budgetarna en och en. En budget ni
              ska ställa mot Alliansens, där fyra partier har en gemensam budget.
              Vi vet att i praktiken kommer inte någon av era budgetar att gå
              igenom. Det är så det funkar.
            </seg>
            <seg xml:id="i-f20e444ea81b4792-0">
              Då får du kalla det seriöst eller oseriöst, men jag beskriver
              ett problem. För mig är det ett seriöst problem ni har. Det blir
              ett trovärdighetsproblem, Per Bolund, för er.
            </seg>
            <seg xml:id="i-d373291c6a418ff9-0">
              När det gäller kommuner och landsting vurmar jag mycket för självstyrelsen.
              De har ett ansvar. Det är vissa frågor som de ska ansvara för.
              I år kommer man enligt prognoser att ha ett överskott på ungefär
              18 miljarder i kommun- och landstingssektorn. Nästa år är det
              ungefär 10 miljarder. Det är ungefär den prognosen man har.
            </seg>
            <seg xml:id="i-d45173e2ee012b87-0">
              Framöver ser vi att det händer saker, och vi måste hålla koll
              på kommuners och landstings ekonomi. Det tycker jag är riktigt.
              Men just nu tror jag att det ändå finns resurser i kommuner och
              landsting för att kunna hantera de här bitarna.
            </seg>
            <seg xml:id="i-407df328875bbb26-0">
              Vi återför en del av kostnaden för gymnasiereformen för att man
              ska kunna hinna med att ställa om skolan. För det finns en del
              kostnader med det.
            </seg>
            <seg xml:id="i-86b3425c24c21652-0">
              Men jag vurmar för kommunpolitiken, och jag är övertygad om att
              vi, med det som alliansregeringen nu gör, håller koll på detta.
              Jag tycker att det är väldigt viktigt att vi kan göra det.
            </seg>
            <seg xml:id="i-752ba40a692c8bce-0">
              Men självstyret, Per Bolund, är jätteviktigt. Var inte från rikspolitiken
              inne och peta i det kommunala självstyret ideligen! Varje gång
              vi går in och petar minskar vi utrymmet för våra politiska kolleger
              att agera utifrån de olika situationer man har i kommuner och
              landsting.
            </seg>
            <seg xml:id="i-c3c7069f80c0dc14-0">
              Jag ser en iver från Vänsterpartiet, Socialdemokraterna och Miljöpartiet
              att gå in och peta och styra i allt. Det går inte att undvika
              att vara inne och peta lite grann. Men ni petar i smådetaljer
              hela tiden. Det minskar utrymmet för dina miljöpartikolleger ute
              i landet att agera själva. Det tycker jag är synd, Per Bolund.
            </seg>
          </u>
          <note type="speaker" xml:id="i-f8ff82ce499a75ec-0">
            Anf. 63 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-8">
            <seg xml:id="i-6d692179a219d4ee-0">
              Herr talman! Det är lite sorglustigt. Jag ställer en helt öppen
              fråga: Vilken fråga vill Anders Sellström lyfta upp som skulle
              förstärka kommunernas ekonomi? Det svar jag får är: Vi återför
              en del av de pengar som regeringen har tagit bort när det gäller
              gymnasieskolan.
            </seg>
            <seg xml:id="i-b5058f652580b234-0">
              Det är kanske inte särskilt imponerande och kanske inte den förstärkning
              som kommunsektorn gärna skulle vilja ha.
            </seg>
            <seg xml:id="i-8dd73a786655246e-0">
              Jag ser med oro på att Anders Sellström nu utmålar de satsningar
              som Miljöpartiet gör, som är generella men också riktade och som
              ger det stöd som vi vill ge till kommunerna, som ett problem,
              som att det skulle vara en inskränkning av kommunernas möjligheter.
            </seg>
            <seg xml:id="i-9db8c0d19a874569-0">
              Jag tror att det är få kommunpolitiker som ser det på det sättet.
              Man är nog väldigt glad över att få en förstärkning av sin budget.
            </seg>
            <seg xml:id="i-07406d130ec81e34-0">
              Jag ser också med stor oro på att regeringen nu håller på att
              upprepa det misstag som man gjorde när den förra krisen, 2008
              och 2009, slog till mot Sverige. Vi sade: Kommunerna kommer att
              drabbas av den här vikande ekonomin, och de kommer att få försämrade
              ekonomiska förutsättningar. Det finns en risk att de kommer att
              drabbas av nästa varselvåg, att de kommer att vara tvungna att
              säga upp personal om ekonomin vänder nedåt.
            </seg>
            <seg xml:id="i-a6be88ce321763da-0">
              Vi upprepade det gång på gång under de debatter som var inför
              budgetarna 2008 och 2009. Regeringen sade hela tiden: Nej, nej,
              nej. Det behövs inga mer pengar. Vi ska inte satsa någonting.
            </seg>
            <seg xml:id="i-d298ad57dca66073-0">
              Sedan insåg man att det höll på att barka helt åt skogen och
              att man måste göra någonting och lade fram ett stödpaket. Men
              då var det för sent. Då hade kommunerna redan lagt fram sina budgetar.
              Man blev ändå tvungen att varsla personal och säga upp personal.
              Det slog direkt mot välfärden och hur den utfördes i kommunerna.
            </seg>
            <seg xml:id="i-1ac1908042f439e1-0">
              Nu hör vi samma visa en gång till här. Kommunerna klarar sig.
              Vi ska inte gå in och ge några extra stöd till dem för att de
              ska kunna möta den konjunkturnedgång som vi alla ser påverkar
              Sverige.
            </seg>
            <seg xml:id="i-fedf022cf2cdb91c-0">
              Jag vill fråga Anders Sellström om ni inte har lärt er någon
              läxa av hur den förra krisen slog mot Sverige. Den slog mot kommunerna,
              urholkade kommunernas ekonomi och gjorde att de blev tvungna att
              säga upp människor. Drar ni inte lärdomar av historien?
            </seg>
          </u>
          <note type="speaker" xml:id="i-c0a59617ab44b1e1-0">
            Anf. 64 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-0f2695c48f9202e9-4">
            <seg xml:id="i-5ff44e0bc8b4485e-0">
              Herr talman! Varken du, Per Bolund, eller jag vet hur det ser
              ut runt hörnet än. Vi har ingen aning om det. I dag vet vi att
              kommunerna kommer att ha ett överskott på 18 miljarder i år. Det
              är det de själva säger. Det vet vi. Kassan ser hyfsat stark ut
              för dem.
            </seg>
            <seg xml:id="i-487c99817b1037f8-0">
              Nästa år prognostiserar man att det är 10 miljarder. Det vet
              vi också. Men vi vet inte hur det här slår än. Därför gäller det
              att ha ett gummiband i statsbudgeten, vilket vi också har. Vi
              har en budgeteringsmarginal, och vi har möjligheter att sätta
              till något om det skulle behövas. Men eftersom vi inte vet hur
              det ser ut runt hörnet kan vi inte agera i förväg på det sättet.
            </seg>
            <seg xml:id="i-cdd7f31aedeac665-0">
              Du, Per Bolund, påstår att det vi är inne i nu är samma kris
              som vi hade 2008 och 2009. Hur kan du påstå det? Vilket belägg
              har du för det? Det är det du står och säger här. Du säger att
              vi är på väg in i samma kris och att vi skulle dra lärdomar av
              det.
            </seg>
            <seg xml:id="i-212870a48b756434-0">
              Jo, vi har dragit lärdomar av det, Per Bolund. Det är därför
              vi har lite reserver och reservkraft att ta till om det skulle
              behövas. Men vi vet inte hur det ser ut än. Är det en vanlig lågkonjunktur
              kan vi hantera den här frågan tämligen bra. Men är det samma kris
              som vi rusar in i som vi gjorde under 2008 och 2009 är det ett
              helt annat scenario.
            </seg>
            <seg xml:id="i-b4194e40397e7036-0">
              Jag tror inte att vi hamnar i det scenariot nu, utan nu ser vi
              en vanlig konjunkturavmattning som påverkas av omvärldsfaktorer.
              Då får vi hantera det utifrån det läget.
            </seg>
            <seg xml:id="i-b67571ece4ab751e-0">
              Kommunernas och landstingens ekonomi ser sammantaget ganska bra
              ut både i år och nästa år. Men sedan får vi hålla koll på det
              här. Det ska vi göra. Det är regeringens plikt att vara det här
              gummibandet i konjunkturerna. Per Bolund! Det ansvaret ska vi
              ta. Jag ser med tillförsikt på att vi kommer att ha ett bra rustat
              Sverige för framtiden. Även du, Per Bolund, kommer nog att inse
              att det är så.
            </seg>
          </u>
          <note type="speaker" xml:id="i-b881a5edc3c6ec72-0">
            Anf. 65 Finansminister ANDERS BORG (M):
          </note>
          <u who="unknown" xml:id="i-4e78f5fb293631e9-0">
            <seg xml:id="i-10fe55c2d34e5a7e-0">
              Herr talman! Budgetpropositionen för 2013 behandlas i en utmanande
              tid. Krisen i Europa fortsätter. Eurogruppen har suttit i möte
              tolv timmar under natten för att förhandla om nya åtgärder för
              Grekland. Man talar om att de skulder man trodde skulle ligga
              på 120 procent enligt medieuppgifterna nu ligger långt däröver.
            </seg>
            <seg xml:id="i-3fbb7f1a7c01cc6f-0">
              Problemen i Grekland är inte de enda. Vi vet att banksystemet
              i Spanien är svagt och att det finns en osäkerhet om offentliga
              finanser och tillväxt. Vi vet att man i Italien kämpar med en
              reformagenda som är tung och som det också finns en politisk osäkerhet
              kring. Man kan utan tvekan dra slutsatsen att det är en lång väg
              för Sydeuropa tillbaka till tillväxt och en stark utveckling.
            </seg>
            <seg xml:id="i-e194d838841ea064-0">
              Vad som krävs vet vi. Det krävs att man sanerar offentliga finanser.
              Man måste få tillbaka ordning och reda i budgetar. Man måste komma
              tillbaka till skuldnivåer som är långsiktigt uthålliga, och man
              måste få ordning på den ekonomiska politiken.
            </seg>
            <seg xml:id="i-93ef1ec9c057b4b8-0">
              Det behövs också tillväxtreformer. Europa har stått och stampat
              alltför länge. Regelbördan är för tung. Skatterna är för omfattande.
              Hindren för tillväxt och företagsamhet är för många. Arbetsmarknaderna
              är för stela. Lönebildningen är inte realistisk. Utbildningssystemen
              brister. Investeringarna i forskning och utveckling är otillräckliga.
              Det behövs tillväxtreformer som gör att Europa växer snabbare.
              För att detta ska fungera krävs också att tillväxten får ett stöd
              i termer av att centralbankerna och Europeiska centralbanken tar
              ansvar för att det finns likviditet i de ekonomiska systemen som
              gör att aktiviteten kan öka.
            </seg>
            <seg xml:id="i-a61d5d11f2a60a57-0">
              Europa är inte den enda delen av världen som har bekymmer. I
              USA står man inför mycket allvarliga finanspolitiska utmaningar.
              Man måste nå uppgörelser som gör att den finanspolitiska klippan
              inte slår till och knäcker tillväxten.
            </seg>
            <seg xml:id="i-e3206b9370c64048-0">
              I den här hårda och rätt utmanande verkligheten ska Sverige manövrera.
              Vi är en liten, öppen ekonomi. Vi är inte isolerade från världsekonomin.
              Vi drabbas av varsel och uppsägningar. Vi ser en nedgång i export
              och industri när världsekonomin har bekymmer. Detta var vi klara
              över när vi lade fram budgetpropositionen. Vi var alldeles entydiga
              med att det fanns en påtaglig risk att tillväxten skulle bli svagare
              i Sverige.
            </seg>
            <seg xml:id="i-4daadbd9df779eae-0">
              När vi nu tittar på bedömningar som görs har IMF, Europeiska
              kommissionen, Riksbanken och andra uppdaterat sina prognoser och
              säger att tillväxten i år landar på någon procent i Sverige och
              kanske ytterligare något starkare under nästa år. Det är den typ
              av bedömning vi måste göra. Tror vi att Sverige befinner sig i
              en kris av den typ vi hade 2008, ett allvarligt och djupt efterfrågefall,
              eller tror vi att vi har en mer normal inbromsning som så småningom
              byts?
            </seg>
            <seg xml:id="i-1e354af51235acce-0">
              Så länge vi gör bedömningen att vi i huvudsak följer de linjer
              som Riksbanken, IMF, kommissionen och andra bedömare i dag gör
              är situationen den att budgeten är väl avpassad för att möta den
              situationen. Låt oss minnas att det var många i den här kammaren
              som varnade för att regeringen hade tagit i för mycket när vi
              lade fram vår försvarsbudget, när vi lade fast en politik som
              skulle säkra jobb i Sverige och säkra att Sverige klarade sig
              igenom den här kortsiktiga krisutmaningen.
            </seg>
            <seg xml:id="i-aaa1aa4e2a01163d-0">
              Det som är alldeles tydligt är att Sverige inte bara står inför
              utmaningar på kort sikt utan också långsiktigt. Utmaningarna för
              jobben i Sverige är påtagliga. Vi ser hur Asien och Kina stiger
              in i världsekonomin på ett helt nytt sätt. I dag är Kina den näst
              största ekonomin. Kina har redan den största tillverkningsindustrin,
              och under de närmaste decennierna ska flera hundra miljoner kineser
              kliva in i en modern ekonomi. Med dem och efter dem följer länder
              som Indonesien, Filippinerna och Vietnam.
            </seg>
            <seg xml:id="i-362e7db5f902570b-0">
              Det är alltså en stark utmaning för Sverige som exportland att
              bli mer innovativt, mer företagsamt och att klara av att leva
              med en växelkurs som inte kan ge den starka konkurrenskraft som
              den gjort de senaste tio eller femton åren.
            </seg>
            <seg xml:id="i-25c7c769b66e6e03-0">
              Detta betyder att den stora jobbutmaningen för Sverige är att
              skapa bättre förutsättningar för fler jobb i växande företag.
              Det är den självklara uppgiften för regeringen. Det är bara om
              vi kan skapa förutsättningar för fler jobb i växande företag som
              vi kan klara av välfärdens långsiktiga finansiering. Det är bara
              om vi har fler jobb i växande företag som vi kan klara sammanhållningen,
              därför att ytterst bygger all rättvisa på att så många som möjligt
              är i arbete. Jobbpolitiken är därmed den största framtidsutmaningen
              och också nyckeln till Sveriges framtida ekonomiska utveckling.
            </seg>
            <seg xml:id="i-bfa815435ecfb7eb-0">
              Sverige har även en kunskapsutmaning. Resultaten i grundskolan
              har minskat. Fler har lämnat grundskolan utan gymnasiebehörighet.
              Fler lämnar gymnasiet utan fullödig examen. Resultaten i PISA
              har minskat. Utbildningsminister Jan Björklund och regeringen
              har gjort betydande insatser för att säkra vägen tillbaka till
              en kunskapsskola. Nu får eleverna betyg i skolan från årskurs
              6. Vi har nationella prov på fler områden och tidigare än vad
              vi har haft historiskt. Vi har lärare som har en ny lärarutbildning.
              Vi har lärare som har fått fortbildning och som så småningom har
              möjligheter att söka nya karriärtjänster.
            </seg>
            <seg xml:id="i-614dd831025999c7-0">
              Det görs alltså stora kunskapsreformer, men kunskapsutmaningen
              är uppenbar: Det kommer att finnas fler välutbildade människor
              i världsekonomin de närmaste tio tjugo åren än vad det någonsin
              har gjort. Sverige måste klara av att möta detta.
            </seg>
            <seg xml:id="i-d1331a3fe47e227d-0">
              Regeringens ekonomiska politik handlar om att bygga skyddsvallar
              runt Sverige, att skapa försvarslinjer, att säkra Sverige i en
              besvärlig tid. Den första av dessa försvarslinjer är naturligtvis
              offentliga finanser. Vi har under min tid som finansminister reducerat
              vår skuldsättning. Det har vi gjort när andra kraftigt har ökat
              sin. Sverige har en statsskuld som ligger på under 40 procent.
              I eurozonen ligger den på 90 procent. I USA närmar den sig 100
              procent. I Japan ligger den strax under 250 procent.
            </seg>
            <seg xml:id="i-d9e42cf4b8a01702-0">
              När vi har amorterat på våra skulder har andra länder öppnat
              checkräkning. När vi har minskat vår skuldsättning har de satt
              sig i skuld. När vi har gjort oss mer oberoende av marknader har
              de gått med mössan i hand för att låna upp pengar.
            </seg>
            <seg xml:id="i-d5047f4062f393c3-0">
              Detta är en av de centrala skyddslinjerna kring Sverige: en låg
              skuldsättning och starka offentliga finanser.
            </seg>
            <seg xml:id="i-a91844cb3e452e60-0">
              Den andra försvarslinjen när vädret nu blir mörkare är naturligtvis
              den försvarsbudget som vi har lagt fram. I ett läge när tillväxten
              mattas av, när riskerna var uppenbara och påtagliga, har vi lagt
              en bred satsning på långsiktig tillväxt. Vi har valt de mest uppenbara
              områdena för att förbättra tillväxtförutsättningarna för jobb
              i Sverige.
            </seg>
            <seg xml:id="i-0fb790a042e23466-0">
              Vi gör en massiv satsning på forskning. Efter att tidigare ha
              lagt fram en stark forskningsbudget lägger vi fram ytterligare
              en och har därmed höjt nivån för svensk forskning på ett historiskt
              sätt.
            </seg>
            <seg xml:id="i-e60be131f015e712-0">
              Vi gör en bred infrastruktursatsning. Det handlar om en ny stambana.
              Vi får tåg som kan gå på nya sträckor, och vi bygger ut vägnätet.
              Vi förbättrar underhållet, och vi skapar förutsättningar för att
              bygga ihop arbetsmarknader och för att industrin ska ha bra transportvillkor.
            </seg>
            <seg xml:id="i-6a7763d5689bed58-0">
              Till detta lägger vi en sänkning av bolagsskatten. Vi skärper
              regelverket så att det ska bli svårare att undkomma skatt i Sverige,
              men vi sänker också skatten så att det ska vara attraktivt att
              investera i Sverige. Vi vet nämligen att bolagsskatten är den
              kanske skadligaste skatten. Vi vet att den leder till att man
              driver ut kapital, kapitalstock och investeringar från Sverige.
            </seg>
            <seg xml:id="i-d1cb58190ec600be-0">
              Vi har alltså inte valt kortsiktiga efterfrågestimulanser, utan
              vi har valt solida, långsiktiga satsningar för att säkra långsiktig
              tillväxt. Men vi har också varit försiktiga. Vi har fortsatt bland
              de starkaste offentliga finanserna av industriländerna. Men den
              fråga man måste ställa sig är att om man nu ser risker på nedåtsidan
              i ekonomin, om man då inte ska satsa nu, när ska man då göra det?
              Om man inte ska prioritera tillväxtpolitiken nu, när ska man då
              prioritera tillväxtpolitiken? Om inte Sverige kan göra de här
              satsningarna för att bidra till en starkare efterfrågan, vem kan
              då göra dem?
            </seg>
            <seg xml:id="i-ef3276fdf9af5175-0">
              Den tredje försvarslinjen kring Sverige är naturligtvis att vi
              nu arbetar intensivt med att förbättra arbetsmarknadens funktionssätt.
              Genom en förstärkt arbetslinje, genom förändringar av Arbetsförmedlingen,
              genom reformer som gör att det är billigare och enklare att anställa
              har vi förbättrat arbetsmarknadens funktionssätt. Det gör vi nu
              också under avmattningstiden. Det blir fler utbildningsplatser.
              Det finns mer resurser för åtgärder på Arbetsförmedlingen. Det
              finns förstärkningar av nystartsjobben för unga. Vi förbättrar
              integrationspolitiken. Vi har en process med parterna för att
              få en jobbpakt på plats som gör att man sänker trösklar så att
              fler kan komma i arbete.
            </seg>
            <seg xml:id="i-f634d9d1b50b55fa-0">
              Det sker alltså en bred förstärkning av arbetsmarknadens funktionssätt
              för att göra det enklare att komma in, för att göra det enklare
              att anställa och för att man ska kunna behålla arbetskraft även
              nu när ekonomin viker.
            </seg>
            <seg xml:id="i-acde9de35f01e9d8-0">
              Den fjärde försvarslinjen, som är minst lika viktig långsiktigt,
              är den kunskapsupprustning som den här regeringen bedriver med
              lärare, betyg, prov och förstärkt lärarutbildning. Det är viktiga
              åtgärder. I den här budgeten finns det, som alltid, en betydande
              utbildningssatsning. Vi fördubblar stödet till lärlingsplatser,
              vi öppnar för mer av satsningar på yrkesutbildning och vi förbättrar
              formerna för praktik under yrkesutbildningen. Därmed gör vi ett
              system som står mer stabilt.
            </seg>
            <seg xml:id="i-fd91a74147c2a9de-0">
              Mot den hållningen står oppositionen. Det har blivit alldeles
              uppenbart med de inkonsekvenser vi har hört i dag. Man förordar
              stora skattehöjningar. Socialdemokraterna vill ha 30 miljarder
              i skattehöjningar. Det ska användas till att bygga ut bidragssystemen,
              i Socialdemokraternas fall med mer än 15 miljarder. Till det kommer
              Miljöpartiets vurm för att höja klimat- och energiskatter via
              bensinskatt, lastbilsskatt, flygskatt och annat. Från Vänsterpartiet
              får vi höra att det viktigaste är att höja fastighetsskatten och
              förmögenhetsskatten. I ett läge där det är oro i världsekonomin
              vill alltså oppositionen lägga en bred åtstramning med skattehöjningar.
              Det är klart att det skulle leda till fler ungdomsvarsel, en längre
              nedgång och en sämre långsiktig tillväxt. Det är uppenbart att
              det är en politik som skulle ställa till betydande svårigheter
              för Sverige när det gäller att möta den utmaning vi nu ser.
            </seg>
            <seg xml:id="i-5b191603ad0c1bbd-0">
              Skiljelinjerna är väldigt tydliga. Vi i Alliansen och regeringen
              förordar en politik som förstärker sammanhållningen. Vår politik
              bygger på att vi håller ihop samhället genom fler i arbete. Vår
              politik stärker sammanhållningen därför att vi lägger grunden
              för en tillväxt som kan finansiera en framtida välfärd. Vår politik
              skapar större resurser och bättre sammanhållning eftersom vi därmed
              kan göra viktiga insatser för att förbättra fördelningspolitiken.
            </seg>
            <seg xml:id="i-d49a87763679b460-0">
              Vi ska inte göra oss några illusioner när det gäller vad för
              sorts land Sverige är. Sverige är ett litet och sårbart land med
              en stor exportindustri som är pressad och utsatt i en mycket orolig
              världsekonomi. Vi kan skydda Sverige med starka offentliga finanser.
              Vi kan stärka Sverige genom en tillväxtpolitik som förbättrar
              förutsättningarna långsiktigt. Vi kan värna Sverige, och vi kan
              värna Sverige genom en arbetslinje som sätter arbete före bidrag
              och som gör att vi närmar oss full sysselsättning.
            </seg>
          </u>
          <note type="speaker" xml:id="i-6177619868dd267c-0">
            Anf. 66 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-7">
            <seg xml:id="i-27e16ab52f25d973-0">
              Herr talman! Nu står vi här och ska behandla Anders Borgs sjunde
              budget. Arbetslösheten är högre, långtidsarbetslösheten tredubblad
              och regeringen missar överskottsmålet. De prognoser som vi har
              pratat om i dag och som du fick så mycket kritik för när du presenterade
              budgeten, Anders Borg, ligger närmast i spillror. Då raljerade
              du i högt tonläge och sade att du har jobbat med prognoser i hela
              ditt liv, och du betackade dig för våra synpunkter. Nu står du
              här. Det står helt klart att du finansierade ditt budgetfyrverkeri
              med prognospengar som inte finns i verkligheten. Det är därför
              du tvingas låna till sänkt bolagsskatt, och det är därför du missar
              överskottsmålet.
            </seg>
            <seg xml:id="i-cecce8e2f917911f-0">
              Nu verkar det som om finansministern ändå öppnar för att det
              kanske inte blir nästan 3 procents tillväxt nästa år, att det
              kanske inte blir sjunkande arbetslöshet. Men ingenting i politiken
              ska förändras, inte ett kommatecken inte en siffra ingenting.
              Det borde man rimligen göra om det krävs så stora revideringar
              som uppenbarligen krävs i förhållande till Anders Borgs förutsägelser.
              Varför inte konjunkturstimulanser som kan hindra spridningseffekter
              till den inhemska ekonomin? Varför ska du låta arbetslösheten
              bli högre än nödvändigt?
            </seg>
            <seg xml:id="i-385661d6a40515ee-0">
              På en punkt verkar Anders Borg dock vara beredd till en förändring.
              Det har han sagt för några dagar sedan. Det ska dock inte påverka
              de beslut vi fattar nu. Den arbetslöshetsavgift som han har infört
              och som är ett fiasko och inte fungerar kan han tänka sig att
              ta bort, men inte för att den är dålig, vilket väl skulle vara
              anledningen för en normal politiker. Om man har en dålig politik
              som inte fungerar så ändrar man. Nej, för att ta bort den politik
              som Anders Borg tycker är dålig måste han få något annat av dem
              som har plågats av avgiften uppenbarligen något som de inte vill
              ge honom. Jag tycker inte att det är värdigt finansministern.
              Jag tycker att det är en maktfullkomlig inställning till politiken.
            </seg>
          </u>
          <note type="speaker" xml:id="i-d7a29a6a93131c4b-0">
            Anf. 67 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-1">
            <seg xml:id="i-d3d1874daec73a29-0">
              Herr talman! Fredrik Olovsson börjar tala om konjunkturstimulanser.
              Man kan undra om han har tappat sitt anförande från den förra
              budgetdebatten och blandat ihop det med vad regeringen gjorde.
              Det var ju åtstramningspolitik ni socialdemokrater förordade.
              Vi minns debatten. Har ni glömt vad ni stod för? Vi skulle ju
              upprätthålla överskottsmålet varje år. Det var er kommentar när
              budgeten presenterades. Det skulle bli kraftiga åtstramningar.
              Sedan fegade ni ur och vågade inte stå för den politiken. Då presterade
              ni några fjuttsiffror i stället. Nu talar Fredrik Olovsson om
              konjunkturstimulanser. Det är, med förlov sagt, förvirrande.
            </seg>
            <seg xml:id="i-d82938a22f35a341-0">
              Om nu Fredrik Olovsson menar allvar med konjunkturstimulanser
              ta då tillbaka skattechocken. Fredrik Olovsson förordar massiva
              skattehöjningar på 3035 miljarder direkt på företagen. Nu säger
              han att han är orolig för konjunkturen. Vi har alltså fått höra
              att Fredrik Olovsson är orolig för konjunkturen. Hur kan man då
              höja skatten på unga människor? Hur kan man då förorda höjda arbetsgivaravgifter?
              Var i Keynes skrifter står det att höjd moms är ett effektivt
              sätt att möta en avmattning? Det är vad Fredrik Olovsson förordar:
              höjda skatter, höjda skatter och höjda skatter. Det är det enda
              svar Socialdemokraterna har.
            </seg>
            <seg xml:id="i-006e166d54bb05d4-0">
              Vi förstår vad det kommer att betyda när man ska göra upp med
              de andra partierna. Då tillkommer bensinskatten från Miljöpartiet
              och fastighetsskatten från Vänsterpartiet. Det blir alltså en
              ännu mer massiv skattechock om vi får en rödgrön regering. Det
              är inga stimulanser; det är en åtstramning.
            </seg>
            <seg xml:id="i-14eebad764ccc686-0">
              Hur ska du ha det, Fredrik Olovsson? Är det Fredrik Olovsson
              i budgetdebatten som vill ha en stramare budget som har rätt eller
              är det Fredrik Olovsson i bordläggningsdebatten som ska ha konjunkturstimulanser
              som har rätt? Vem ska vi debattera med, Fredrik Olovsson ett eller
              Fredrik Olovsson två?
            </seg>
          </u>
          <note type="speaker" xml:id="i-97a3a077f0b207f9-0">
            Anf. 68 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-9589343681b75232-8">
            <seg xml:id="i-633c34046cc3fc13-0">
              Herr talman! Finansministern börjar med att hitta på vad vi står
              för i debatten så att debatten blir lite enklare. Det är ett fullkomligt
              orimligt sätt att debattera på. Vi har väl aldrig hävdat att överskottsmålet
              ska tolkas som att det ska vara ett överskott på 1 procent varje
              år. Problemet är att vi mäter med andra indikatorer som ska ta
              hänsyn till konjunkturen över längre tid. Det är de indikatorerna
              som du misslyckas med. Vi har full förståelse för att det i år
              inte kommer att vara 1 procents överskott i den statliga budgeten,
              självklart inte.
            </seg>
            <seg xml:id="i-b2e2434b2d380452-0">
              Jag hörde hur finansministern tog till orda om infrastruktur
              i sitt anförande. Det var bra. Det är en av de punkter som jag,
              i det anförande som du nyss hänvisade till, berömde regeringen
              för. Det är bra att ni kommer på att det kanske behövs investeringar
              i infrastruktur. Det har vi drivit länge.
            </seg>
            <seg xml:id="i-5beba3c56d757e07-0">
              Här har Anders Borg virrat till det för sig alldeles förskräckligt,
              inte minst när det handlar om Ostlänken. Den var först robust
              olönsam och skulle inte byggas, enligt Anders Borg. Det var bra
              att du ändrade dig på den punkten. Den är naturligtvis inte det.
              Sedan blev det plötsligt det roligaste beslut som Anders Borg
              någonsin har fattat. Vem ska man tro på, den Anders Borg som tycker
              att det är robust olönsamt eller den Anders Borg som tycker att
              det är det roligaste beslut som han någonsin har fattat?
            </seg>
            <seg xml:id="i-a078150dedeb7acc-0">
              Det framgår att finansministern tror att det tar 50 minuter att
              åka från Helsingfors till Linköping med den järnväg han vill bygga.
              Men det gör det inte. För det krävs en sciencefiction-järnväg.
              Det är en järnväg som är så mycket science fiction att ingen föreslår
              det. Vi vill ha snabbtåg. Det blir lite längre restider.
            </seg>
            <seg xml:id="i-ae92efa8e0df0e3f-0">
              Anders Borg vill inte att det bara ska gå snabbtåg här utan han
              tycker att det också ska gå godståg. Då har han ingen finansiering
              till sin järnväg eftersom den blir dyrare. Denna historiska satsning
              har ni inte råd med. Den är uppenbarligen inte finansierad. Till
              det skulle vi kunna lägga JAS-projektet som ni heller inte har
              finansierat. Förutom det som jag har tagit upp tidigare finns
              det en hel del hål som Anders Borg inte har redovisat.
            </seg>
          </u>
          <note type="speaker" xml:id="i-830cabaf014b19a5-0">
            Anf. 69 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-2">
            <seg xml:id="i-bac49dee17a6766b-0">
              Herr ålderspresident! De första 30 sekunderna av sina två minuter
              ägnar Fredrik Olovsson åt att försvara sig egen position. Sedan
              vandrar han ut i resonemang om JAS och järnvägar. Låt oss hålla
              oss till den ekonomiska politiken.
            </seg>
            <seg xml:id="i-fec9d08d3390534d-0">
              Var budgeten för expansiv eller inte? Jag tror inte att någon
              har så dåligt minne att man har glömt vad Socialdemokraterna sade
              den 20 september. Ni höll presskonferens där ni sade att regeringen
              tog i för mycket; det var för mycket åtgärder. Man skulle ha stramare
              politik, och man skulle ligga på ett överskottsmål som skulle
              upprätthållas varje år. Det var er argumentation. Det är väl rimligt
              att ni står för den argumentationen och säger att ni har ändrat
              er och får överge detta eftersom det har blivit en tuffare utveckling.
              Det ni sade var åtstramning. Nu visar det sig att det inte höll.
              Då får ni väl revidera er politik.
            </seg>
            <seg xml:id="i-54e37d8d46bb8994-0">
              Vi har sagt att det var en svag tillväxt med nedåtrisker. Därför
              lade vi fram en försvarsbudget och därför hade vi möjlighet att
              möta utvecklingen på ett bra sätt.
            </seg>
          </u>
          <note type="speaker" xml:id="i-e93d104cdd5ca8db-0">
            Anf. 70 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-9">
            <seg xml:id="i-f9a232cbfb9a539d-0">
              Herr ålderspresident! För några år sedan var det en diskussion
              om att EU skulle införa en gemensam bolagsskattesats. Anders Borg
              och jag var då i EU-nämnden, och Anders Borg förde då ett mycket
              relevant resonemang. Han avfärdade förslaget och menade också
              att man inte kunde jämföra olika länders lagstiftade bolagsskattesats.
              Han påstod också med bestämdhet att Sveriges bolagsskatt var mycket
              konkurrenskraftig och mycket förmånlig på grund av att vi har
              olika möjligheter till periodiseringar, goda avskrivningsmöjligheter
              och så vidare.
            </seg>
            <seg xml:id="i-25a5072895393a5f-0">
              Detta resonemang tyckte jag var mycket bra. Det har Anders Borg
              nu lämnat och menar att vi måste sänka den lagstiftade bolagsskatten
              för att Sverige ska vara konkurrenskraftigt.
            </seg>
            <seg xml:id="i-44ddb026f3027f36-0">
              Låt oss då titta på detta. Om vi jämför den lagstiftade bolagsskattesatsen
              kan vi se att Sverige har en lägre bolagsskatt än våra tio viktigaste
              handelspartner som ligger på ett genomsnitt på 29,2 procent. Sverige
              ligger på 26 procent. Vi ligger alltså under den genomsnittliga
              lagstiftade bolagsskattesatsen.
            </seg>
            <seg xml:id="i-ab1998f26579962d-0">
              Men om vi tittar på den faktiska skattesatsen kan vi se att den
              faktiskt är så låg som bara 15 procent enligt Skatteverkets årsbok,
              det vill säga en mycket låg faktisk bolagsskatt. Så ser det ut.
              Frankrike har tydligen en lagstiftad skattesats på 40 procent.
              Men den faktiska bolagsskatten är endast 8 procent.
            </seg>
            <seg xml:id="i-cbfa02922583489b-0">
              Anders Borg menar på fullaste allvar att vi inte är konkurrenskraftiga.
              Men jag tycker att Anders Borgs resonemang är orimligt när han
              i detta läge vill sänka vår bolagsskatt och därmed också vara
              osolidarisk med alla de länder som befinner sig i en svår ekonomisk
              situation och kanske skulle behöva höja sin bolagsskatt för att
              kunna hämta in lite pengar till statskassan. Men Anders Borg vill
              delta i någon form av race to the bottom i fråga om skatterna,
              vilket jag tycker är mycket oansvarigt. Det förbättrar inte heller
              förutsättningarna för vårt land eftersom det troligtvis inte kommer
              att skapa några nya jobb och inte heller är någon konjunkturåtgärd.
            </seg>
          </u>
          <note type="speaker" xml:id="i-c19dfff72cb96724-0">
            Anf. 71 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-3">
            <seg xml:id="i-c9e5b012552e330c-0">
              Herr ålderspresident! Det är ingen hemlighet att Vänsterpartiet
              förordar en skattechock. Det är sammanlagt 90 miljarder i skattehöjningar
              som man vill ha. Nu väljer Ulla Andersson att ta diskussionen
              just om bolagsskatten. Vi kunde lika gärna ta upp jobbskatteavdrag,
              förmögenhetsskatt, fastighetsskatt eller någon av de andra skatterna
              som Vänsterpartiet vill höja.
            </seg>
            <seg xml:id="i-de6deef528642767-0">
              Det som regeringen gör när det gäller bolagsskatten är att skärpa
              regelverket. Vi gör det svårare att undkomma skatt genom att begränsa
              möjligheterna till ränteavdrag. I detta läge, när vi skärper lagstiftningen
              och många företag säger att det riskerar att slå relativt hårt
              mot dem, vill vi också förbättra företagsklimatet, och då gör
              vi samtidigt en lättnad av bolagsskatten. Då säger Ulla Andersson
              att det är djupt problematiskt.
            </seg>
            <seg xml:id="i-83a6be9d6c2718e6-0">
              Låt mig då ställa frågan: Vad händer när man får en lägre bolagsskatt?
              Det vet vi relativt väl. Det betyder att man får en lägre skatt
              på investeringar i Sverige. Då stiger kapitalstocken. Har vi högre
              kapitalintensitet per människa som arbetar stiger reallönerna.
              Det finns de som menar att detta helt rullar över i stigande reallöner,
              och det finns de som menar att bara kanske 6070 procent rullar
              över i stigande reallöner.
            </seg>
            <seg xml:id="i-72b4a5c3e7cc42d3-0">
              Det som Vänsterpartiet då säger är att vi ska prioritera att
              ha en hög skatt på vår kapitalstock och därmed långsiktigt slå
              ut jobb i Sverige. Det är inte en bedömning som jag delar. Sverige
              ska ha en attraktiv bolagsskatt därför att det också är en central
              del av en tillväxtpolitik för hela Europa. Om vi ska få mer av
              tillväxt i Europa och bra jobb, inte låglönejobb utan jobb med
              hög reallön, då är det viktigt och centralt att vi har ett bra
              investeringsklimat. Det är därför precis den typen av åtgärder
              som Sverige nu vidtar som behövs i Europa för att vi långsiktigt
              ska vara konkurrenskraftiga och klara av att möta den utmaning
              som till exempel den breda asiatiska konkurrensen utgör.
            </seg>
          </u>
          <note type="speaker" xml:id="i-b9e4a15ee5946bb6-0">
            Anf. 72 ULLA ANDERSSON (V) replik:
          </note>
          <u who="ulla_andersson_2905f7" xml:id="i-35786d17232163c3-10">
            <seg xml:id="i-2ca1737985a4a8d6-0">
              Herr ålderspresident! För att folk i allmänhet ska veta det kan
              jag tala om att den som har ett jobb och tjänar 31 000 kronor
              kommer att få en knapp hundralapp i skattehöjning 92 kronor. Däremot
              kommer de som tjänar över 50 000 kronor att få avstå de skattesänkningar
              som de har fått med regeringens politik, det vill säga knappt
              1 900 kronor i månaden i höjd skatt. Det tycker jag att de har
              råd med. Sedan använder vi dessa pengar för att förbättra välfärden
              och investera i nya jobb, forskning, utveckling och infrastruktur.
            </seg>
            <seg xml:id="i-4f2230427c85672d-0">
              Varför ändrar du ditt resonemang, Anders Borg? När du var i EU-nämnden
              sade du att det var den faktiska bolagsskatten som skulle jämföras.
              I dag har vi en så låg skattesats som 15 procent. Hur låg tycker
              du att den ska bli? Den är tydligen inte tillräckligt låg. Tycker
              du att bolag över huvud taget ska betala skatt i Sverige i framtiden?
              Med ditt resonemang vore det väl bäst om de betalade noll kronor.
            </seg>
            <seg xml:id="i-7a97fa2552b1a2a4-0">
              Framför allt kan man säga att de som kommer att gynnas av detta
              förslag är våra storbanker som du brukar skälla på var och varannan
              dag, men sedan brukar du inte göra så mycket mer. Men nu ska du
              till och med skänka dem lite mer pengar. Du tycker tydligen inte
              att de har tillräckligt höga vinster.
            </seg>
            <seg xml:id="i-79375259613214a3-0">
              När det gäller forskningen kan man se att det tar mycket lång
              tid innan sänkt bolagsskatt ger någon effekt i form av eventuella
              högre investeringar.
            </seg>
            <seg xml:id="i-4d65ce06cd08c104-0">
              16 miljarder i sänkt bolagsskatt i en tid då vi faktiskt skulle
              behöva stimulera ekonomin genom direkta jobb tycker jag inte är
              en relevant och riktig politik.
            </seg>
            <seg xml:id="i-b1e644bed7e8f89f-0">
              Dagens Industri har till och med konstaterat att det inte är
              vinstnivåerna i bolagen som är problemet. Bolagen planerar till
              och med för ganska stora utdelningar till sina ägare framöver.
              Nu kommer de att kunna bli än större eftersom ni nu sänker bolagsskatten.
            </seg>
            <seg xml:id="i-5cb05312c2120010-0">
              Du hade ett relevant resonemang, Anders Borg, om att det var
              den faktiska bolagsskatten som skulle jämföras. Det ändrade du
              till den lagstiftade. Den faktiska bolagsskatten i Sverige är
              15 procent, det vill säga mycket låg. Men du tycker tydligen inte
              att den är tillräckligt låg. Varför inte? Hur låg ska den bli?
              Hur långt ska vi gå för att du ska vara nöjd? Du säger nämligen
              att du ska sänka skatten ännu mer. Hur mycket pengar ska vi lägga
              på sänkt bolagsskatt? Nu är det 16 miljarder. Hur många miljarder
              till ska det bli?
            </seg>
          </u>
          <note type="speaker" xml:id="i-6482e6a417b87a75-0">
            Anf. 73 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-4">
            <seg xml:id="i-fcb2898295ba09f9-0">
              Herr ålderspresident! Nu försöker Ulla Andersson få åhörarna
              att tro att man kan höja skatten med 90 miljarder utan att det
              påverkar någon. Det ska inte påverka hur många unga som har arbete
              om man höjer skatten på arbetsgivaravgifterna med 16 miljarder.
              Det ska inte påverka människor om man höjer restaurangmomsen.
              Det ska inte påverka människor om man plockar tillbaka RUT och
              ROT. Det ska inte påverka människor om man höjer bensinskatten.
              Det är väl alldeles uppenbart ett orimligt resonemang?
            </seg>
            <seg xml:id="i-1cc321ba7be41549-0">
              Det resonemang som Vänsterpartiet står för är att man ska betala
              högre skatt. Då får man naturligtvis lägre tillväxt, sämre välfärd
              och färre jobb. Det är det som Vänsterpartiet i stället borde
              säga till människor.
            </seg>
            <seg xml:id="i-3757cefb9862c944-0">
              Det som vi nu gör med bolagsskatten är att vi skärper regelverket,
              och det gör vi i en miljö där bolagsskatterna i vår omvärld gradvis
              sjunker. Då är det relevant för oss att vidta en skyddsåtgärd
              i Sverige i termer av lägre bolagsskatt. Det som man nu sitter
              i företagsledningar och talar om är hur man ska möta brister i
              lönsamheten med neddragningar i fråga om personalen. Om man då
              lägger ännu högre skatter på företagen och den kombination av
              skattechock som Vänsterpartiet står för är det klart att det blir
              fler uppsägningar. När det är oro i världsekonomin kan det inte
              vara rätt tillfälle att lägga en skattechock på företagen.
            </seg>
            <seg xml:id="i-b221fef8def165f6-0">
              Om vi sänker bolagsskatten och gör det på detta sätt och det
              leder till höjda reallöner, hur kan Ulla Andersson då ha en alldeles
              egen ekonomisk teori som säger att det är bankerna som får ut
              dessa pengar när vi vet att genomslaget för sänkt bolagsskatt
              till 6080 procent är höjda reallöner? Det är ett av de mest väletablerade
              resonemangen som vi har i skattelitteraturen att sänkt bolagsskatt
              vältrar över i stigande löner därför att det leder till en större
              kapitalstock.
            </seg>
            <seg xml:id="i-35b2795f0aa97c80-0">
              Nej, Ulla Andersson, den politiken måste omprövas.
            </seg>
          </u>
          <note type="speaker" xml:id="i-5d291d6770fe1a62-0">
            Anf. 74 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-9">
            <seg xml:id="i-0ae5d5d61a0165a4-0">
              Herr ålderspresident! Jag skulle vilja ställa två frågor till
              finansminister Anders Borg.
            </seg>
            <seg xml:id="i-f91ab8e29ac67103-0">
              Anders Borg tar upp statsskulden i sitt anförande, och vi kan
              vara glada över att den ligger på en låg nivå jämfört med de flesta
              andra länder. Men om man tittar på den andra delen av Sveriges
              skuldsättning, nämligen de privata skulderna och företagens skulder,
              är bilden en helt annan. Där ligger Sverige bland de länder i
              Europa som har högst skuldsättning. Detta har blivit en finansiell
              risk som nu bedöms vara så stor att Riksbanken enligt riksbankschefen
              Stefan Ingves nu tvingas hålla räntan uppe på en högre nivå än
              man skulle vilja för att undvika att denna skuldsättning ökar
              ytterligare och skapar ytterligare finansiella risker.
            </seg>
            <seg xml:id="i-4a24a55abac94cd5-0">
              Stefan Ingves är också tydlig med att det egentligen är ett politiskt
              problem och att det skulle behöva vidtas politiska åtgärder. Varför
              blundar ni, Anders Borg, för risken och varför kommer ni inte
              med förslag på åtgärder som gör att Stefan Ingves och Riksbanken
              kan hålla ned räntan på en lämpligare nivå?
            </seg>
            <seg xml:id="i-f1446ed9c60ac796-0">
              Min andra fråga rör prognoserna. Det är en fråga som har varit
              uppe tidigare. Det är uppenbart att regeringens prognoser skiljer
              sig från alla andra bedömare. Det är relevant. Prognoserna har
              stor betydelse. Det är de som används för att sedan räkna fram
              budgetutrymmet. Att Anders Borg har mer positiva prognoser än
              andra bedömare är skälet till att han kan lägga fram 23 miljarder
              i budgetutrymme.
            </seg>
            <seg xml:id="i-5a868b96c5aba5cc-0">
              I debatten i samband med att regeringen lade fram sin höstbudget
              i september diskuterade vi denna fråga. Finansministern var tydlig
              med att han inte ville ha lektioner från mig. Han hade hållit
              på med prognoser hela sitt liv. Då föreslår jag att vi vänder
              på steken och att Anders Borg ger en lektion till mig. Vad är
              det för faktorer som regeringen har använt som gör att ni ligger
              1 procent högre i bnp i era prognoser för nästa år och en halv
              procent lägre arbetslöshet jämfört med alla andra bedömare? Det
              vore bra att få bli undervisad här i riksdagen. Det är en konkret
              fråga som jag hoppas att Anders Borg kan svara på.
            </seg>
          </u>
          <note type="speaker" xml:id="i-9d6862feafa16c9a-0">
            Anf. 75 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-5">
            <seg xml:id="i-acb2273304a3d26b-0">
              Herr ålderspresident! Låt mig börja med att nyansera bilden av
              Sverige. Vi har under lång tid haft stora bytesbalansunderskott.
              Det betyder att vi har amorterat på de skulder vi byggde upp under
              70- och 80-talen med den bristande ordning i ekonomisk politik
              som då rådde. Svenska samhället och svenska nationalhushållet
              är i grund och botten ett samhälle som har amorterat sina skulder
              och som har minskat sina risker på det området.
            </seg>
            <seg xml:id="i-5426955b6864013d-0">
              Det vi har bekymmer med gäller inte företagssidan, som är i relativt
              gott skick jämfört med de flesta andra, utan det är vår hushållssida,
              där skulderna hos hushållen uppgår till 180 procent av den disponibla
              inkomsten.
            </seg>
            <seg xml:id="i-09577268c5a3607d-0">
              Det effektivaste sättet att möta detta är att öka kapitaltäckningskraven
              på bankerna. Sverige har gått i bräschen för att det ska vara
              möjligt att göra detta. Vi har för avsikt att höja kapitaltäckningskraven
              på bankerna så snart EU-regleringen är klar.
            </seg>
            <seg xml:id="i-ee17b91d5337e990-0">
              Vid sidan av det är det rimligt att Finansinspektionen, som både
              Finansinspektionen och Riksbanken har påpekat, återkommer med
              höjda riskvikter vartefter på bostadslån så att vi får en mer
              realistisk bedömning av vilka kostnader den typen av lån långsiktigt
              kan få.
            </seg>
            <seg xml:id="i-39b33c5395b9315b-0">
              Sedan försöker sig Per Bolund på ett märkligt resonemang. Han
              säger att han var orolig för budgeten i september. Därför lade
              han fram en åtstramningsbudget. Nu är han fortfarande orolig för
              budgeten, och då fortsätter han att argumentera för åtstramningar.
              Om vi ser en svagare utveckling måste vi ha en beredskap att möta
              den på olika sätt, bland annat med finanspolitiska åtgärder. Just
              nu har vi en situation där IMF, kommissionen och Riksbanken gör
              bedömningen att i år är det ungefär 1 procents tillväxt och nästa
              år blir det ungefär 2 procents tillväxt. Vi är alltså inte i en
              situation av fritt fall.
            </seg>
            <seg xml:id="i-237e6fd15ac5ca98-0">
              Per Bolund försöker nu driva en linje att Sverige inte ska svara
              på den utvecklingen, att det var fel av oss att lägga fram den
              här försvarsbudgeten för att skydda jobben i Sverige. Jag delar
              helt enkelt inte den bedömningen. Det hade varit dåligt för Sverige
              att strama åt i ett läge där vi ser en svagare efterfrågan.
            </seg>
          </u>
          <note type="speaker" xml:id="i-0cc74bbf767ee5d6-0">
            Anf. 76 PER BOLUND (MP) replik:
          </note>
          <u who="per_bolund_61c5be" xml:id="i-3ce8bee6e4f20b25-10">
            <seg xml:id="i-523afad5f44af127-0">
              Herr ålderspresident! Det är uppenbart att de åtgärder som finansministern
              tar upp när det gäller den privata skuldsättningen inte är tillräckliga,
              i alla fall om man frågar Riksbanken. Stefan Ingves och Riksbankens
              besked om att inte hålla ned räntan kom efter att det var väl
              känt att regeringen skulle höja kapitaltäckningskraven. Uppenbarligen
              behövs fler åtgärder, och de lägger inte Anders Borg och regeringen
              fram. Det är olyckligt, inte minst för den svenska ekonomiska
              utvecklingen.
            </seg>
            <seg xml:id="i-7cc7419d0e39a748-0">
              Anders Borg väljer att svara på en helt annan fråga än den jag
              ställer. Jag ställde en fråga om prognoserna, och den berör Anders
              Borg med ett ord. Han väljer att svara på en annan fråga som passar
              honom bättre i debatten. Det är ett välkänt knep. Jag var konkret
              i min fråga, och jag vill gärna veta vilka saker som gjorde att
              regeringen hamnade på en helt annan bedömning än andra prognosmakare.
            </seg>
            <seg xml:id="i-8fd3e38adee8d042-0">
              Nu nämner Anders Borg att andra internationella bedömare tror
              att tillväxten kan bli 2 procent i Sverige nästa år. Men regeringens
              prognos är 2,7 procent nästa år. Det är rejält mycket högre. Vad
              är det för bedömningar? Vilka saker gjorde att ni kom till en
              helt annan slutsats än de andra konjunkturbedömarna? Är det ändå
              inte dags att erkänna, Anders Borg, att det var ett politiskt
              intresse som gjorde att ni lade fram ett stort reformutrymme i
              budgeten? Det handlar snarare om beställningar från partiledarna
              på regeringssidan än att det var något slags ekonomisk bedömning
              som låg till grund för den prognos och det reformutrymme som i
              slutändan blev resultatet i budgeten. Det är fråga om uppgifter
              som har varit ute i medierna. Är det inte dags att släppa på prestigen
              och erkänna att de ledde er fram till att satsa på en stor reformbudget
              snarare än ekonomisk rationalitet i prognoserna?
            </seg>
          </u>
          <note type="speaker" xml:id="i-a2e1212288af5386-0">
            Anf. 77 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-6">
            <seg xml:id="i-a9192bcefad37e49-0">
              Herr ålderspresident! Det finns ingen skiljelinje mellan Riksbanken
              och regeringen när det gäller hanteringen av regelverket för bankerna.
              Vi kommer gradvis att skärpa det, och det ska skärpas dels i fråga
              om kapitaltäckning, dels i fråga om riskvikter. Vi måste också
              göra det i ett tempo och i en takt som är förenlig med en oro
              i världsekonomin som slår igenom på finansiella marknader. Jag
              tror att ingen i Sverige, möjligtvis med undantag för Per Bolund,
              vill utlösa en allvarlig krasch på fastighetsmarknaden.
            </seg>
            <seg xml:id="i-21fa3c4d11a76551-0">
              Men jag måste ändå få föra Per Bolund tillbaka till verkligheten.
              Per Bolund stod här i budgetdebatten och krävde åtstramningar.
              Nu står han här och säger att vi har en svagare utveckling. Är
              det inte i första hand Per Bolund som landade fel i sin ekonomiska
              politik när han kritiserade regeringen för att vi lade fram en
              för expansiv budget, att vi gjorde för mycket för att skydda jobben
              och konjunkturen? Det är inte tiondelar i prognoser som avgör.
              Om man tror att Sverige är på väg in i en djup kris är vi i ett
              läge. Där är vi inte i dag. Riksbanken, kommissionen och IMF säger
              1 procents tillväxt i år och 2 procents tillväxt nästa år. Men
              det märkliga i Per Bolunds resonemang är den totala bristen på
              logik i att säga att utvecklingen blir svagare och att vi sedan
              ska strama åt. För att inte nämna den policykonklusion som Per
              Bolund drar, nämligen att det Sverige behöver i en period av oro
              är en massiv skattechock som slår mot hushållen, lastbilsskatt,
              bensinskatt, flygskatt, som sedan ska paras ihop med Socialdemokraternas
              vurm för att höja skatten för unga, höja restaurangmomsen och
              Vänsterpartiets fastighetsskatt. Den typen av skattechock skulle
              naturligtvis slå mot jobben.
            </seg>
            <seg xml:id="i-7321c4ed513b0b8f-0">
              Det är väl bättre att ni på den rödgröna sidan sätter er ned
              och talar ihop er. Vilka skatter vill ni höja? Hur vill ni regera
              Sverige? Vem ska bestämma vad och hur stora skattehöjningar blir
              det? När ni har kommit fram till det kan ni väl berätta det för
              väljarna. Det tror jag de vill höra.
            </seg>
          </u>
          <note type="speaker" xml:id="i-178598257efe3cf8-0">
            Anf. 78 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-7">
            <seg xml:id="i-0c475bf551da04a4-0">
              Herr ålderspresident! Vi står återigen inför en ekonomisk nedgång.
              Krisen ser inte heller ut att bli bättre de närmaste åren, i alla
              fall inte om man lyssnar på Angela Merkel, förbundskansler i Tyskland.
              Hon räknar med att det kan ta minst fem år innan krisen i EU har
              återhämtat sig.
            </seg>
            <seg xml:id="i-250c950ca3ef230c-0">
              Vi har också situationen i USA där man pratar om ett finansstup.
              Vi vet inte hur det kommer att lösa sig. Kommer de i USA att lösa
              de ekonomiska problemen omgående eller avvakta? Det är klart att
              det får en stimulerande effekt. Finansministern nämnde själv Japan
              med en statsskuld som ligger på 250 procent. Det ställer krav
              på ekonomin i omvärlden. Hur ska vi lösa problemen? Det ställer
              också krav på hur Sverige löser problemen.
            </seg>
            <seg xml:id="i-b05010d239f61176-0">
              Vad har regeringen för lösning? Jag har inte hört någon ordentlig
              lösning än. I stället kan vi notera att regeringen har styrt landet
              i sex år, och regeringen har minskat den sammanlagda sysselsättningsnivån
              med 0,2 procent. Man hänvisar i stället till att det är goda statsfinanser.
              Man hänvisar till prognoser och minskar de siffror man själv har
              tagit fram, och många bedömare ifrågasätter nu dem. I stället
              lanserar man nödlösningar. Om det blir värre finns ekonomiska
              muskler och resurser. Mer pengar kan skjutas in.
            </seg>
            <seg xml:id="i-412d2854d2adf737-0">
              Det är precis en sådan lösning som man bedrev i Sverige under
              90-talet. Jag vet att parallellen kan halta i vissa avseenden,
              men det finns ändå saker och ting som är värda att lyfta fram.
              Då hade vi rekord i massinvandring i kombination med försvagade
              statsfinanser, ökad statlig belåning och ökad arbetslöshet.
            </seg>
            <seg xml:id="i-640beafd8c225a28-0">
              Vi har nu ett liknande scenario. Med det som utgångspunkt undrar
              jag: Vad är egentligen Anders Borgs lösning för att minska utanförskapet
              och för att skapa full sysselsättning?
            </seg>
          </u>
          <note type="speaker" xml:id="i-20f0afee44244419-0">
            Anf. 79 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-7">
            <seg xml:id="i-4cbf8bd168fbe18e-0">
              Herr ålderspresident! Johnny Skalin har rätt i att vi har en
              djup, besvärlig och förmodligen rätt långvarig internationell
              kris i världsekonomin med Europa och USA som delar av problemet.
              Det går inte att isolera Sverige från detta. Då frågar Johnny
              Skalin vad regeringen vill göra.
            </seg>
            <seg xml:id="i-998ef27d9f3ad6ad-0">
              Vi har varit tydliga med detta. Starka offentliga finanser är
              en viktig försvarslinje för att säkra att vi inte dras in till
              krisens centrum, det vill säga att vi lägger fram en försvarsbudget,
              att vi som enda land i Europa vidtar breda expansiva åtgärder
              för att säkra jobben i Sverige. Vi är i en process där vi under
              flera år gjort reformer för att förbättra arbetsmarknadens funktionssätt.
              Det är viktiga åtgärder.
            </seg>
            <seg xml:id="i-66d0fc6f6aad2c07-0">
              Sedan sticker Johnny Skalin in lite en passant att egentligen
              är det massinvandringen som är problemet. Det är det som är orsaken
              till krisen. 90-talskrisen berodde på en massinvandring, och nu
              beror också denna kris på massinvandring.
            </seg>
            <seg xml:id="i-539ef4c4bfbdd0d0-0">
              I grund och botten är Sverige inte ett överbefolkat land. Sverige
              tar alltså inte skada av att det kommer hit fler människor som
              arbetar och försörjer sig i vårt land, driver företag och bidrar
              i välfärden på olika sätt. Där har vi en grundläggande skiljelinje.
            </seg>
            <seg xml:id="i-da198d31650b417a-0">
              Den här krisen beror på att vi har en oro kring överskuldsättning,
              den har ingenting med någon massinvandring att göra. Vi ska stå
              för en bra och öppen politik som gör att människor kan komma till
              Sverige. Så snart de kan ska de lära sig svenska, skaffa sig ett
              jobb och försörja sig själva. Det är den politik vi tror på.
            </seg>
          </u>
          <note type="speaker" xml:id="i-9fdc9f4a58fb2956-0">
            Anf. 80 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-c70e396c90ca16a3-8">
            <seg xml:id="i-d16efd951c2a1517-0">
              Herr ålderspresident! Jag fick precis samma svar som jag har
              fått tidigare. Man är tydlig med att man bedriver en ansvarsfull
              ekonomisk politik. Jag har sagt i tidigare replikskiften att den
              politiken är vi överens om här i riksdagen, i alla fall de flesta
              av oss. Det är inte själva lösningen på problemet, det är en del
              av lösningen. Givetvis får vi inte glida för långt ut i periferin
              vad gäller ekonomin, men det löser fortfarande inte det huvudsakliga
              problemet.
            </seg>
            <seg xml:id="i-abb01e9d84c9ead2-0">
              Som jag sade tidigare har sysselsättningsgraden i Sverige minskat
              under regeringens ämbete. Det tycker jag är en beklaglig utveckling.
              Jag ser inga som helst mål eller riktlinjer pekas ut här från
              vare sig finansministern eller andra regeringspartiers företrädare
              för hur vi ska hantera situationen.
            </seg>
            <seg xml:id="i-64ff6f2fbcf38b8d-0">
              Vi från Sverigedemokraternas sida har visat vårt förslag i dag
              där vi tar fram en rad olika politiska åtgärder för att komma
              till rätta med situationen. Där ingår, det ska jag erkänna, massinvandring
              så klart. Men det är inte det jag hävdar var orsaken till 90-talskrisen,
              absolut inte. Men att fortsätta med den här massinvandringspolitiken
              och hela tiden fylla på arbetskraftsutbudet när efterfrågan på
              arbetsmarknaden så uppenbart saknas gör inte situationen bättre,
              eller hur Anders Borg? Det är i alla fall min syn på saken.
            </seg>
            <seg xml:id="i-4af930596ab04e92-0">
              Enligt rapporten över scenarier för försörjningskvoten i olika
              delar av Sverige till år 2050, som är beställd från Framtidskommissionen
              i samarbete med Fredrik Reinfeldt, kommer försörjningskvoten att
              öka till 1,33 per sysselsatt år 2050. Det innebär, om vi inte
              löser arbetslöshetsproblemet här och nu, att vi kommer att behöva
              slakta välfärden. Det är precis den politiken regeringen står
              bakom och säger: Vi har varit tydliga, vi har en ekonomi i balans.
            </seg>
          </u>
          <note type="speaker" xml:id="i-085f90158206ce16-0">
            Anf. 81 Finansminister ANDERS BORG (M) replik:
          </note>
          <u who="unknown" xml:id="i-4e78f5fb293631e9-8">
            <seg xml:id="i-deb5701be7af3dbb-0">
              Herr ålderspresident! Johnny Skalin driver linjen att det är
              kris i världsekonomin, och därför ska Sverige stänga gränserna.
              Kommer Sverigedemokraterna i en högkonjunktur att hävda att vi
              ska öppna gränserna? Om vi står där om några år och har en stark
              tillväxt, kommer Sverigedemokraterna då att säga att nu måste
              vi öppna gränserna så att fler människor kan komma hit? Jag har
              ett minne av att när vi hade en stark tillväxt 2010 och 2011 föreslog
              Sverigedemokraterna också då att vi skulle stänga gränserna. Är
              det inte så att Sverigedemokraterna alltid anser att man ska stänga
              gränserna? Är det inte i själva verket det som är kärnan i Sverigedemokraternas
              politik?
            </seg>
            <seg xml:id="i-92f326b25a75941e-0">
              Jag är orolig för att ni både stänger gränserna och sedan stänger
              arbetsmarknaden för dem som finns i Sverige som har invandrat
              hit. Jag är övertygad om att det ni föreslår skulle göra att vi
              fick väsentligt högre kostnader för att människor har kommit till
              Sverige därför att det blir svårare för dem att få arbete, det
              blir svårare för dem att lära sig svenska och det blir svårare
              för dem att försörja sig själva. När det sedan visar sig att vi
              förmodligen inte kan stänga gränserna på grund av olika internationella
              konventioner blir vi sittande med Sverigedemokraternas politik
              som bara stänger människor ute från arbetsmarknaden.
            </seg>
            <seg xml:id="i-945050ecce676baf-0">
              Nej, i högkonjunktur och lågkonjunktur anser Johnny Skalin och
              Sverigedemokraterna att gränserna ska stängas och att det är kärnan
              i politiken. Jag har inte den hållningen. Jag tycker att vi ska
              ha en öppen politik som gör att människor kan komma hit, lära
              sig svenska och arbeta i Sverige.
            </seg>
          </u>
          <note type="speaker" xml:id="i-5ad728bd77c21617-0">
            Anf. 82 EDIP NOYAN (M):
          </note>
          <u who="unknown" xml:id="i-4e78f5fb293631e9-9">
            <seg xml:id="i-851642c8aa9eab91-0">
              Herr ålderspresident! När man står långt ned på talarlistan blir
              det mest upprepning av vad som sagts tidigare under dagen.
            </seg>
            <seg xml:id="i-097ed25f4db62525-0">
              Sverige är ett av världens bästa länder att leva och arbeta i,
              inte minst med tanke på hur vi genom en ansvarsfull ekonomisk
              politik klarat oss väl under den ekonomiska krisen jämfört med
              många andra europeiska länder. Tack vare alliansregeringens politik
              har vi lyckats upprätthålla goda statsfinanser samt se till att
              de som arbetar får behålla mer av sin lön. Högre disponibla inkomster
              leder till ökad konsumtion och därmed en högre sysselsättning.
            </seg>
            <seg xml:id="i-2acb9546bd2a90b8-0">
              Genom bland annat RUT- och ROT-avdragen har många nya företag
              etablerats och många som tidigare stått utanför arbetsmarknaden
              nu fått arbete. På liknande sätt har sänkningen av restaurangmomsen
              lett till att öka sysselsättningen för många som tidigare inte
              varit etablerade på arbetsmarknaden. För en del krögare har momssänkningen
              till och med varit avgörande för verksamhetens fortsatta existens.
              Det är något jag kan skriva under på utifrån min bakgrund som
              redovisningskonsult.
            </seg>
            <seg xml:id="i-10703a6a0d4ee91f-0">
              Herr ålderspresident! Enligt OECD-studier är bolagskatten det
              mest skadliga för tillväxten, och för närvarande har vi högre
              bolagsskatt än genomsnittet i EU. Men regeringens ansvarsfulla
              ekonomiska politik har gett Sverige möjlighet att investera för
              framtiden. Genom att sänka bolagsskatten till 22 procent förbättrar
              vi investeringsklimatet, och det blir mer attraktivt för företagen
              att ha sin verksamhet i Sverige. Det lägger grunden för fler jobb
              och en höjning av reallöner.
            </seg>
          </u>
          <note xml:id="i-43e4c5d2f3b94a54-0">
            Därmed yrkar jag bifall till utskottets förslag och avslag på
            alla motioner.
          </note>
          <note type="speaker" xml:id="i-c023efd5d7f46b2c-0">
            Anf. 83 LEIF JAKOBSSON (S):
          </note>
          <u who="leif_jakobsson_79f517" xml:id="i-4d90bef022114321-0">
            <seg xml:id="i-bac34e0a415e53eb-0">
              Herr ålderspresident! Egentligen känns det lite nattståndet att
              debattera ett budgetförslag från regeringen som vi alla vet bygger
              på ett önsketänkande och prognoser som inte ens regeringen står
              bakom längre. I dag borde finansministern i stället i kammaren
              ha sagt: Det blev inte så bra på Harpsund i augusti. Småpartierna
              ville alla ha något i budgeten, och det enda sättet att fixa ihop
              det var att skriva upp tillväxtprognoserna och skriva ned arbetslöshetsantagandena.
            </seg>
            <seg xml:id="i-1002a90624f9b201-0">
              Trots detta kunde önskeprognoserna tydligen inte göras så rosenskimrande
              att man kunde undgå att också låna till skattesänkningar. Regeringen
              borde med tanke på att avvikelserna är så stora faktiskt leverera
              en reviderad prognos så att dagens debatt kunde föras utifrån
              ett verklighetsbaserat underlag, inte en produkt baserad på siffertricksande.
              Men nu har vi ett betänkande, och vi ska debattera skattedelen
              i detsamma.
            </seg>
            <seg xml:id="i-b6288e1e3ed20f5a-0">
              Vi socialdemokrater har i en avvikande mening redogjort för hur
              vi vill se skattepolitiken så att det blir fler jobb, större rättvisa,
              bättre jämställdhet och ett uthålligare Sverige.
            </seg>
            <seg xml:id="i-7616639395ffe502-0">
              Vår absolut allvarligaste kritik mot regeringens budget är att
              den inte adresserar den massarbetslöshet vi har i Sverige. Vi
              socialdemokrater brukar säga: En nations största tillgång är folkets
              vilja till arbete. I Sverige 2012 förvägras var tolfte medborgare
              sin egen försörjning och möjlighet att medverka till välfärdens
              finansiering. Det är inte svårt att tänka sig hur mycket mer frihet
              vi skulle ha i vårt land om alla dessa fick möjligheten att försörja
              sig på eget arbete och hur mycket bättre kvalitet vi skulle kunna
              ha i välfärden.
            </seg>
            <seg xml:id="i-6d0fbc6cbb28c477-0">
              Vårt budgetförslag tar sig an arbetslösheten i främsta rummet
              de 70 000 långtidsarbetslösa, varav många tvingas delta i det
              förnedrande fas 3-programmet, den fjärdedel av ungdomar som förvägras
              framtidstro och i stället tvingas till passivitet och förhindras
              att starta vuxenlivet med arbete och bostad. Det är nog det största
              frihetsunderskott Sverige har att en fjärdedel fjättras i passivitet
              och brist på egenförsörjning. Därför är regeringens skattepolitiska
              prioritering i budgeten obegriplig.
            </seg>
            <seg xml:id="i-4fd110e0c5401e79-0">
              Skattepolitiken kan och ska enligt vår mening medverka i den
              ekonomiska politiken och understödja en utveckling mot full sysselsättning.
              Men regeringens helt överskuggande satsning är en delvis lånefinansierad
              bolagsskattesänkning på enorma 16 miljarder, i ett läge där konjunkturen
              viker och insatser behövs för att stimulera den inhemska efterfrågan.
            </seg>
            <seg xml:id="i-c92d0cd675392b64-0">
              Vår syn på bolagsskattenivån är pragmatisk. Sverige ska och kan
              inte sticka ut med avvikande vare sig höga eller låga skattenivåer.
              Vi tycker att det är rimligt att vi placerar oss i mittfältet
              i Norden och Europa.
            </seg>
            <seg xml:id="i-c0aeff68e82f020c-0">
              Regeringens förslag är någonting helt annat, en sänkning till
              22 procent som absolut får anses som en aggressiv handling mot
              andra länder, inte minst de länder i Sydeuropa som nu kämpar för
              att få ordning på sina statsfinanser. Trycket på dem att delta
              i detta race to the bottom startat av Sverige är en väldigt osolidarisk
              handling av vårt land. Man skulle vilja höra tongångarna i korridorerna
              på ekofinmötena om Sverige och dess finansminister som ständigt
              läxar upp andra och vet hur det ska vara och samtidigt rycker
              undan mattan för återhämtningen genom att dumpa bolagsskatten.
            </seg>
            <seg xml:id="i-c9e4cc1c47793a42-0">
              Något har regeringen i alla fall lärt av de tidigare skattesänkningsfiaskona
              som man har motiverat med arbetslinjen. När jobbskatteavdrag,
              sänkt restaurangmoms och halverade arbetsgivaravgifter lanserades
              skulle det leda till flera jobb, ja hundratusentals jobb. Men
              i verkligheten har arbetslösheten stigit för varje jobbskapande
              skattesänkning som regeringen drivit igenom.
            </seg>
            <seg xml:id="i-40ccb9996ce2d6ff-0">
              De jobb som eventuellt kan spåras som effekter av skattesänkningarna
              har tillkommit till kostnader som får varvsstödet på 80-talet
              att framstå som kaffepengar. Nu hävdar i alla fall inte regeringen
              att denna absolut största satsning i budgeten, två tredjedelar
              av reformutrymmet, ska ge några nya jobb, och det är ju klädsamt.
              Finansministern hänvisar till den ekonomiska litteraturen som
              förutspår att en sådan skattesänkning eventuellt kan få en effekt
              på lång sikt.
            </seg>
            <seg xml:id="i-7904db0554af7dae-0">
              I tider av massarbetslöshet använder regeringen två tredjedelar
              av reformutrymmet till en åtgärd som inte motverkar arbetslösheten.
              Men vilka är då effekterna? Ja, det finns så klart vinnare, riktigt
              stora vinnare, på skattesänkningen. De stavas storbanker och elbolag
              kanske inte riktigt de delar av näringslivet som behöver stimulansen.
              Är det någon som tror att bankerna kommer att slå upp portarna
              till marmorpalatsen och erbjuda arbetslösa ungdomar arbete när
              vinsterna nu ökar kraftigt?
            </seg>
            <seg xml:id="i-fb9fd14aff361ad0-0">
              Jag har tittat lite på vad skattesänkningarna ger i ökade vinster.
            </seg>
            <seg xml:id="i-20aa509a95c579fb-0">
              Handelsbanken får 450 miljoner i sänkt skatt. Det betalar 800
              lärare som vi socialdemokrater i stället föreslår.
            </seg>
            <seg xml:id="i-0becfc54379d4df0-0">
              Swedbank får en ökad vinst med 350 miljoner. Det motsvarar de
              satsningar som vi socialdemokrater föreslår på nattis, höjt underhållsstöd
              och rejäla insatser mot organiserad brottslighet.
            </seg>
            <seg xml:id="i-103a9104fc8d41f1-0">
              Totalt tjänar storbankerna 1,8 miljarder på skattesänkningen.
              Det är lika mycket som vårt förslag om att avskaffa det förödmjukande
              fas 3 och ge de 30 000 långtidsarbetslösa utbildning, jobb och
              en rimlig försörjning.
            </seg>
            <seg xml:id="i-924fe5a4b14b9023-0">
              Eller vi kan ta elbolagen som får 1 ½ miljard i sänkt skatt.
              Det motsvarar precis de kostnader som finns i vårt budgetförslag
              för att ta bort sjuklöneansvaret för andra veckan från företagen.
            </seg>
            <seg xml:id="i-d33b7f515a108560-0">
              Politik handlar om vad man vill, vad det är man vill inrikta
              sig på. Man kan välja mellan att ta bort sjuklöneansvaret för
              andra veckan eller att ge elbolagen högre vinster, och då har
              vi tydligen valt väldigt olika.
            </seg>
            <seg xml:id="i-9b47744baeedcba7-0">
              Vårt budgetalternativ fokuserar på arbete och utbildning. Vi
              vill investera Sverige in i framtiden och göra satsningar på kunskap,
              innovationer och infrastruktur så att Sverige även i framtiden
              kan vara i framkant som exportland med en hög och jämnt fördelad
              välfärd. Dessutom respekterar vi det finanspolitiska ramverket.
              Därför finansierar vi också vår politik med intäkter här och nu.
            </seg>
            <seg xml:id="i-c789659404a6f8f4-0">
              För oss socialdemokrater går det kalla kårar längs ryggen när
              lånefinansierade skattesänkningar dyker upp på den politiska dagordningen,
              alltifrån det första nyliberala moderata experimentet i Malmö
              med ofinansierade skattesänkningar, som slutade med Sverigerekord
              i kommunalt underskott, till de tidigare borgerliga regeringarna
              som lämnat efter sig stora underskott som påföljande socialdemokratiska
              regeringar har fått hantera, lösa och sanera.
            </seg>
            <seg xml:id="i-056a7413d30592b4-0">
              Tack vare att alliansregeringen fick ta över stora överskott
              har skattesänkningarna de senaste åren kunnat betalas, men nu
              är det tydligen slut. Utan att tveka slår Moderaterna igen in
              på vägen att låna för att sänka skatter. Det visar på prioriteringarna,
              att sänkta skatter till banker och elbolag går före ordning och
              reda i statsfinanserna.
            </seg>
            <seg xml:id="i-252e081e7aec3594-0">
              Vår politik, som stimulerar den inhemska efterfrågan, rustar
              Sverige genom utbildning och näringspolitik, och den finansierar
              vi till sista kronan. Därför slopar vi den ineffektiva och kostsamma
              sänkningen av restaurangmomsen, slopar jobbskatteavdraget för
              de med riktigt höga inkomster och tar bort avdragsrätten för gåvor,
              till exempel.
            </seg>
            <seg xml:id="i-e664f5f5975abb4c-0">
              Men, herr ålderspresident, en skatt sänker vi, och det är skatten
              för pensionärer. Regeringen har genom konstruktionen av jobbskatteavdraget
              skapat en djupt olycklig orättvisa och konflikt mellan de som
              byggt vårt land tidigare och de som arbetar i dag. För oss socialdemokrater
              är pension uppskjuten lön och ska beskattas likvärdigt. Därför
              föreslår vi nu en större skattesänkning till pensionärerna för
              att börja vägen mot att sluta gapet.
            </seg>
            <seg xml:id="i-95080344813c5d17-0">
              Frågan om beskattning av pensionärer är inte bara en ekonomisk
              rättvisediskussion. Den innehåller i grunden en djupt moralisk
              dimension. Ni som styr Sverige i dag, Alliansen och Sverigedemokraterna,
              agerar som om ni har rätt att leva upp både tillgångar som den
              tidigare generationen sparat åt oss och de resurser som rätteligen
              borde tillfalla den uppväxande generationen. Ni säger till dem
              som har byggt vårt land starkt: Nu tar vi i den aktiva generationen
              en större del av kakan och ni gamlingar får stå för en större
              del av notan. Och till våra barn säger ni: Vi drar ned på era
              möjligheter till utbildning, för vi tänker leva upp pengarna här
              och nu!
            </seg>
            <seg xml:id="i-e13ebc60b702bd38-0">
              Det ansvar som följer av politisk makt, att både respektera dem
              som tidigare lagt grunden för vår välfärd och att avstå personlig
              konsumtion här och nu för att ge barnen en bättre framtid, det
              ansvaret tar ni inte. Ni agerar som om ni var de enda som funnits
              och kommer att finnas på vår planet.
            </seg>
            <seg xml:id="i-3d7606784025cccc-0">
              I budgetförslaget finns också ett förslag om att utöka RUT-avdraget
              till att även omfatta inhyrning av professionell läxhjälp. Det
              är nog det enskilt mest tydliga exemplet på en politik för återupprättande
              av klassamhället som vi sett. Föräldrar med höga inkomster ska
              nu inte längre bara kunna köpa sig till högre betyg till sina
              barn. De ska till och med få skattesubventioner när de gör det.
            </seg>
            <seg xml:id="i-4f39e4d3f3cdc88e-0">
              Med respekt för morgondagens utfrågning om läx-RUT nöjer jag
              mig här i dag med att konstatera att det finns en avgrund i synen
              på utbildningspolitik och rättvisa i den här kammaren.
            </seg>
            <seg xml:id="i-3e43022c642b120f-0">
              Herr ålderspresident! Sverige har massarbetslöshet, varslen duggar
              tätt och tillväxtprognoserna sjunker. Det möter vi socialdemokrater
              med en politik för arbete och utbildning, med konsumtionsstimulanser
              på över 10 miljarder och med framtidsinvesteringar. Regeringen
              satsar i stället på högre vinster i bankerna och elbolagen. Tydligare
              har väl inte skillnaderna i svensk politik varit på länge vad
              gäller vem som har en politik för framtiden och vem som har en
              politik för att de som redan har ska berika sig.
            </seg>
          </u>
          <note xml:id="i-a310194230aa221a-0">
            I detta anförande instämde Hannah Bergstedt och Christina Oskarsson,
            båda (S).
          </note>
          <note type="speaker" xml:id="i-b74ba38ccde56b86-0">
            Anf. 84 MATS PERTOFT (MP):
          </note>
          <u who="mats_pertoft_529a6f" xml:id="i-8667ca0c9ef82f83-0">
            <seg xml:id="i-e9afddba6b00f62e-0">
              Herr ålderspresident! Det är spännande att diskutera skatter.
              Jag noterar att vår finansminister inte tycker att det är lika
              spännande och har valt att avvika från denna debatt. Det är beklagligt.
              Från Miljöpartiets sida menar vi att skatter är viktiga styrmedel
              när det gäller att ta ansvar för samhället. Vi måste bygga ett
              socialt, ekonomiskt och ekologiskt långsiktigt hållbart samhälle.
            </seg>
            <seg xml:id="i-4738ded79db29544-0">
              Skatter kan både höjas och sänkas. Det finns ingen dogmatism
              i det, utan det är målet det handlar om. När jag lyssnade på debatten
              tidigare i dag fanns en diskussion om vad som är målet. Det är
              helt klart att regeringen inte visste vad som var målet när de
              lade fram sin budget eftersom de så grovt missbedömde konjunkturutvecklingen.
              Redan när budgeten lades fram var man tvungen att be om ursäkt
              och säga att den inte stämde. Vi väntar fortfarande på att regeringen
              ska revidera sin så kallade målbild.
            </seg>
            <seg xml:id="i-b089fb935ee370f6-0">
              Hur ser det ut med en budget som har fel målbild? När jag arbetat
              med målstyrning har jag förstått att det är målet som avgör vilka
              åtgärder man vidtar. En budget som har fel målbild, fel verklighetsförankring,
              kan inte vara särskilt relevant.
            </seg>
            <seg xml:id="i-f629a4427e7d3641-0">
              Som miljöpartist kan jag inte låta bli att reagera på även nästa
              inspel som jag tycker är kanske ännu allvarligare. För några dagar
              sedan kom Världsbanken och FN:s klimatkommitté med en revidering
              av klimatutvecklingen. Vi måste nu vara inställda på att klimatförändringarna
              inte bara kommer att leda till två graders temperaturhöjning utan
              till det dubbla, till fyra graders temperaturhöjning. Man kan
              tycka att det är trevligt om vi får fyra grader varmare. Så skönt,
              vi kan sola lite mer i Sverige, ja, men vi får också mer regn,
              fler översvämningar, fler stormar och fler försäkringsskador.
              Vi får högre kostnader generellt på grund av klimatförändringarna.
              Hela samhällskostnaden påverkas av detta på ett sätt som vi inte
              ens vågar ta till oss. Vi måste återigen fundera över att kanske
              fördubbla vallarna vid tunnelbanenedgångarna i Gamla stan, men
              resten av världen kommer att utsättas för betydligt värre klimatförändringar
              än vi.
            </seg>
            <seg xml:id="i-76e26f6aca99d074-0">
              Varför säger jag detta i en debatt om skatter? Jo, för att skatter
              är det främsta verktyget när det handlar om att ändra människors
              beteende. Så har i alla fall finansminister Anders Borg sagt när
              han tidigare talat om koldioxidskatten. Det han sagt har dock
              inte lett till särskilt mycket handling. För korrekthetens skull
              ska påpekas att alliansregeringen inte har sänkt koldioxidskatten
              även om många av dess väljare tror det. Men man har inte heller
              höjt den på det sätt som Klimatkommittén, alltså den partiövergripande
              kommittén, faktiskt var överens om och som vi i Miljöpartiet föreslår.
            </seg>
            <seg xml:id="i-8712b7ad4600b294-0">
              Vi vill inte leka miljötalibaner och höja koldioxidskatten så
              mycket som vissa forskare kräver, men vi kräver att den höjs på
              samma sätt, med samma belopp, med samma siffror som den partiövergripande
              parlamentariska Klimatkommittén var överens om men det var väl
              bara de som var insatta i frågan som var överens om det, inte
              resten av riksdagsledamöterna.
            </seg>
            <seg xml:id="i-23b755040fced588-0">
              Vi menar att när vi får en prognos som visar att temperaturhöjningen
              fördubblas är det mycket allvarligt för världens ekonomi. Det
              är allvarligt och borde leda till att man reviderar tillväxtprognoserna
              på samma sätt som när man inser att vi har en kris, en lågkonjunktur
              i stället för högkonjunktur. Nu måste jag säga att Anders Borg
              inte tyckte att vi behövde revidera någonting, för han lade fram
              samma budget. Trots att alla andra sade att vi var inne i en lågkonjunktur
              trodde han att det var en högkonjunktur. Han har fortfarande inte
              reviderat någonting. Varför skulle han revidera trots att forskarna
              i världen säger att vi riskerar att få en temperaturhöjning som
              är dubbelt så stor? Nej, jag förstår att alliansregeringen inte
              vill det och inte tycker så, men verkligheten visar att det är
              så.
            </seg>
            <seg xml:id="i-41ea725490bd56ac-0">
              Miljöpartiet har lagt fram en annan budget, och jag vill passa
              på att yrka bifall till reservationerna 2, 6 och 10. Vi anser
              att det finns möjligheter att gå vidare. Vi vill sätta fokus på
              tre saker i framtiden. Vi vill göra det enklare för småföretagen.
              Vi vill skapa fler jobb i småföretagen. Det är därför vi i vårt
              förslag inte sänker bolagsskatten lika mycket som alliansregeringen.
              Vi sänker den men inte lika mycket. Jobben skapas inte genom en
              sänkning av bolagsskatten. Jobben skapas genom bättre förutsättningar
              för småföretag att anställa.
            </seg>
            <seg xml:id="i-3584f6dfb43c8ae7-0">
              Vi ser att skolan och välfärden behöver mer resurser. Därför
              lägger vi 7 miljarder mer än alliansregeringen på skolan. Vi måste
              ha mer pengar för att kunna ha fler anställda, fler lärare. Det
              är så vi får en bättre skola. Utbildningsminister Jan Björklund
              har pratat om det under många år men inte gjort någonting. Det
              gjorde han inte heller när han var ansvarigt skolborgarråd, men
              det kanske vi inte ska ta upp i dag. Han pratade men gjorde ingenting.
            </seg>
            <seg xml:id="i-26eef24b8050c95a-0">
              När man satsar rejält på miljö- och klimatfrågor kan det vara
              en jobbskapande åtgärd. Vi kan ta ett exempel från ett land som
              är styrt av en liberalkonservativ majoritet inte alltför långt
              från våra gränser, nämligen Tyskland. I Tyskland har regeringen
              lyckats pressa ned arbetslösheten bättre än den svenska regeringen.
              De har en stabil ekonomi. De är Europas lokomotiv, på grund av
              vad? Jo, de har satsat på en bred samhällsomställning. De har
              tagit ett enigt beslut, över blockgränserna, om att stänga ned
              kärnkraften. I Tyskland har den miljövänliga industrin i antalet
              anställda till och med gått om bilindustrin, med Porsche, Mercedes
              och så vidare, i delstaten Baden-Württemberg. Där visar man tydligt
              vad som händer när man tar klimatomställningen på allvar.
            </seg>
            <seg xml:id="i-38a29ad3bf63855e-0">
              Man har insett att det är den chans man har, nämligen att göra
              om på samma sätt som vi i Sverige gjorde på 60-talet. Man bygger
              samhället. Man bygger välfärden. Man bygger framgång och tillväxt
              genom att ställa om samhället så att vi får ett samhälle som klarar
              klimatomställningen. Att vi nu måste se fram emot dubbelt så stora,
              och ännu större, hot vad gäller klimatförändringarna innebär enorma
              ekonomiska konsekvenser. Om man har någon sorts sinne för marknadsekonomi
              måste man ta detta på allvar.
            </seg>
            <seg xml:id="i-c988c44df779e25b-0">
              Det är kanske fler än jag som den senaste veckan läst rapporten
              från USA som visar att stormen Sandy ledde till en nedgång i bnp.
              Det var visserligen bara en dip, och det var bara en liten del
              av landet som drabbades av endast en storm som var över på några
              dagar. Ändå fick man en nedgång. Vad innebär klimatförändringarna?
              Jo, de ökar risken för stora, allvarliga stormar. Havsnivån höjs.
              Det ökar risken för att våra dammar inte klarar trycket, att våra
              kustnära samhällen översvämmas, att försäkringskostnaderna stiger
              och så vidare.
            </seg>
            <seg xml:id="i-6e69abc19fba72f7-0">
              Jag bor i Södertälje. Vi får vårt dricksvatten från Mälaren.
              Mälaren är allvarligt hotad. Om jag inte har fel skrev tre landshövdingar
              häromdagen till regeringen att det borde vidtas åtgärder för att
              trygga dricksvattnet.
            </seg>
            <seg xml:id="i-c8a06ee061a9b4b1-0">
              Nu med ökade klimatförändringar riskerar hela Mälaren att bli
              en havsvik i Östersjön. Jag tror inte att landshövdingar överdriver.
              Jag tror att de är ganska sakliga. Dessutom tillhör de inte mitt
              parti utan andra partier från början.
            </seg>
            <seg xml:id="i-d5f3d2e4a4d6e905-0">
              Det är därför som Miljöpartiet har lagt fram denna budget. Vi
              menar att det är allvarligt. Men det finns en chans att slå minst
              två flugor i samma smäll, nämligen att ställa om samhället och
              skapa nya jobb och göra det på ett väl finansierat sätt utan att
              det går ut över statsfinanserna. Men då måste man våga.
            </seg>
            <seg xml:id="i-9517a29df2a56236-0">
              Jag kan konstatera att finansministern nu verkar vara frånvarande
              i kammaren liksom i denna tankegång. Jag undrar var hans målbild
              egentligen finns.
            </seg>
          </u>
          <note type="speaker" xml:id="i-1e3ceaf6717ae19d-0">
            Anf. 85 THORALF ALFSSON (SD):
          </note>
          <u who="thoralf_alfsson_b44799" xml:id="i-1a812cc1a8583fe8-0">
            <seg xml:id="i-c31218e5dece16e9-0">
              Herr ålderspresident! Det är trevligt att ha en ålderspresident
              från mitt hemlän Kalmar.
            </seg>
            <seg xml:id="i-d23efd1f313fcaf4-0">
              Europas och EU:s ekonomiska situation ser just nu ut att vara
              allt annat än ljus. Sverige har fram till nu klarat sig lindrigt
              undan skuldkriser, bankkriser och budgetkriser om man tänker på
              de senaste två decennierna. Men nu har Europas verklighet även
              kommit till Sverige, vilket i och för sig inte är förvånande.
            </seg>
            <seg xml:id="i-aeff0b0716d1380f-0">
              Antalet varsel har ökat dramatiskt under hösten, och det beskrivs
              som en varselvåg. Risken är påtaglig att vi kommer att drabbas
              hårt av en stigande arbetslöshet med stora kostnader för samhället
              som följd. Det kommer säkerligen även att drabba många människor
              genom en osäker och besvärlig ekonomisk situation.
            </seg>
            <seg xml:id="i-a5ad09baea6d3cba-0">
              Situationen har på ganska kort tid förändrats dramatiskt. Det
              upplever nog väldigt många med tanke på alla varsel som kommit.
              Eftersom regeringens budget fastställdes när utvecklingen såg
              lite mer gynnsam ut kan man se det som en förklaring till regeringens
              prioriteringar. Men det tyder också på att man kanske inte har
              tagit problemet på tillräckligt stort allvar.
            </seg>
            <seg xml:id="i-7c40b842eff250cc-0">
              Regeringen har dock haft helt rätt i att det ska löna sig att
              arbeta. Alla människor vill arbeta, men då måste det också finnas
              arbetstillfällen och goda incitament. Med det sagt får dock inte
              de som har slagits ut från arbetsmarknaden hamna i en alldeles
              hopplös situation och bli utslagna från samhället helt och hållet.
            </seg>
            <seg xml:id="i-4aeae10b0715016a-0">
              Sverige har i den här besvärliga situationen en massinvandring
              till vårt land som slår rekord efter rekord. I den massinvandringen
              ingår dessutom en stor arbetskraftsinvandring till framför allt
              lågkvalificerade jobb. Det är minst sagt anmärkningsvärt och oroväckande.
              Det gör inte situationen på arbetsmarknaden enklare.
            </seg>
            <seg xml:id="i-46da95286d819a02-0">
              Sverige är en avancerad kunskapsekonomi. Antalet okvalificerade
              arbeten har ständigt minskat under de senaste decennierna och
              är i dag begränsat. Vi vill till skillnad från regeringen inte
              utveckla Sverige till ett låglöneland. Vi vill med satsningar
              på utbildning och ökad matchning höja kvaliteten på arbetskraften
              för att kunna möta morgondagens utmaningar.
            </seg>
            <seg xml:id="i-5cd0246fe8f04712-0">
              Herr ålderspresident! Sverigedemokraterna har sett positivt på
              de fyra första stegen av jobbskatteavdraget. Utredningar har slagit
              fast att dessa skatteavdrag har varit mycket gynnsamma för att
              skapa nya arbetstillfällen. Med tanke på arbetsmarknadssituationen
              och den varselvåg som sveper fram över landet vill vi därför även
              gå vidare med ett femte jobbskatteavdrag och avsätter därmed i
              vår budget 12 miljarder kronor för denna satsning. Den beräknas
              ge ett vårdbiträde närmare 200 kronor mer i månaden. Åtgärden
              beräknas också stimulera köpkraften och incitamenten för att arbeta
              och därmed skapa kanske så mycket som 10 000 arbetstillfällen.
            </seg>
            <seg xml:id="i-fbf8343c32643aeb-0">
              Vi sverigedemokrater har dock inte glömt bort pensionärerna.
              Pensionärerna har behandlats styvmoderligt av alliansregeringen
              under de sex år som man styrt moder Svea. Alliansregeringen har
              verkligen skapat ett vi-och-dem-tänkande när det gäller beskattningen
              av arbetstagare och pensionärer. Sverigedemokraterna anser att
              pension är uppskjuten arbetsinkomst och att den därmed inte ska
              straffbeskattas.
            </seg>
            <seg xml:id="i-d758d90bd4f0a119-0">
              Sverigedemokraternas budgetförslag innebär att vi på några års
              sikt ska utjämna skillnaderna i beskattning av arbete och pension.
              Vi vill med andra ord successivt avskaffa den så kallade pensionärsskatten.
              Vi avsätter för detta ändamål 3 miljarder kronor under 2013 utöver
              den dryga miljard som alliansregeringen har avsatt för att minska
              pensionärernas skattebörda. Sverigedemokraterna avsätter därmed
              nästan fyra gånger mer än alliansregeringen för att förbättra
              pensionärernas ekonomiska situation.
            </seg>
            <seg xml:id="i-f545ec08303a07f3-0">
              Sverigedemokraterna kommer att utöka satsningarna under budgetperioden
              med 5 miljarder för 2014, 7,3 miljarder kronor för 2015 och 9,5
              miljarder kronor under 2016.
            </seg>
            <seg xml:id="i-bf64c81de4d1efb6-0">
              Sverigedemokraterna nöjer sig dock inte med detta när det gäller
              pensionärerna. Tyvärr har det i vårt land myntats ett uttryck
              som har fått än mer giltighet under alliansregeringen, nämligen
              fattigpensionärer. Det är pensionärer som kanske bara har garantipensionen
              och bostadsbidrag att leva på.
            </seg>
            <seg xml:id="i-0e4c9483c31f171d-0">
              Vi avsätter därför 2,6 miljarder kronor för att höja garantipensionerna.
              Satsningen innebär att garantipensionen höjs med ca 300 kronor
              per månad netto. Den sammanlagda effekten blir då att många av
              Sveriges så kallade fattigpensionärer kommer få ett tillskott
              på 400500 kronor per månad redan under 2013.
            </seg>
            <seg xml:id="i-2ab6bb62390aea8c-0">
              Under hela budgetperioden avsätter Sverigedemokraterna drygt
              35 miljarder kronor för att förbättra den ekonomiska situationen
              för landets pensionärer.
            </seg>
            <seg xml:id="i-77e4dc63efbff42f-0">
              Herr ålderspresident! I vårt budgetförslag avsätter vi dessutom
              400 miljoner kronor årligen och totalt under budgetperioden 1,6
              miljarder kronor för att dels göra det skattefritt att hyra ut
              del av bostaden, dels skattebefria andrahandsuthyrning.
            </seg>
            <seg xml:id="i-ef686f842056af58-0">
              Vi höjer återbetalningen av koldioxidskatt för jord- och skogsbruksmaskiner
              med 200 miljoner kronor under 2013 och ökar återbetalningen till
              370 miljoner kronor 2014 för att stärka den ekonomiska situationen
              för jord- och skogsbrukare.
            </seg>
            <seg xml:id="i-9f199cf6a57f300a-0">
              Med tanke på att alla prognoser tyder på sämre ekonomiska tider
              för Sverige och minskad tillväxt måste vi stimulera tillkomsten
              av nya jobb men också bevarandet av befintliga jobb. Sverigedemokraterna
              vill inte se särlösningar för olika grupper i samhället där i
              många fall etniska svenskar mitt i livet diskrimineras och inte
              åtgärder som riktar sig mot geografiska områden som till exempel
              utanförskapsområden.
            </seg>
            <seg xml:id="i-79f08dbaf9a13af0-0">
              Vi kommer med andra ord inte stödja några förslag om till exempel
              nystartszoner. Vi vill i stället se åtgärder som stimulerar arbetsmarknaden
              och riktar sig mot till exempel alla småföretag då vi tror att
              det är inom småföretag vi kan skapa många nya arbetstillfällen.
              Regeringens jobblinje tenderar i vissa avseenden mer och mer likna
              en bidragsjobblinje.
            </seg>
            <seg xml:id="i-14ffb9e8d03c60d3-0">
              När det gäller regeringens förslag på sänkning av bolagsskatten
              till 22 procent ställer sig Sverigedemokraterna inte negativa
              till detta förslag. Vår konkurrenskraft är väldigt viktig. Det
              är ett led i detta. Vilka nettokostnader det kommer att bli av
              denna sänkning återstår att se. Socialdemokraterna nämnde här
              att det skulle hamna 1,8 miljarder i storbankernas fickor.
            </seg>
            <seg xml:id="i-9ae7d276dd425a67-0">
              Frågan är hur storbankerna använder de pengarna. Det kan bli
              aktieutdelningar, och då får vi tillbaka kapitalskatt på 30 procent
              till statskassan. Förhoppningsvis används de pengarna för att
              skapa jobb och verka i samhället.
            </seg>
            <seg xml:id="i-6fefc5a057169240-0">
              Det räcker dock inte med den satsningen på bolagsskatten utan
              det krävs fler åtgärder. En sådan åtgärd är att helt ta bort arbetsgivaravgiften
              för lärlingsjobb under en tolvmånadersperiod. Speciellt inom hantverksyrkena
              tror vi att det finns ett stort behov men även ett stort utrymme
              för att skapa lärlingsjobb. Vi avsätter 800 miljoner kronor årligen
              för detta en åtgärd som kan skapa upp emot 50 000 lärlingsjobb.
            </seg>
            <seg xml:id="i-a8ec116a60ea2e67-0">
              Sverigedemokraternas ambition är att inrikta satsningar på småföretagen.
              Vi tror nämligen att nyckeln till att åstadkomma företagsframgångar
              i många fall startar i ett småföretag. För att åstadkomma detta
              på smartaste sätt och för att undvika att skapa onödiga tröskeleffekter
              för företag som växer från mikro- till småföretag samt vidare
              från små till medelstora företag väljer vi att införa ett socialavgiftsavdrag
              inte helt olikt jobbskatteavdraget som gäller lika för alla företag
              oaktat antal anställda.
            </seg>
            <seg xml:id="i-22b192c9198f1862-0">
              De mindre företagen kommer därigenom att erhålla den största
              vinsten av reformen. För år 2013 får varje enskilt företag göra
              ett avdrag motsvarande 57 000 kronor av sina sociala avgifter.
              Med den företagsstruktur som rådde under 2010 skulle det innebära
              att drygt 80 000 företag helt slipper arbetsgivaravgifter. Denna
              satsning beräknas till drygt 15 miljarder kronor brutto.
            </seg>
            <seg xml:id="i-db32f0704e4dbbf7-0">
              Vi satsar även en och en halv miljard kronor på att reformera
              sjuklöneansvaret för småföretagen. För att undvika tröskeleffekter
              konstruerar vi reformen på så sätt att varje företag får göra
              avdrag för sina sjuklönekostnader motsvarande sjuklönekostnaden
              för en genomsnittlig anställd, upp till ett maxtak på tio anställda.
              Vid fler än tio anställda ersätts företaget enbart upp till maxtaket,
              och vid färre ersätts man upp till det antal anställda man de
              facto har.
            </seg>
            <seg xml:id="i-9cc55e8b7c517e6b-0">
              Ett genomsnittligt småföretag skulle därmed få dra av sjuklönekostnader
              upp till ca 17 000 kronor per år. Ett lindrat och i flera fall
              helt avskaffat sjuklöneansvar bedöms ha en mycket positiv inverkan
              på sysselsättningen. I en rapport från Företagarna visar det sig
              att sjuklöneansvaret har haft en stor betydelse för att en fjärdedel
              av företagarna inte har anställt personer utanför familjen.
            </seg>
            <seg xml:id="i-3822ec06981bda63-0">
              Herr ålderspresident! Sverigedemokraternas skattepolitik och
              budget för 2013 och budgetperioden syftar sammanfattningsvis till
              att förbättra möjligheten för ungdomar att få jobb, att förbättra
              småföretagens förutsättningar att växa genom att anställa fler
              och att förbättra villkoren för de äldre genom att utjämna skillnaden
              i beskattning mellan lön och pension.
            </seg>
          </u>
          <note xml:id="i-6a25445140c3c07a-0">
            Jag yrkar därmed bifall till Sverigedemokraternas reservationer
            3, 7 och 11.
          </note>
          <note type="speaker" xml:id="i-6e6fb58b1557846a-0">
            Anf. 86 JACOB JOHNSON (V):
          </note>
          <u who="jacob_johnson_31d6eb" xml:id="i-de36bbeb6363dd2f-0">
            <seg xml:id="i-d5a76bc936a30459-0">
              Herr ålderspresident! Regeringens förslag till budget omfattar
              intäkter på 829 578 474 000 kronor. Den absolut största delen
              är skatteintäkter som ligger inom skatteutskottets ansvarsområde.
              Skatteutskottet ansvarar därmed för det största beloppet av alla
              utskott i riksdagen och har samtidigt den mest otacksamma rollen
              eftersom vi talar om hur alla viktiga utgifter i statsbudgeten
              ska finansieras. Otacksamt är det kanske, men ack så viktigt för
              att kunna försvara ett välfärdssamhälle för alla finansierat efter
              bärkraft.
            </seg>
            <seg xml:id="i-3294afc00c483a32-0">
              Målet för Vänsterpartiets skattepolitik är att trygga välfärden,
              skapa förutsättningar för en hållbar utveckling och utjämna inkomstskillnaderna.
              En hög sysselsättning är en förutsättning för att få resurser
              till offentligt finansierad och generell välfärd. Skatt ska betalas
              efter bärkraft, och välfärd fördelas efter behov. Skattesystemet
              ska vara enkelt att förstå och tillämpa och vara enhetligt och
              likformigt med så få undantag som möjligt. På så sätt minskas
              möjligheterna till skatteplanering.
            </seg>
            <seg xml:id="i-713faf9c9e69224f-0">
              Regeringen har under mandatperioden infört många undantag från
              dessa principer. Ett av dessa är sänkningen av krogmomsen. Erfarenheterna
              från Finland, där man har sänkt momsen på såväl restaurang- som
              frisörverksamhet, visar att sysselsättningseffekterna är närmast
              obefintliga. Även Finanspolitiska rådet menar att momssänkningens
              beräknade effekter på arbetslöshet och sysselsättning är överdrivna
              och att reformen har karaktären av ett branschstöd. Vänsterpartiet
              vill återställa krogmomsen till ursprungliga 25 procent.
            </seg>
            <seg xml:id="i-cb00fb40f64ed1b1-0">
              Ett annat exempel på branschstöd är RUT-avdraget, som drar undan
              alltmer skatteintäkter för varje år som går. Det används i första
              hand av höginkomsttagare och kostar mycket i relation till att
              det ger ett fåtal lågproduktiva arbetstillfällen med problematiska
              arbetsvillkor. Vi vill i stället använda dessa pengar till förskolan
              så att barnomsorgen ska vara tillgänglig på obekväm arbetstid
              och för att utöka rätten till vistelsetid på förskolan för barn
              till arbetslösa och föräldralediga till 30 timmar per vecka.
            </seg>
            <seg xml:id="i-000c39623ace087e-0">
              Vi vill stegvis återgå till en rättvis och likformig inkomstbeskattning
              lika för löntagare, pensionärer, arbetslösa och sjukskrivna. Beläggen
              för att jobbskatteavdraget skapar några jobb är svaga. Tidigare
              i år presenterade Institutet för arbetsmarknadspolitisk utvärdering
              en rapport som visar att det i princip är omöjligt att utvärdera
              jobbskatteavdragets effekt på sysselsättningen. Trots detta hävdar
              regeringen i budgetpropositionen att jobbskatteavdraget kommer
              att ge 120 000 fler jobb på lång sikt. Även om detta skulle stämma
              är kostnaden per skapat jobb väldigt hög.
            </seg>
            <seg xml:id="i-e8e0d993359429b1-0">
              Vi föreslår att jobbskatteavdraget trappas av från en månadsinkomst
              på 30 000 kronor så att om man tjänar mer än 50 000 kronor i månaden
              som till exempel vi riksdagsledamöter gör får man inget jobbskatteavdrag
              alls. Det är ett första steg mot en likformig beskattning. Med
              vår politik får alltså alla löntagare upp till medelinkomst oförändrad
              inkomstskatt i förhållande till dagens regler. Vi vill också sänka
              skatten för arbetslösa, sjukskrivna och föräldralediga.
            </seg>
            <seg xml:id="i-4b28186c0d01a520-0">
              Herr ålderspresident! De av regeringen införda skatteavdragen
              som avsevärt har förändrat vårt skattesystem är en av anledningarna
              till att vi anser att det åter är dags att göra en ordentlig översyn
              av skattesystemet. Regeringen, med Moderaterna i spetsen, blockerar
              tyvärr en sådan. Senare under riksdagsåret kommer en begäran om
              en översyn att behandlas av riksdagen. Jag hoppas att Moderaterna
              då har tagit sitt förnuft till fånga och kan välkomna en översyn
              nu, efter mer än 20 år sedan den stora skattereformen i början
              av 1990-talet.
            </seg>
            <seg xml:id="i-b504ebd00a703d01-0">
              I ett läge då byggkonjunkturen viker menar Vänsterpartiet att
              det är viktigt att hålla uppe byggefterfrågan. Vi vill därför
              behålla ROT-avdraget för villor och bostadsrätter under 2013 samtidigt
              som den maximala skattereduktionen sänks till 15 000 kronor per
              person. På sikt vill vi styra om subventionerna till att bygga
              bort bostadsbristen och renovera miljonprogramsområdena. Vi anser
              också att skattemässig neutralitet ska råda mellan olika kategorier
              av bostäder med olika upplåtelseformer. I dag är hyresrätten missgynnad.
              Vänsterpartiet vill därför helt slopa fastighetsskatten för hyreslägenheter,
              inklusive studentlägenheter.
            </seg>
            <seg xml:id="i-c911777a40b5ae36-0">
              Den svenska arbetsmarknadsmodellen bygger på att det finns starka
              parter på arbetsmarknaden. De fackliga organisationerna är de
              viktigaste aktörerna i arbetet för att förbättra villkoren i arbetslivet
              och öka arbetstagarnas inflytande på arbetsplatserna. Regeringens
              så kallade arbetslöshetsavgift gör medlemsavgifterna till a-kassorna
              orimligt höga och orättvist differentierade. Avgiften behövs inte
              för finansieringen av försäkringen eftersom den är kraftigt överfinansierad.
              Vi vill därför avskaffa arbetslöshetsavgiften. Ingen kommer då
              att behöva betala mer än ca 100 kronor per månad i medlemsavgift
              till sin a-kassa. Äntligen verkar Alliansen förstå att Vänsterpartiet
              har haft rätt i denna fråga. Sent ska syndaren vakna! Men vi tror
              inte på Borg förrän vi får se svart på vitt att han har tänkt
              om i frågan.
            </seg>
            <seg xml:id="i-8b3f5e98999d6d35-0">
              Vi inför avdragsrätt för medlemsavgiften i a-kassan samt för
              medlemskap i en facklig organisation.
            </seg>
            <seg xml:id="i-e9a5ddc211a99a31-0">
              Regeringen har föreslagit att bolagskatten ska sänkas från dagens
              26,3 procent till 22 procent med motiveringen att den svenska
              bolagsskatten inte längre är konkurrenskraftig. Det här kostar
              drygt 16 miljarder kronor, och det är alltså detta som regeringen
              kallar för den största reformen i budgeten. Vi menar tvärtom att
              den svenska bolagsskatten är konkurrenskraftig i dag. Enligt OECD
              ligger bolagsskatten i Sverige nära genomsnittet. Vid en jämförelse
              av den effektiva bolagsskatten i olika länder, det vill säga den
              skatt som faktiskt betalas in efter olika typer av avdrag, framgår
              att Sverige ligger i den undre delen.
            </seg>
            <seg xml:id="i-a10b2efbd195f59b-0">
              I samband med bolagsskattesänkningen föreslår regeringen också
              att avdragsrätten för ränteutgifter inom en intressegemenskap
              begränsas mot bakgrund av den mycket starka och berättigade kritik
              som funnits mot de skatteupplägg som kallas räntesnurror. Det
              gäller inte minst de riskkapitalbolag inom välfärdssektorn som
              på detta sätt har minskat sin skatt med miljardbelopp. Vi ser
              regeringens förslag som ett steg i rätt riktning, men företag
              kommer även i fortsättningen att kunna dra av vissa räntekostnader
              enligt tioprocentsregeln och den så kallade ventilen om dessa
              anses vara huvudsakligen affärsmässigt motiverade.
            </seg>
            <seg xml:id="i-982caca52846c716-0">
              Vänsterpartiet ifrågasätter om avdragsmöjligheter för räntekostnader
              inom en intressegemenskap över huvud taget ska kunna göras och
              vill därför att en konsekvensanalys görs av att helt avskaffa
              möjligheterna till dessa ränteavdrag.
            </seg>
            <seg xml:id="i-073941def2e72fc2-0">
              Vi föreslår att det nästa år tas ut en engångsskatt på 5 procent
              på landets fyra storbanker. Det finns all anledning att ta in
              en del av de övervinster som dessa banker gör och sätta dem i
              produktiv användning. I vårt alternativa budgetförslag satsar
              vi de här pengarna på åtgärder mot ungdomsarbetslösheten.
            </seg>
            <seg xml:id="i-a2ea365a028669f9-0">
              Vänsterpartiet vill utreda utformningen av en förmögenhetsskatt
              som kan införas 2014. Den förra förmögenhetsskatten hade brister,
              men vi kan också konstatera att de som tidigare betalade förmögenhetsskatt
              tillhörde de övre inkomstskikten. På motsvarande sätt vet vi att
              den tidigare arvs- och gåvoskatten hade en utjämnande effekt på
              inkomst- och förmögenhetsfördelningen. Vi anser därför att det
              från 2014 borde införas en arvsskatt som betalas av dödsboet innan
              det skiftas. Utgångspunkten är att arv mellan makar och sambor
              undantas liksom näringstillgångar vid företagsövertagande. Införandet
              av en sådan arvsbeskattning kräver också att det införs en skatt
              på gåvor, annars är risken för skatteundandragande för stor.
            </seg>
            <seg xml:id="i-8063e694c8c2cead-0">
              Jag noterade för övrigt med intresse att den förre socialdemokratiske
              finansministern Kjell-Olof Feldt häromdagen vid ett SKL-arrangemang
              i stort verkar ansluta sig till Vänsterpartiets linje. Vid SKL-mötet
              sade han enligt en av mina Facebookvänner, tillika socialdemokratiskt
              kommunalråd, att Sverige är ett skatteparadis för förmögna. Det
              finns bara två andra länder i OECD som inte har arvsskatt och
              dessutom ingen förmögenhetsskatt och låg fastighetsskatt. Det
              är kanske dags att skicka en värvningstalong till Feldt.
            </seg>
            <seg xml:id="i-23048916477ff803-0">
              Skatter och avgifter är nödvändiga och viktiga styrmedel i klimat-
              och miljöomställningen. Den som orsakar negativ miljö- och klimatpåverkan
              ska stå för kostnaderna enligt principen att förorenaren betalar.
            </seg>
            <seg xml:id="i-f962ea6a35407504-0">
              Koldioxidskatten är ett effektivt ekonomiskt styrmedel för att
              minska utsläppen av växthusgaser. I Sverige står inrikes transporter
              för ca 30 procent av växthusgasutsläppen. Av de inrikes transporterna
              står vägtrafiken i sin tur för drygt 90 procent av utsläppen.
              Vi bedömer att det finns ett behov av att höja koldioxidskatten
              varje år fram till 2015, och vi föreslår en årlig höjning med
              7 öre. Det innebär att bensinen blir ca 20 öre dyrare per liter
              och år. För att kompensera för höjda drivmedelspriser för personer
              med låga inkomster och för boende på landsbygden föreslår vi bland
              annat en sänkt fordonsskatt i 35 glesbygdskommuner och bidrag
              till efterkonvertering av äldre fordon så att de kan köras på
              mer hållbara bränslen.
            </seg>
            <seg xml:id="i-f2ddd93a2fcb7285-0">
              Lastbilstransporterna står för den största trafikökningen på
              vägarna. För att motverka en ytterligare ökning av den tunga trafiken
              och stimulera till bränsleeffektivare fordon vill vi införa en
              kilometerskatt för tunga fordon. En kilometerskatt bidrar även
              till kostnadsneutralitet mellan svenska och utländska åkare.
            </seg>
            <seg xml:id="i-2f298a4245456ac1-0">
              Även flyget ska bära sina kostnader för miljöpåverkan. De är
              i dag undantagna från beskattning när det gäller flygbränsle.
              Vår utgångspunkt är att nivån på en koldioxid- och energiskatt
              på flygfotogen ska motsvara vad som gäller för bilbensin. Vi vill
              införa en skatt på inrikesflyg från den 1 juli 2013 i form av
              en schabloniserad start- och landningsavgift.
            </seg>
            <seg xml:id="i-9c52bd6121d456da-0">
              Vi har länge efterfrågat en ny miljöbilsdefinition som skärper
              utsläppskraven för miljöbilar. Vi välkomnar därför regeringens
              nya utsläppsgräns för femårig befrielse från fordonsskatt, men
              vi anser att koldioxidutsläppen inte bör vara kopplade till tjänstevikten
              på bilen, som regeringen föreslår. Vi föreslår i stället en platt
              gräns för koldioxidutsläpp som kontinuerligt sänks för att uppmuntra
              köp av mindre och energisnålare bilar. Vi anser att en försäljningsskatt
              för bilar enligt en så kallad bonus malus-modell kopplad till
              miljöbilsdefinitionen bör införas. Detta betyder att bilar med
              mycket låga koldioxidutsläpp får en betydande skattebonus, bilar
              med genomsnittliga utsläpp beskattas neutralt medan de med höga
              utsläpp får en hög skatt.
            </seg>
          </u>
          <note xml:id="i-cff2181397e52b32-0">
            Herr ålderspresident! Med detta yrkar jag bifall till reservationerna
            4, 8 och 12.
          </note>
          <note type="speaker" xml:id="i-0274c17693e95131-0">
            Anf. 87 HENRIK VON SYDOW (M):
          </note>
          <u who="henrik_von_sydow_19b1e7" xml:id="i-f5a6ca96f2de8a90-0">
            <seg xml:id="i-10598f28746de362-0">
              Herr ålderspresident! I regeringens budgetproposition för nästa
              år anges att det offentliga, stat, kommuner och landsting, beskattar
              svenska folket och svenska företag med en bit över 1 500 miljarder
              kronor varje år. Det kan vara på sin plats också i den här debatten
              att uttrycka tacksamhet för de skatter som svenska folket betalar
              in och även uttrycka tacksamhet över att vi har ett sådant effektivt
              skattesystem och en sådan effektivt fungerande skatteadministration
              i Sverige. Det är viktigt att påpeka detta. Inte minst när vi
              vänder blickarna utåt Europa blir vi påminda om insikten att ett
              fungerande skattesystem verkligen är grunden och nyckeln till
              ett fungerande ekonomiskt system. Vi blir påminda om detta.
            </seg>
            <seg xml:id="i-ec2c0d3b8cbe25e3-0">
              Skatteutskottet har också vid flera tillfällen under hösten fått
              tillfälle att notera en utveckling där skattefelet som det kallas,
              skattefusket och skatteundandragandet, i Sverige faktiskt minskar.
              Det är delvis kopplat till reformer, till exempel en avskaffad
              förmögenhetsskatt och införandet av RUT- och ROT-avdrag. Samtidigt
              med detta har vi kunnat se markanta attitydförändringar. Det finns
              tydliga tecken på att svenska folkets skattemoral verkligen ökar.
              Vi ser det i Skatteverkets attitydundersökningar. Vi får en allt
              bättre och stigande skattemoral i Sverige. Acceptansen för skattefusk,
              svartarbete och undandragande minskar.
            </seg>
            <seg xml:id="i-0fd9407d7c4538d8-0">
              Samtidigt som skattemoralen ökar lättar också skattebördan i
              Sverige. Under alliansregeringens tid har skattetrycket sjunkit
              från 48,3 till 44,2 procent av bnp. Den största delen av detta
              är sänkta skatter för låg- och medelinkomsttagare. Vi har dessutom
              behållit ambitiösa satsningar på välfärden, på skolan, på omsorgen,
              på sjukvården och på rättsväsendet. Den som läser budgetpropositionen
              noggrant kan se att vi nu, enligt prognosen, går mot ett skattetryck
              som ligger under 44 procent nästa år samtidigt som välfärden utvecklas
              och blir mer ambitiös och sammanhållningen i Sverige värnas.
            </seg>
            <seg xml:id="i-1c9878548aacde13-0">
              Vi är lyckligt lottade i den meningen att vi kan genomföra skattereformer
              samtidigt som vi gör ökade välfärdssatsningar. Det är den inramning
              som vi har när skattepolitiken utformas. Det skiljer sig markant
              från länder omkring oss där skattetrycket nu går i den motsatta
              riktningen och ökar. Högskatteländer som Sverige har utrymme att
              sänka skatterna. Lågskatteländer med stora statsskulder måste
              höja. Det ger en konvergens i skattepolitiken som en stark trend
              runt omkring oss just nu. Här kan vi göra reformer som stärker
              Sverige långsiktigt, gör Sverige attraktivare att investera i,
              ger fler jobb och håller samman Sverige.
            </seg>
            <seg xml:id="i-190c74fda3242569-0">
              Vi har på bordet i dag ett förslag om att ännu en gång förbättra
              de ekonomiska villkoren för pensionärerna genom att sänka inkomstskatten
              för pensionärer med drygt 1,1 miljarder från årsskiftet. Sänkt
              skatt för pensionärer har skett i flera steg. Tillsammans med
              de skattesänkningar som genomfördes 2009 och 2010 blir skattesänkningen
              ca 12,8 miljarder kronor per år. Detta är de största riktade skattelättnader
              för pensionärer som har genomförts i Sverige i modern tid. Regeringen
              avser också att under 2014 återkomma med ytterligare förslag om
              sänkt skatt för pensionärer under förutsättning att ekonomin medger
              det utrymmet.
            </seg>
            <seg xml:id="i-f01d164408fbcc21-0">
              Herr ålderspresident! Sverige måste fortsätta att stärka sin
              konkurrenskraft. Vi ska använda våra starka positioner till framtidsinvesteringar
              som ger energi till vår ekonomi med långsiktigt riktiga och kloka
              reformer för en varaktigt högre tillväxt och en varaktigt högre
              sysselsättning. Vi ska nu ta tillfället att stärka vår långsiktiga
              potential.
            </seg>
            <seg xml:id="i-24e606b16464be08-0">
              Med det betänkande som nu ligger framför oss föreslås riksdagen
              att ställa sig bakom regeringens förslag att nivån på bolagsskatten
              sänks från 26,3 procent till 22 procent. Under de senaste decennierna
              har Sverige gått från att ha en av OECD-områdets allra mest konkurrenskraftiga
              bolagsskatter till att nu ha en skattenivå som ligger över snittet
              i såväl EU som OECD. Med regeringens förslag får Sverige återigen
              en konkurrenskraftig bolagsskatt.
            </seg>
            <seg xml:id="i-d1fd0109d3486937-0">
              OECD vi har hört det här tidigare, men det tål att påpekas har
              i sina utvärderingar pekat på att bolagsskattesänkningar har en
              central roll för reformer som ger tillväxt och ökad produktivitet.
              Det blir attraktivare för internationella företag att förlägga
              sin verksamhet här, beskattas här och göra investeringar i Sverige.
              Fler investeringar i Sverige blir lönsamma, vilket sammantaget
              lägger grunden för fler jobb.
            </seg>
            <seg xml:id="i-953c7e1de1d9b4b6-0">
              Fler investeringar ökar också kapitalstocken i den svenska ekonomin.
              En större kapitalstock och en ökad kapitalintensitet för företagen
              påverkar produktiviteten, vilket skapar ett utrymme för högre
              löner. Industrifackförbund och pragmatiska, ansvarstagande socialdemokrater
              har stött förslag till sänkningar av bolagsskatten just därför
              att det är viktigt att föra en politik som möjliggör en gynnsam
              reallöneutveckling för svenska löntagare och som samtidigt skyddar
              den svenska skattebasen.
            </seg>
            <seg xml:id="i-2a58f90a7f1674a0-0">
              Genom att en stor del av bolagsskattesänkningen finansieras genom
              skärpta ränteavdragsregler, särskilt för interna räntor, finns
              det också en tydlig rättviseaspekt i reformförslaget. Bolag som
              har haft en god skattemoral får sänkt skatt samtidigt som alliansregeringen
              tar krafttag mot den aggressiva skatteplaneringen. Vi får sammantaget
              en rättvisare och en lägre beskattning med det förslag till reform
              av bolagsskatten och skärpning av ränteavdragsreglerna som nu
              ligger på riksdagens bord.
            </seg>
            <seg xml:id="i-62764279aec1e083-0">
              Herr ålderspresident! Utöver bolagsskatten ska också villkoren
              för företagen förbättras genom att ett investeraravdrag införs
              som stimulerar tillgången på kapital också i nystartade och växande
              företag. Det finns också i budgetpropositionen initiativ som tar
              sikte på att utveckla och förbättra rättsmiljön och våra skatteregler.
              Det aviseras utredningar om förhandsbesked, möjligheten till ett
              snabbt, bindande besked i skattefrågor som ökar förutsägbarheten,
              uppdrag till Skatteverket att förbättra servicen till företag,
              en ökad rättssäkerhet i bemärkelsen ökad enhetlighet och därtill
              en utredning om att pröva möjligheten att ytterligare stärka rättssäkerheten
              genom en specialisering av skattemål i domstol. Detta är viktigt
              och det välkomnas.
            </seg>
            <seg xml:id="i-7b83b3e2e5a6308e-0">
              Det finns flera goda skäl att läsa speciellt skatteutskottets
              yttrande över budgetpropositionen. I skatteutskottet följer vi
              förstås noggrant vilka förslag som läggs fram på riksdagens bord.
              De blir också noggrant redogjorda för i utskottets yttrande.
            </seg>
            <seg xml:id="i-6120b25ad28a32f2-0">
              Utan att förringa något parti vill jag säga att det var med en
              särskild nyfikenhet som vi den här hösten såg fram emot att ta
              del av Socialdemokraternas skattepolitik och skatteförslag detta
              mot bakgrund av att det sedan en lång tid, också offentligt, har
              förts diskussioner om en omprövning av skattepolitiken. Leif Pagrotsky
              hade ett stort uppdrag i att leda arbetet med att förnya den socialdemokratiska
              skattepolitiken. Det fanns en ny partiordförande, och det var
              dessutom en ny vice ordförande i riksdagens skatteutskott.
            </seg>
            <seg xml:id="i-fac81d3ec7ed2c86-0">
              Nu kan vi konstatera, uppriktigt något förvånat, att förnyelsen
              uteblev. Det som skedde var att skattehöjningarna blev fler och
              högre. Skattehöjningarna från Socialdemokraterna med Stefan Löfven
              som partiordförande är nu större än vad de var under både Mona
              Sahlin och Håkan Juholt. Det är vad vi kan se. Nu är det kostnadsökningar
              på över 30 miljarder kronor som läggs på svenska jobb och svenska
              företag. Det är genomgående så när vi tittar på förslagen att
              skatterna är kopplade till att försvåra för nya jobb och att urholka
              Alliansens arbetslinje.
            </seg>
            <seg xml:id="i-46b4586470edca12-0">
              Hur leder ökade kostnader för jobb och företagande på mer än
              30 miljarder till att det blir fler jobb? Hur adresserar ni det
              som Leif Jakobsson kallade för massarbetslösheten genom nya skatteförslag
              och höjda skatter på mer än 30 miljarder på jobb och företagande?
              Hur understöder detta full sysselsättning som Leif Jakobsson också
              pratade om?
            </seg>
            <seg xml:id="i-9f95b12cf60c788e-0">
              Det är också anmärkningsvärt att Socialdemokraterna, som i sin
              affärsplan som lanserades förra hösten pratat så mycket om nya
              jobb i växande och kunskapsintensiva företag, nu vill höja det
              som är nära nog världens högsta marginalskatter ytterligare. Hur
              ger en höjning av det som är nära nog världens högsta marginalskatter
              fler jobb?
            </seg>
            <seg xml:id="i-56b0c0241c50dfc2-0">
              Det första rådet från ekonomerna och analytikerna på OECD till
              regeringar som är i kris och undrar vilka skattereformer de ska
              eller inte ska göra är: Höj inte marginalskatterna! Det är det
              mest skadliga för arbetsutbudet och för antalet arbetade timmar,
              och det innebär en stor skada för samhällsekonomin. Det föreslår
              nu Socialdemokraterna i ett läge som är gynnsamt och där vi har
              utrymme att göra skattereformer som är långsiktigt korrekta och
              tar ansvar för framtiden. Det är förvånande.
            </seg>
            <seg xml:id="i-3902701f545bf887-0">
              Socialdemokraternas förslag om höjd restaurangmoms tillsammans
              med dubblerade ungdomsarbetsgivaravgifter blir en skattebörda
              som slår hårt mot ungdomar. Vi reser runt i Sverige och träffar
              unga som är arbetslösa och inte vill annat än att jobba. Förklara
              för mig och för riksdagen de här frågorna har vi ställt förut
              på vilket sätt deras möjligheter till jobb ökar med höjda arbetsgivaravgifter
              och en restaurangmoms på belopp som går långt över 10 miljarder
              kronor.
            </seg>
            <seg xml:id="i-37e995159028dc88-0">
              Miljöpartiet vill, och det förvånar mig också något, göra Sverige
              mindre attraktivt att investera i. En begränsad sänkning av bolagsskatten
              som Miljöpartiet föreslår är väsentligt mindre än vad staten faktiskt
              tar in tack vare skärpta ränteavdragsbegränsningar. Konsekvensen
              är att det gör Sverige mindre attraktivt att investera i.
            </seg>
            <seg xml:id="i-cfc322eda3540f0f-0">
              Miljöpartiet pratar gärna om små företag och om att man reser
              runt och lyssnar på just företagen. Men observera och notera de
              förslag som Miljöpartiet lägger på riksdagens bord! Hur många
              små åkerier vill ha kilometerskatt och höjda dieselskatter? Hur
              många livsmedelsbutiker, campingplatser och andra arbetsgivare
              vill ha ökade kostnader för att anställa ungdomar? Är det Svenskt
              Näringsliv och Företagarna som vill ha ökade kostnader för industrin
              genom höjda elskatter? Hur många kunskapsintensiva företag har
              sagt till er att deras anställda vill ha högre marginalskatter?
              Varifrån kommer förslagen?
            </seg>
            <seg xml:id="i-b59c6bc7cd4ae863-0">
              Vänsterpartiet vill också, precis som Miljöpartiet, göra Sverige
              mindre attraktivt att investera i. Vänsterpartiet vill försämra
              svensk konkurrenskraft. Man vill höja bolagsskatten. Det är någonting
              som i dessa tider borde oroa alla de som är anställda i tung industri
              där bolagsskatten spelar roll för möjligheten till både anställningar
              och reallöneökningar.
            </seg>
            <seg xml:id="i-82789d279c4d553f-0">
              Man föreslår också breda höjningar av inkomstskatten. Förklara
              för poliser, sjuksköterskor och metallarbetare, som kommer att
              drabbas av Vänsterpartiets skattehöjningar, varför de ska bära
              bördan. Förklara också vad som är fortsättningen. Hur långt vill
              ni gå? Hur många steg vill ni ta bort av jobbskatteavdraget, som
              just gjort det mer lönsamt för låg- och medelinkomsttagare att
              arbeta?
            </seg>
            <seg xml:id="i-e22ec83d21881f2e-0">
              Herr ålderspresident! I vårt betänkande kan vi gå till skatteutskottets
              yttrande. Där finns verkligen hela listan på skatter som oppositionspartierna
              vill införa och höja. Det är höjda inkomstskatter. Det är höjd
              moms. Det är dubblerade arbetsgivaravgifter för unga. Det är försämringar
              eller rent av avskaffande av RUT- och ROT-avdragen. Det är avskaffande
              av avdragsrätt för gåvor till ideella organisationer. Det är införande
              av kilometerskatt, skatt på handelsgödsel, höjd skatt på avfall,
              på naturgrus och torv, höjda bensin- och dieselskatter, flygskatt,
              fastighetsskatt, arvsskatt, gåvoskatt, höjd kärnkrafts- och vattenkraftsskatt,
              högre skatt på andrahandsuthyrning och därtill en illa underbyggd
              bankskatt.
            </seg>
            <seg xml:id="i-fd5f3028ef400252-0">
              Det här är inte en fullständig lista över vilka skattehöjningar
              som de olika oppositionspartierna för fram, men det är några av
              de förslag som antingen Socialdemokraterna, Miljöpartiet eller
              Vänsterpartiet lägger fram på riksdagens bord.
            </seg>
            <seg xml:id="i-41c02c3be808df5d-0">
              Herr ålderspresident! Jag tror att det finns goda skäl att yrka
              bifall till förslaget i det här betänkandet. Det finns också starka
              skäl att ställa frågor om och uppmärksamma oppositionspartiernas
              stora skattehöjningar. Vi vet inte vad som är regeringsalternativet,
              men vi vet att listan på kostnadsökningar och nya skatteökningar
              är lång. Ingen kommer att komma undan. Det kommer att drabba alla.
              Bättre då att rösta ja till alliansregeringens budgetproposition.
            </seg>
          </u>
          <note type="speaker" xml:id="i-228a73a582ac436b-0">
            Anf. 88 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-4d90bef022114321-1">
            <seg xml:id="i-14f4a4307d3993e6-0">
              Herr ålderspresident! Åter till arbetslösheten. I den här situationen,
              när vi har så många arbetslösa och när vi har varsel, är det ganska
              rimligt att regeringen när den lägger fram en budget har utformat
              den på ett sådant sätt att den stimulerar arbete och så att säga
              möter arbetslösheten.
            </seg>
            <seg xml:id="i-fead530f54ad7e4d-0">
              Två tredjedelar av det reformutrymme ni har lägger ni på en bolagsskattesänkning
              som enligt finansministern inte kan anges komma att ge några jobb,
              i alla fall inte i närtid. Inte på något sätt belägger ni hur
              en sådan bolagsskattesänkning skulle kunna medverka till att stoppa
              varsel och annat. Det är bara att gå igenom listan på vilka företag
              det egentligen är som gör de stora vinsterna. Det är banker, elbolag
              och annat. Det är klart att man då funderar: Om man, Gud förbjude,
              skulle vara klädd i allianskläder nog skulle väl övervägandena
              i alla fall vara lite klokare, för jag måste säga att jag är ganska
              chockad två tredjedelar på en åtgärd som man själv säger inte
              kommer att ge några jobb.
            </seg>
            <seg xml:id="i-b043170d470e92e6-0">
              Vi har ju diskuterat effekterna av jobbskatteavdragen i den här
              kammaren många gånger. Vi har haft utfrågningar i utskottet. Det
              är verkligen olika uppfattningar om huruvida jobbskatteavdragen
              har varit jobbskapande. Men ni har ju hävdat hela tiden att det
              är många tusentals människor som har fått jobb på grund av dem.
            </seg>
            <seg xml:id="i-4767becde31a0b2d-0">
              Då är min fråga: Varför lägger ni inte fram förslag om ett femte
              jobbskatteavdrag? Ni har ju lovat väljarna. Ni har majoritet tillsammans
              med Sverigedemokraterna. Varför inför ni inte det femte jobbskatteavdraget
              i stället för denna bolagsskattesänkning?
            </seg>
          </u>
          <note type="speaker" xml:id="i-1193c14d078be97c-0">
            Anf. 89 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-f5a6ca96f2de8a90-1">
            <seg xml:id="i-0c7331a94de245a5-0">
              Herr ålderspresident! Det är utmärkt att Leif Jakobsson tar upp
              bolagsskatten, för jag blev faktiskt konfunderad av Leif Jakobssons
              tidigare inlägg kring just bolagsskatten. Han gör en stor poäng
              av att detta leder till stora vinster och beskriver Socialdemokraternas
              position som pragmatisk i sammanhanget. Jag skulle säga att den
              är problematisk. De stora vinster som Leif Jakobsson räknar upp
              är ju ni socialdemokrater med på till hälften. Om ett halvår skulle
              jag spela på att ni är med på allt.
            </seg>
            <seg xml:id="i-1f1d67a9de1334af-0">
              Jag nämnde att det finns en historik av att pragmatiska socialdemokrater
              inser vikten av att ha en konkurrenskraftig bolagsskatt. Det gjorde
              Göran Persson. Det gjorde Pär Nuder. Det gjorde Thomas Östros
              innan han lämnade riksdagen. De insåg detta just därför att det
              finns en koppling till industri, till industrifacken, till både
              sysselsättningstillväxt och stigande reallöner.
            </seg>
            <seg xml:id="i-d9a8416577a32e19-0">
              Här kan vi tvista om vad som är den långsiktiga effekten av detta.
              Är det stigande reallöneökningar eller är det fler jobb? Båda
              dessa är gynnsamma. Båda dessa spelar en stor roll.
            </seg>
            <seg xml:id="i-e94d5062c58db230-0">
              Sedan pratar Leif Jakobsson om att ha en politik som bidrar till
              att jobben blir fler. Jag tycker att vår politik har ett gott
              kvitto. Det är verkligheten. Det är faktiskt 200 000 människor
              fler som nu har ett jobb än det var 2006, trots tuff finanskris,
              trots en tuff kris i Europa.
            </seg>
            <seg xml:id="i-37b5f8df95d79cf0-0">
              Jag har en fråga tillbaka till Socialdemokraterna. Ni lägger
              nu kostnadssmällar på riksdagens bord med skattehöjningar på ungdomsjobb,
              med höjd moms och med ett avtrappat jobbskatteavdrag. Hur ger
              det bättre förutsättningar för fler jobb om ni lägger skatter
              på anställningar som driver upp priserna och kostnaderna för företagen?
            </seg>
          </u>
          <note type="speaker" xml:id="i-4ac16a9bc4bd1167-0">
            Anf. 90 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-4d90bef022114321-2">
            <seg xml:id="i-193f4b99c2785921-0">
              Herr ålderspresident! Skillnaden är att vi använder pengarna
              smartare och effektivare. Det är riktigt att vi tar in mer intäkter,
              men vi använder dem för att se till att människor kan komma i
              arbete och att våra barn faktiskt får en rejäl utbildning. Det
              är inte vi som föreslår att vi som enda civiliserade land ska
              sänka ambitionerna när det gäller utbildningspolitiken.
            </seg>
            <seg xml:id="i-863f3cd0e1d528a0-0">
              Vi har massor av sådana förslag. Jag har dragit en hel del av
              dem. Vad det handlar om är att vi på det sättet rustar oss för
              att kunna ta jobben.
            </seg>
            <seg xml:id="i-4f5ee722172ba9a5-0">
              Därutöver lägger vi över 10 miljarder nästa år på konsumtionsstimulanser
              som får fart på den inhemska marknaden och håller sysselsättningen
              uppe. Det handlar om hur man använder pengarna, om man använder
              dem till att subventionera stora företags vinster eller om man
              faktiskt använder dem till att få fart på ekonomin och hålla arbetslösheten
              nere.
            </seg>
            <seg xml:id="i-c06f471320e3e201-0">
              Jag får ändå säga att det var ett skickligt inlägg av Henrik
              von Sydow, för min fråga handlade faktiskt om varför ni inte väljer
              det femte jobbskatteavdrag som ni har lovat väljarna och som ni
              numera är överens med Sverigedemokraterna om att ni ska införa.
              Ni påstår ju att det ger jobb. Hade det inte i så fall varit bättre
              att föreslå det framför bolagsskattesänkning? Ni påstår ju att
              det ger jobb. Varför lägger ni då inte fram förslaget?
            </seg>
          </u>
          <note type="speaker" xml:id="i-786ce3b4f3be63e6-0">
            Anf. 91 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-f5a6ca96f2de8a90-2">
            <seg xml:id="i-04bcab1b3e83e175-0">
              Herr ålderspresident! Jag pratade om att lättnader på bolagsskatten
              får resultat som kan komma till uttryck både i högre löner och
              i fler jobb på lång sikt. Det är de möjliga effekter som det kan
              bli av en sänkt bolagsskatt.
            </seg>
            <seg xml:id="i-0b97fb689f0013e7-0">
              Motsatsen för Socialdemokraterna, som nu lägger fram skattehöjningsförslag
              på ungdomsjobben, både med en höjd restaurangmoms och med dubblerade
              arbetsgivaravgifter för unga, är att välja mellan konsekvensen
              att jobben blir färre för unga eller att det blir lägre löner
              för unga. Det är de konsekvenserna som Socialdemokraterna och
              Leif Jakobsson får fundera över. Man kan säga att det kommer att
              leda till att det blir färre jobb eller man kan säga att det kommer
              att pressa ned lönerna för ungdomsjobben. Men att säga att det
              inte blir någon konsekvens skulle jag hävda är helt orealistiskt.
            </seg>
            <seg xml:id="i-5e1be637a4e8eba8-0">
              Det är klart att kostnadshöjningar som Socialdemokraterna lägger
              just på de sektorer där unga människor har sitt första arbete
              kommer att ha ett pris. Det kommer att ha betydelse. Priset är
              att jobben blir färre eller att lönen blir lägre.
            </seg>
          </u>
          <note type="speaker" xml:id="i-7c627c28008cb888-0">
            Anf. 92 JACOB JOHNSON (V) replik:
          </note>
          <u who="jacob_johnson_31d6eb" xml:id="i-de36bbeb6363dd2f-1">
            <seg xml:id="i-07728e5d7ec5168c-0">
              Herr ålderspresident! Staten och kapitalet , eller som den kanske
              egentligen hette, Den ena handen vet vad den andra gör , är en
              progglåt från min ungdom. Jag har hört att den är populär senare
              på kvällen också vid moderata tillställningar. Den beskriver kanske
              ganska väl regeringens största reform, alltså de 16 miljarderna
              i sänkt bolagsskatt.
            </seg>
            <seg xml:id="i-b85ee2460ea9438f-0">
              Jag tycker att det verkar vara lite dålig fantasi från regeringen
              att det är den största reformen. Man anför internationella konkurrensskäl.
              Tittar man till exempel på Sveriges tio största handelspartner
              inklusive BRIC-länderna ser man dock att deras genomsnittliga
              bolagsskatt är 29,2 procent. Det är alltså väsentligt högre än
              den svenska i dag. För att ta de två handelspartner som är störst
              och viktigast för Sverige, Tyskland och Norge, ligger Tyskland
              på 30 procent och Norge på 28 procent.
            </seg>
            <seg xml:id="i-f1336f53786dd12e-0">
              Nu pratar vi om den formella, lagstadgade bolagsskatten. Tittar
              vi på vad företagen faktiskt betalar in, om vi går in i den skattestatistiska
              årsboken, ser vi att genomsnittet under det första decenniet på
              2000-talet har varit 15 procent. Enligt den senaste siffran från
              2009 är det 12,2 procent. Vi vet också att många storbolag nästan
              inte betalar någon skatt alls.
            </seg>
            <seg xml:id="i-6098c4ca08c31409-0">
              Det är kris i Europa, och nu inleder Sverige en tävling om att
              sänka bolagsskatten mest. Jag vill mena att det är en osolidarisk
              politik med tanke på situationen i Europa. De som framför allt
              vinner är storbankerna, som redan har höga vinstnivåer. Varför,
              herr ålderspresident, ska Sverige ta täten i ett race to the bottom?
            </seg>
          </u>
          <note type="speaker" xml:id="i-165fcc6521dd1731-0">
            Anf. 93 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-f5a6ca96f2de8a90-3">
            <seg xml:id="i-e2833458780b7ae7-0">
              Herr ålderspresident! Det pratades om staten och kapitalet, och
              banker och andra storföretag gicks igenom.
            </seg>
            <seg xml:id="i-9719dddbdb1b0000-0">
              Jag tycker att det vore klokt för Vänsterpartiets representant
              att lyssna mer på hur industriarbetare och industrifacket traditionellt
              ser detta. Det är ett sätt att värna den svenska skattebasen.
              Vi vet om att stora företag i en internationell miljö i allt större
              och växande utsträckning kan välja var de förlägger sin beskattning.
              Är det någon insikt skatteutskottet har fått under den tid jag
              har varit ordförande är det just detta: Möjligheterna till upplägg
              är omfattande.
            </seg>
            <seg xml:id="i-5e9d02d8832c605e-0">
              Nu gör vi tuffa insatser när det gäller detta. Vi skärper ränteavdragsmöjligheterna.
              Vi begränsar möjligheterna för det. Vi skyddar den svenska skattebasen.
              Vi gör det också genom att göra bolagsskattesatsen mer konkurrenskraftig
              så att Sverige blir ett mer attraktivt land att investera i. Jag
              förstår dock att Vänsterpartiet motsätter sig detta med tanke
              på att ni uttryckligen vill göra Sverige till ett mindre attraktivt
              land att investera i. Ni vill inte bara låta bolagsskatten ligga
              still, utan ni vill höja den ytterligare.
            </seg>
            <seg xml:id="i-70b53ccd09be8918-0">
              Vilka konsekvenser får det för industrijobben? Vad är beskedet
              till industrifacken på detta område? Hur stärks svensk konkurrenskraft
              och våra möjligheter att få full sysselsättning av att vi faktiskt
              höjer den svenska bolagsskatten? Där är Jacob Johnson svaret skyldig.
            </seg>
          </u>
          <note type="speaker" xml:id="i-f0e0c7464f851356-0">
            Anf. 94 JACOB JOHNSON (V) replik:
          </note>
          <u who="jacob_johnson_31d6eb" xml:id="i-de36bbeb6363dd2f-2">
            <seg xml:id="i-3baef80cd4579043-0">
              Herr ålderspresident! Bolagsskatten är i dag 26,3 procent i Sverige.
              Vänsterpartiet föreslår 28 procent. Som jag sade tidigare ligger
              genomsnittet för våra tio största handelspartner på 29,2 procent.
              Norge ligger på 28 procent och Tyskland på 30 procent. Vi menar
              att den fortfarande är konkurrenskraftig i Sverige, speciellt
              med hänsyn tagen till de gynnsamma avdragsmöjligheter vi har varit
              inne på tidigare.
            </seg>
            <seg xml:id="i-317626e5910ae6f7-0">
              När finansminister Anders Borg påstår att bolagsskatten är den
              skadligaste av alla skatter får han också mothugg från olika näringslivsföreträdare
              och företagarna. Till exempel professor Magnus Henrekson vid Institutet
              för näringslivsforskning tycker inte alls att det är den viktigaste
              skattefrågan för företagen.
            </seg>
            <seg xml:id="i-a4da29d74d93c438-0">
              Hur är det nu med bankerna, som alltså kommer att gynnas mest?
              Vi har fått rapporter om att de har 65 miljarder kronor i vinst
              före skatt de första nio månaderna av 2012. De kommer att få ungefär
              65 miljarder efter skatt i år. Nästa år kommer de att få 68 miljarder
              efter skatt. Vi har fått rapport om att storbankerna tjänar 10
              miljarder kronor per år på bolånen. Vi läser rubriker som Bäddat
              för bankfest och Bankvinsten står pall i lågkonjunkturen i tidningarna.
            </seg>
            <seg xml:id="i-6fb797a9a067b890-0">
              Det är också en av anledningarna till att vi vill ha en engångsskatt
              på bankerna på några miljarder kronor. De får enorma vinster,
              och de får ytterligare vinster med den stora sänkningen av bolagsskatten.
              Dessutom har värdet av den implicita garanti som den svenska regeringen
              har ställt ut för storbankerna enligt Riksbanken och Riksrevisionen
              varit värd i genomsnitt 30 miljarder kronor per år under perioden
              20022010. Det kan jämföras med en stabilitetsavgift på 3 miljarder
              kronor. Varför ska regeringen fortsätta att göda storbankerna?
            </seg>
          </u>
          <note type="speaker" xml:id="i-4fb360c27a049761-0">
            Anf. 95 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-f5a6ca96f2de8a90-4">
            <seg xml:id="i-d45d8846e7dc8154-0">
              Herr ålderspresident! Jag tror att det finns skäl att i många
              aspekter vara tuff mot storbankerna, att öppna för mer av konsumentmakt
              och mer av en hårdare och bättre konkurrens som stärker konsumentens
              ställning på den finansiella marknaden. Det tror jag är jätteviktigt.
            </seg>
            <seg xml:id="i-dbb13373eb373d80-0">
              Att däremot höja bolagsskatten, att skärpa upp den, gör det mindre
              lönsamt det står Vänsterpartiet nu här och säger att investera
              i Sverige. Att införa engångsskatter som är märkligt beräknade
              tror jag är fel väg att gå om man just är mån om att få en utveckling
              i Sverige som handlar både om att sysselsättningen och jobben
              ska bli fler och att det ska finnas förutsättningar för stigande
              reallöner. Det gäller inte minst för dem som arbetar i industrin.
            </seg>
            <seg xml:id="i-92b5280abef12f20-0">
              Vänsterpartiet lyssnar möjligen inte på dessa aspekter, utan
              snarare för man fram fler skatter än bara höjd bolagsskatt och
              en engångsskatt på banker. Man vill ha en höjd fastighetsskatt
              igen. Det är förslag om att återinföra förmögenhetsskatten och
              införa en ny skatt på besparingar. Arvs- och gåvoskatten ska tillbaka.
              Det är förslag Vänsterpartiet ställer på bordet, möjligen som
              inspel i samtal och förhandlingar mellan de tre oppositionspartierna.
            </seg>
          </u>
          <note type="speaker" xml:id="i-074adb1fa7f73966-0">
            Anf. 96 MATS PERTOFT (MP) replik:
          </note>
          <u who="mats_pertoft_529a6f" xml:id="i-8667ca0c9ef82f83-1">
            <seg xml:id="i-0e18e038a781a441-0">
              Herr ålderspresident! Jag känner Henrik von Sydow som en väldigt
              seriös debattör. Jag blir alltid lite illa berörd när han buntar
              ihop alla olika förslag från oppositionen och låtsas att de är
              samkörda på något sätt. Det är inte helt seriöst, men jag ska
              ändå se vad vi kan göra av debatten.
            </seg>
            <seg xml:id="i-70a8ebe143a5830a-0">
              Henrik von Sydow säger att Miljöpartiet ska minska Sveriges attraktivitet.
              Det kan man alltid diskutera, bland annat investering. Man kan
              diskutera det, men vad vi gör är att använda den summa regeringen
              använder för att sänka bolagsskatten väldigt mycket till att,
              förutom att sänka bolagsskatten en del , gynna småföretagare.
              Vi går precis på den önskelista småföretagarna själva har, nämligen
              att vi ska sänka arbetsgivaravgifterna och andra saker. Vi använder
              samma summa för att öka Sveriges attraktivitet, men på ett klokare
              sätt än alliansregeringen.
            </seg>
            <seg xml:id="i-eda561daf0e1c995-0">
              Problemet är att regeringens förslag om att sänka bolagsskatten
              är någonting som gynnar de större företagen. Eventuellt skapar
              det jobb där; det är tveksamt även enligt expertisen. Framför
              allt satsar vi dock där det finns jobb, nämligen i småföretagen.
            </seg>
            <seg xml:id="i-57e4d9195affef07-0">
              Sedan går Henrik von Sydow bland annat in på detta med åkerier
              och att vi ökar deras kostnader. Ja, vi lägger fram ett förslag
              på en lastbilsskatt som faktiskt skulle råda bot på det som åkeriföretagen
              i dag upplever som det kanske största hotet över huvud taget,
              nämligen en illojal konkurrens från utländska åkare. Det fungerar
              utmärkt väl i Tyskland, Österrike, Schweiz etcetera.
            </seg>
            <seg xml:id="i-6d965877f7059c1d-0">
              Jag undrar alltså: Vad är det för politik Alliansen har? Man
              svarar ju inte. Det är samma sak när det gäller arbetslösheten
              bland ungdomarna. Visst, den nedsatta arbetsgivaravgiften fungerar
              kanske. Det vore en höjning om man tog bort den. Det finns dock
              inga som helst belägg för att sänkningen har skapat ett enda nytt
              jobb.
            </seg>
          </u>
          <note type="speaker" xml:id="i-231f2b7c88c03946-0">
            Anf. 97 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-f5a6ca96f2de8a90-5">
            <seg xml:id="i-56bad372d53204cd-0">
              Herr ålderspresident! Jag tycker att det är viktigt att redogöra
              Mats Pertoft får gärna hjälpa mig med det för de förslag som läggs
              fram på riksdagens bord. Det är dem vi tar ställning till. Jag
              pekade på en lista över det som de fyra olika oppositionspartierna
              lägger fram, och det är skattehöjningsförslag och förslag om nya
              skatter. Mats Pertoft får gärna hjälpa till att sortera ut och
              ge besked om vilka av förslagen som är gemensamma. Jag tror verkligen
              att väljarna, kanske inte i år men så småningom, vill ha besked
              om vad som är gemensamma förslag från oppositionspartierna.
            </seg>
            <seg xml:id="i-3f4725303f7804c9-0">
              Det är därför som vi måste få ställa frågor om förslagen och
              förslagen måste redovisas och plockas fram också i kammardebatterna.
            </seg>
            <seg xml:id="i-ce3793f3820e4edf-0">
              Sedan vill jag säga att jag, just mot bakgrund av de förslag
              som läggs på riksdagens bord, har uppriktigt svårt att förstå
              hur man kan peka på att dessa förslag förstärker småföretagandet,
              särskilt om vi tittar på småföretagandet på landsbygden. Det handlar
              alltså om att införa en kilometerskatt, eller lastbilsskatt. Det
              är förslag om höjd bensinskatt, gödselskatten som ska återinföras
              och en flygskatt.
            </seg>
            <seg xml:id="i-7fcad72412a20e53-0">
              Dessa skatter slår hårt och kommer att bli en belastning för
              människor som i stor utsträckning verkar utanför Sveriges stora
              städer, som är verksamma i hela norra Sverige, i Småland och på
              Gotland på den svenska landsbygden.
            </seg>
            <seg xml:id="i-cd9c94e14556c86c-0">
              Återigen: Vilka företagare är det som har bett om att dubbla
              ungdomsarbetsgivaravgifterna? Vilka företagare är det som har
              bett om höjda dieselskatter? Är det Svenskt Näringsliv? Är det
              företagarna som har bett att industrin ska få höjda elskatter?
            </seg>
          </u>
          <note type="speaker" xml:id="i-53a5a307e2267156-0">
            Anf. 98 MATS PERTOFT (MP) replik:
          </note>
          <u who="mats_pertoft_529a6f" xml:id="i-8667ca0c9ef82f83-2">
            <seg xml:id="i-da8cc818f7e05bab-0">
              Herr ålderspresident! Den dagen bensin och diesel kostar 30 kronor
              litern kommer vi att vara tacksamma om vi i tid höjde koldioxidbeskattningen
              och därigenom drev fram införandet av alternativ tillräckligt
              tidigt.
            </seg>
            <seg xml:id="i-cb84e9aead265e60-0">
              Jag fick en annan fundering när jag lyssnade på Henrik von Sydows
              anförande. Han talade om skattemoralen och skattefelet. Då slog
              det mig att det finns en skatt som alliansregeringen inte har
              tagit tag i men som har 44 procents felmarginal. Det är reseavdragen.
              När kommer alliansregeringen att lägga fram ett förslag liknande
              det norska systemet, som är ett färdsättsneutralt, avståndsbaserat
              avdragssystem?
            </seg>
            <seg xml:id="i-9f6785de524ae8d9-0">
              Det är intressant. 44 procent gjorde fel enligt Skatteverkets
              utvärdering 2003. 96 procent av felen var till den sökandes fördel.
              Det är knappast någon felskrivning. 4 procent var däremot hedervärda
              fel till den sökandes nackdel. Det är 1,4 miljarder i uteblivna
              skatteintäkter 2003, och uppräknat 1,7 miljarder 2009.
            </seg>
            <seg xml:id="i-ce07e8b3f1fa11b1-0">
              Ni som pratar så mycket om skattefel och om att jaga skattefuskare:
              När kommer alliansregeringen att ta tag i detta enorma skattefusk?
              Det är inte storstadsregionerna som skulle vinna på en förändring,
              utan det är landsbygden. Min fråga är: När kommer alliansregeringen
              att ta tag i det här skattefusket?
            </seg>
          </u>
          <note type="speaker" xml:id="i-fca1c1fb8d60bd69-0">
            Anf. 99 HENRIK VON SYDOW (M) replik:
          </note>
          <u who="henrik_von_sydow_19b1e7" next="cont" xml:id="i-93a0d6a20db7ff26-0">
            <seg xml:id="i-93f92888f7df7a10-0">
              Herr ålderspresident! Just reseavdraget brukar miljöpartister
              ibland lyfta fram som ett sätt att möta höjda dieselskatter och
              höjda bensinskatter, så vi kan möjligen titta på det.
            </seg>
            <seg xml:id="i-7774357c59ffd338-0">
              Jag blir inte riktigt klok på svaret på den fråga som jag ställde.
              Återigen: Vill man göra livet svårare och trögare utanför storstäderna?
              Ja, då är det verkligen bensinskatt, dieselskatt, kilometerskatt
              och gödselskatt som man ska införa. Det är klart att det blir
              svårare att driva företag och svårare att bo och verka på landsbygden.
              Det är de förslagen från Miljöpartiet som vi nu har på bordet
              och ska ta ställning till. I sammanhanget ska också flygskatten
              nämnas. I Sverige, vårt avlånga land, är flyget en del i en transportmix
              för att göra livet hållbart utanför de stora städerna.
            </seg>
            <seg xml:id="i-3f06fc5524aa99b2-0">
              Jag känner sympati för de aspekter som Mats Pertoft lyfter upp,
              inte minst i sitt huvudanförande, och tycker att de är relevanta.
              Det är att använda skatterna för att få ett mer hållbart och ett
              grönare samhälle. Men detta måste ju balanseras. Det måste balanseras
              mot vad Sverige är för land ett land med stora avstånd, ett land
              med en stor glesbygd, ett land där många människor lever med just
              stora avstånd. Att lägga skatter på den livsstilen och de förutsättningar
              som finns där tror jag att man ska vara försiktig med. Det måste
              finnas en balans i detta.
            </seg>
          </u>
          <note xml:id="i-f8cad6e3ea620272-0">
            Anf. 100 GUNNAR ANDRÉN (FP):
          </note>
          <u who="henrik_von_sydow_19b1e7" prev="cont" xml:id="i-9213941059ac6a7c-0">
            <seg xml:id="i-7b8aa4c72331dc4c-0">
              Herr ålderspresident! Årets viktigaste debatt jag gratulerar
              dem som sitter på läktaren och lyssnar till den. Om någon timme
              kommer talmannens klubbslag att förkunna att skatterna för 2013
              är fastställda.
            </seg>
            <seg xml:id="i-eb73b36b828a124e-0">
              Den som gör en resa har ofta något att berätta. Det är någonting
              som kan översättas till tyska, ett språk som vi inte använder
              här i kammaren. Jag har gjort några resor under detta år sedan
              vi hade den senaste debatten i denna fråga, till EU-länder, till
              icke-EU-länder och till och med över Atlanten. Den fråga, herr
              ålderspresident, som man får är: Hur gör ni i Sverige som kan
              kombinera ett så högt skattetryck med så hög välfärd och samtidigt
              konkurrenskraftiga företag? Det är en intressant fråga.
            </seg>
            <seg xml:id="i-ffd95a57fdc55bdb-0">
              Under ett antal år var jag redaktör på en tidning som hette NU,
              det liberala nyhetsmagasinet. Jag skrev en kolumn som hette Oss
              emellan. Och oss emellan, herr ålderspresident, gjorde jag det
              ungefär 550 gånger.
            </seg>
            <seg xml:id="i-0eafa4f350a5ce6d-0">
              Jag drev tre teser. Den första tesen var: Det är aldrig fel att
              göra rätt. Man kan få mycket kritik för sådana saker.
            </seg>
            <seg xml:id="i-812dffa5942d3b7a-0">
              Den andra tesen var: Det viktigaste är inte hur långa steg man
              tar utan åt vilket håll man tar dem. Det gäller i högsta grad
              för skattepolitiken.
            </seg>
            <seg xml:id="i-98721487922058bd-0">
              Den tredje tesen är kombinerad med det som jag brukar säga: Folkpartiet
              är ett otroligt tråkigt parti det tråkigaste jag känner till över
              huvud taget. Jag har en liten skrift med mig här som heter Det
              måste löna sig att arbeta , och det är den tredje tesen. Den är
              daterad den 30 april 1950. På den tiden hade författaren till
              denna lilla skrift sett den klassiske socialdemokratiske finansministern
              Ernst Wigforss avgå efter 17 år. Finansminister var nu David Hall.
            </seg>
            <seg xml:id="i-bc6a9f3a1e2b8964-0">
              Jag ska läsa lite av den här personen, som råkade vara Folkpartiets
              ordförande på den tiden, Bertil Ohlin:
            </seg>
            <seg xml:id="i-ac22c243aa35b5d1-0">
              Arbetet är en välsignelse för människorna. Känslan av tillfredsställelse
              över en väl utförd insats tillhör det värdefulla i livet. Få saker
              är viktigare än att finna intresse i den verksamhet man ägnar
              sig åt, att kunna se meningen med sitt eget arbete i dess förbindelse
              med andras och känna samhörighet med en större grupp i de gemensamma
              ansträngningarna för lösande av betydande uppgifter.
            </seg>
            <seg xml:id="i-31a9a7721d75d4b8-0">
              Även för den, fortsätter Bertil Ohlin, som känner på detta sätt
              kan arbetet ofta vara tungt. Vem har inte många gånger önskat
              sig en solig sommardag att vara borta från arbetsplatsen?
            </seg>
            <seg xml:id="i-fc58f38eb4e9c5f3-0">
              Det fortsätter, och första kapitlet slutar:
            </seg>
            <seg xml:id="i-d56becafcd9e26b1-0">
              Det är därför det är klokt att så inrätta samhället, att det
              lönar sig att arbeta och spara, att det lönar sig att göra alla
              de insatser, som vårt moderna samhälle kräver.
            </seg>
            <seg xml:id="i-4d4153930c2b21c8-0">
              Uppfyller det svenska samhället i dag detta krav? Tyvärr måste
              frågan i väsentliga avseenden besvaras nekande.
            </seg>
            <seg xml:id="i-aeb3f6282c64ca24-0">
              Jag tror att detta citat är väldigt viktigt, och det förenar
              många av oss över partigränserna. Det måste löna sig att arbeta.
            </seg>
            <seg xml:id="i-217a27fec73a3013-0">
              Det viktigaste att komma ihåg är att det är arbetet som gör att
              vi har välfärd här i landet. Då måste vi så utforma samhället,
              herr ålderspresident, att det verkligen blir företagande här i
              landet, att det blir välfärd, att det finns vad jag kallar breda
              skattebaser men ganska låga skatter.
            </seg>
            <seg xml:id="i-45ff4b83beaa8b4e-0">
              På den punkten är den ideologiska skillnaden väldigt tydlig här
              i kammaren. Det finns några partier Folkpartiet, Moderaterna,
              Kristdemokraterna och Centerpartiet som vill ha de breda skattebaserna
              men också låga skatter, för det är sättet att trygga många i arbete.
            </seg>
            <seg xml:id="i-b9ab6db1c530a173-0">
              Det är besvärande att vi har så hög arbetslöshet, för det är
              något som minskar välfärden i vårt land. Därför måste vi utforma
              politiken på det sättet att fler kan komma i arbete. Här går en
              i grund och botten knivskarp gräns främst mellan regeringen och
              Vänsterpartiet, som vill höja skatten på arbete av olika sorter.
              Det är kontraproduktivt!
            </seg>
            <seg xml:id="i-2a22f3b8342beb60-0">
              Vänsterpartiet tänkte jag uppehålla mig ett ögonblick vid. Det
              är principlöshetens parti men också arbetslöshetens främsta kännetecknare
              här i landet. Det beror på att om man beskattar arbete så hårt,
              bland annat genom företag, då kommer arbetet helt enkelt att minska.
              Så ska vi öka arbetslösheten vore en bra rubrik på Vänsterpartiets
              partimotion i skatteutskottet. Dess bättre är deras inflytande
              mycket litet.
            </seg>
            <seg xml:id="i-f36dc90516f9ea42-0">
              Jag noterar ändå i det anförande som Jacob Johnson höll tidigare
              att de nu vill införa en del skatter som de har varit för att
              avskaffa, till exempel arvs- och gåvoskatten. Det var den socialdemokratiska
              regeringen som med hjälp av Vänsterpartiet och Miljöpartiet avskaffade
              den, men nu vill ni återinföra den. Ni har en fullständig gardering
              i de här frågorna. Ni är både för och emot. Det är väldigt konstigt.
            </seg>
            <seg xml:id="i-4b8c36d5cea8235c-0">
              Jag noterar också att ni nu är emot den sänkta skatten på serverad
              mat, det som ni kallar krogmoms. Jag vet inte om ni läste ert
              manifest inför valet 2010. Där fanns just detta krav, och nu har
              den här regeringen genomfört det kravet, med sänkt skatt på serverad
              mat. Men nu vill ni ta bort det. Det tycker jag är konstigt.
            </seg>
            <seg xml:id="i-a57dbc79883a4e8d-0">
              Jag fick ett litet e-postmeddelande härförleden. Det var en riktig
              solskenshistoria. Det kom från kaféet Regnbågen i Halmstad, som
              några av oss har gästat. Det tackade oss så väldigt mycket för
              dels att vi såg till att ha låg skatt på ungas arbete, dels att
              de hade fått sänkt skatt på serverad mat, vilket inkluderar kakor
              och smörgåsar. Det hade gjort att de inte behövde friställa.
            </seg>
            <seg xml:id="i-a9ae546484d16474-0">
              Jag tror att det är viktigt att komma ihåg att skatterna betalas
              av företag och fysiska människor. Det är inga sifferserier som
              flyger helt i luften. Tack, sade kafé Regnbågen. Jag tycker också
              att det har varit en bra politik.
            </seg>
            <seg xml:id="i-d7b1e35c88322403-0">
              Men allra värst, herr talman, är ändå Vänsterpartiets förslag
              om en engångsskatt på banker. Man behöver inte gå österut för
              att hitta något sådant. Det enklaste är att gå till Karl XI och
              Karl X Gustav, den så kallade reduktionen. Det finns ett direkt
              samband här mellan Vänsterpartiet och Karl XI och Karl X Gustav.
              Man reducerar och drar in till kronan.
            </seg>
            <seg xml:id="i-52b2c896adb5135f-0">
              Principlösheten är på den här punkten total. Det är bara vissa
              banker som det ska dras in förmögenheter från. Det gäller fyra
              banker i Sverige inte alla banker. Man ska ha en otroligt selektiv
              politik. Men det är något av kärnan i Vänsterpartiets skattepolitik:
              Man kan inte lita på den över huvud taget. Det finns inga principer.
              Man gör hur som helst för att politiker ska få mer pengar att
              bidra med till olika saker.
            </seg>
            <seg xml:id="i-6f497d9b743e934a-0">
              Låt mig också ta upp bolagsskatten. Den omfattar väldigt mycket.
              Frågan är: Varför ska vi ha sänkt bolagsskatt här i landet? När
              Folkpartiet och Socialdemokraterna år 1990 gjorde upp om en stor
              skattereform sänktes bolagsskatten på olika sätt till 40 procent.
              Det hade att göra med de olika avdragsregler som infördes då.
              Sedan sänktes skatten jag tror att det var 1993 med ytterligare
              2 procent till 38 procent. Så småningom gick den ned till 28 procent,
              under förra mandatperioden gick den ned till 26,3 procent, och
              nu kommer den att bli 22 procent.
            </seg>
            <seg xml:id="i-7f713ec1184cc613-0">
              Vänsterpartiet vill höja den, eftersom de vill att alla jobb
              ska vara i utlandet, att alla företag ska flytta till utlandet.
            </seg>
            <seg xml:id="i-7392b5e1f90e69ab-0">
              Då kan man fråga sig: Varför är denna skattereform så viktig?
              Det hänger, som jag sade först, samman med att du ska göra det
              som är rätt. Det är viktigt att företagen finns i Sverige för
              att arbetsplatserna ska finnas i Sverige, för att forskning ska
              finnas i Sverige, för att Ericsson inte ska flytta till London
              eller vad det är. Det är det viktigaste motivet för att vi ska
              ha en konkurrenskraftig bolagsskatt här i landet. Dessutom tillkommer
              att vi har för låg kapitalbildning. Det är också väldigt viktigt.
            </seg>
            <seg xml:id="i-80485b2283d86466-0">
              Låt mig också ta upp ROT- och RUT-avdragen. I valrörelsen 2010
              var jag ute tillsammans med Lars Johansson, som då var vice ordförande
              i skatteutskottet, men framför allt Helena Leander i Miljöpartiet.
              Då sade Miljöpartiet att RUT- och ROT-avdragen skulle avskaffas
              rakt av. Det var bara en tidsfråga. Man är som en vindflöjel!
              Nu ska de vara kvar och inte bara det, utan det ska utökas med
              cykelreparationer och vad det nu kan vara.
            </seg>
            <seg xml:id="i-67a8031c402c1166-0">
              Hur ska man kunna lita på ett parti som byter åsikt i den här
              typen av för människor viktiga frågor kanske inte en gång i kvarten
              men åtminstone en gång per mandatperiod? Det får man inte göra,
              utan man ska vara som Folkpartiet. Man ska vara ett jättetråkigt
              parti i skattepolitiken. Det är det viktigaste av allt.
            </seg>
            <seg xml:id="i-a61523c58ae0fa62-0">
              Herr talman! För att vi ska hinna med att votera kl. 16 ska jag
              avsluta just nu, på tolv minuter.
            </seg>
          </u>
          <note type="speaker" xml:id="i-7182d83fe8ee5a26-0">
            Anf. 101 JACOB JOHNSON (V) replik:
          </note>
          <u who="jacob_johnson_31d6eb" next="cont" xml:id="i-5e467294f74d01b4-0">
            <seg xml:id="i-b05bd9314b893fcb-0">
              Herr talman! Det var ett underhållande anförande från Folkpartiets
              sida. Det svepte över ganska många århundraden, med anklagelser
              till höger och vänster om att partier ändrar sin politik. Jag
              vet inte om man ska tolka det så att Folkpartiets politik alltid
              ligger fast. Tillbaka till Bertil Ohlin kanske ända tillbaka till
              Karl XI!
            </seg>
            <seg xml:id="i-9cba4d652c919667-0">
              Vänsterpartiets politik utgår hela tiden från en helhetssyn,
              där vi försöker göra bästa möjliga av helheten vid varje tillfälle,
              till exempel inför budgeten 2013.
            </seg>
            <seg xml:id="i-b3ead99905a30050-0">
              Gunnar Andrén påstår att Vänsterpartiet vill att alla jobb ska
              flytta ut ur landet. Jag vet inte var någonstans han hittar det
              i Vänsterpartiets dokumentation. Jag skulle efterlysa en sådan
              hänvisning.
            </seg>
            <seg xml:id="i-c117fabf2f8223ad-0">
              Men jag begärde egentligen ordet för en mer seriös frågeställning,
              nämligen hur Gunnar Andrén ser på sambandet mellan finanspolitiken
              och penningpolitiken, mot bakgrund av dagens diskussion om hushållens
              skuldsättning, och vilken roll den förändrade fastighetsskatten
              har i detta.
            </seg>
            <seg xml:id="i-0918a28c3bb420cb-0">
              Jag läste till exempel att chefsekonomen Cecilia Hermansson på
              Swedbank sade häromdagen: Genom att regeringen inte gör reformer
              som dämpar skuldsättningen i hushållen, t ex sänkta ränteavdrag,
              höjd fastighetsskatt och amorteringskrav, kan inte Riksbanken
              ta sitt naturliga ansvar att stimulera konjunkturen med lägre
              styrränta.
            </seg>
            <seg xml:id="i-cdb5b657e965e5e2-0">
              Vi skulle ha behov av lägre styrränta. Men den är också beroende
              av finanspolitiska beslut. Den kraftigt sänkta fastighetsskatten
              har så att säga spätt på lånebubblan.
            </seg>
          </u>
          <note xml:id="i-dad65b928adc1d4e-0">
            Vad säger Gunnar Andrén om detta?
          </note>
          <note xml:id="i-5b89b5911163079a-0">
            Anf. 102 GUNNAR ANDRÉN (FP) replik:
          </note>
          <u who="jacob_johnson_31d6eb" prev="cont" xml:id="i-f21417d8136a6a81-0">
            <seg xml:id="i-0c1db2bbd09a9f91-0">
              Herr talman! Just räntepolitiken och penningpolitiken ligger
              en smula utanför det som jag talade om. Men jag ska ändå försöka
              besvara denna fråga, som diskuterades tidigare.
            </seg>
            <seg xml:id="i-f1919ba40aa37ff8-0">
              Det finns naturligtvis ett klart samband mellan den sänkta fastighetsskatten
              och priserna på fastigheter. Så är det. Och då blir det naturlig
              skuldsättning.
            </seg>
            <seg xml:id="i-a439b4b67b44e13a-0">
              Jag vill, herr talman, säga att en av de viktigaste reformerna
              som den här regeringen har gjort handlar om att göra klart för
              vanliga människor att de kan bo kvar i sina bostäder. Det är det
              allra viktigaste. Med den tidigare bostadsskattepolitiken, där
              grannens köp fick avgöra hur hög din fastighetsskatt skulle vara,
              blev det helt omöjligt för människor att planera detta. Det är
              den viktiga grunden.
            </seg>
            <seg xml:id="i-726a7ae86c2d4260-0">
              Jag vet att ni tyckte att det var en bra politik. Men jag noterar
              att Socialdemokraterna numera inte tycker det, och de avser inte
              att förändra den här politiken. Ni vill återinföra den oro som
              man hade. Det är det viktigaste.
            </seg>
            <seg xml:id="i-261b717e5d3c3008-0">
              Sedan får jag i annat sammanhang återkomma till detta med ränteavdrag
              och så vidare, för där kan man ha olika synpunkter. Jag har varit
              med, i mitt lilla parti, om att sänka värdet av ränteavdragen
              vid två tillfällen tillsammans med Socialdemokraterna. Jag tror
              att det var 1981, under den så kallade underbara natten, som det
              gjordes i första omgången. Sedan var det 1990. Det finns ingenting
              som säger att man inte skulle kunna åstadkomma detta, men det
              måste göras i ett sammanhang.
            </seg>
            <seg xml:id="i-851daf8b684e4b3d-0">
              Det är inte givet det står jag för att man alltid ska ha den
              här typen av ränteavdrag och så vidare. Men detta måste göras
              i ett annat sammanhang, i en totalt ny skattereform, när den nu
              kommer.
            </seg>
          </u>
          <note type="speaker" xml:id="i-cf26af4df78753a5-0">
            Anf. 103 JACOB JOHNSON (V) replik:
          </note>
          <u who="jacob_johnson_31d6eb" next="cont" xml:id="i-5e467294f74d01b4-1">
            <seg xml:id="i-7be5ba9cc9e70c02-0">
              Herr talman! Ja, där har vi kanske en ingång för lite gemensamma
              saker, en stor skatteöversyn. Försök övertala Moderaterna om detta!
              Då kan man ta upp frågan om ränteavdrag, till exempel. Det anser
              även jag är en väsentlig fråga.
            </seg>
            <seg xml:id="i-19e88602f658fc7c-0">
              Jag tycker också att det är bra att Gunnar Andrén erkänner att
              den kraftigt sänkta fastighetsskatten har blåst upp lånebubblan
              för svenska hushåll. Det är en av de stora frågorna i dag, som
              hindrar till exempel att Riksbanken kan sänka räntan och därmed
              stimulera ekonomin.
            </seg>
            <seg xml:id="i-cf3ee233b5ffa312-0">
              Det hänger också ihop med att vi har en övervärderad krona. Man
              måste se på helheten i politiken. Det här är en viktig pusselbit
              där Alliansens politik har lett fel.
            </seg>
            <seg xml:id="i-570e735fcb811017-0">
              Jag besökte ett mindre sågverk i förra veckan. De har jättesvårt
              att klara sig nu, eftersom svenska kronan har stigit i värde mot
              euron, med 60 öre kanske. Det är deras marginal, ungefär.
            </seg>
            <seg xml:id="i-e2640382b0203b57-0">
              Det behövs en annan totalpolitik. Nu har vi den här duala ekonomiska
              politiken i Sverige med Riksbanken som leder penningpolitiken
              och regeringen som leder finanspolitiken. Det verkar som att det
              är svartepetter. Ingen vill riktigt ta ansvar för helheten.
            </seg>
            <seg xml:id="i-be5e16a34f1d3571-0">
              Det är intressant att en så pass ofta citerad ekonom som Cecilia
              Hermansson i Swedbank lyfter fram frågan om höjd fastighetsskatt.
              Jag har också tidigare i debatten noterat att förre finansministern,
              Kjell-Olof Feldt, är inne på de här frågorna, inte bara av den
              här anledningen, utan också av fördelningspolitiska skäl. Han
              har ju sagt att Sverige i dag är ett paradis för förmögna.
            </seg>
            <seg xml:id="i-bad363366c4ff8b8-0">
              Gunnar Andrén efterlyste principer för Vänsterpartiets skattepolitik.
              En princip är att det ska vara skatt efter bärkraft.
            </seg>
          </u>
          <note xml:id="i-2380b053feb9bdc8-0">
            Anf. 104 GUNNAR ANDRÉN (FP) replik:
          </note>
          <u who="jacob_johnson_31d6eb" prev="cont" xml:id="i-f21417d8136a6a81-1">
            <seg xml:id="i-4ceff347b0ae7042-0">
              Herr talman! Är det någonting som Vänsterpartiet inte företräder
              är det skatt efter bärkraft, utan det är höjda skatter i alla
              lägen.
            </seg>
            <seg xml:id="i-1fc95e8688af26e9-0">
              Jag vet inte om Jacob Johnson har gjort många utlandsresor det
              senaste året. Men om han hade gjort det skulle han ha kunnat notera
              att det är många som tycker att den svenska skattepolitiken och
              den svenska ekonomiska politiken är bra, med följden att vi har
              mycket lägre arbetslöshet i Sverige. Jag menar att det är det
              väsentliga.
            </seg>
            <seg xml:id="i-c4486e9cdfcf8247-0">
              När Vänsterpartiet vill ha en gemensam skatteöversyn kan jag
              i alla fall lova en sak. Vi kommer inte att ta med Karl XI i den
              reformen, absolut inte. Det får ni göra själva, helt enkelt. Nej,
              att ha en skatteöversyn tillsammans med Vänsterpartiet och komma
              överens om det är som att låta djävulen läsa Bibeln i kyrkan på
              söndagen. Det tror jag inte ett dyft på.
            </seg>
            <seg xml:id="i-967129f44aa38a48-0">
              Låt mig säga en annan sak om skatten på arbete! Det har inte
              att göra med Kjell-Olof Feldts synpunkt på kvarlåtenskapsskatt,
              vilket det kan finnas ideologiska synpunkter på, som jag också
              kan dela. Man kan möjligen tänka sig detta. Men det var ni som
              avskaffade arvs- och gåvoskatten. Det var inte vi som drev den
              frågan. Det var ni som gjorde detta. Man beskattade dessutom företagen
              väldigt hårt för att få bort denna. Det tycker jag däremot var
              alldeles fel.
            </seg>
            <seg xml:id="i-0f316da642020d1a-0">
              Låt mig säga något allra sist i detta replikskifte! Jag tycker
              att det är viktigt att vi har kvar jobbskatteavdraget, för det
              sänker skatten på arbete för vanliga människor. De har fått en
              trettonde månadslön sedan 2007.
            </seg>
            <seg xml:id="i-2303033635fa5193-0">
              Jag hoppas att Socialdemokraterna står fast vid detta. Att Vänsterpartiet
              i en skatteöversyn inte kommer att tycka att det är bra att människor
              har mer kvar av sina egna pengar, så att de själva kan bestämma,
              är jag övertygad om. Men det kommer säkert att finnas en samsyn
              mellan andra partier om det blir en stor skatteöversyn. Vi har
              tagit ett bra steg på vägen med jobbskatteavdraget.
            </seg>
          </u>
          <note type="speaker" xml:id="i-bfe40cdc8385b595-0">
            Anf. 105 LEIF JAKOBSSON (S) replik:
          </note>
          <u who="leif_jakobsson_79f517" next="cont" xml:id="i-8865ebfbeb508517-0">
            <seg xml:id="i-94201373afcaa693-0">
              Herr talman! Jag lyssnade med stigande intresse till en början.
              Jag tänkte: Nu blir det en exposé över hela Folkpartiets ideologiska
              utveckling, från start till slut. Men det slutade med Bertil Ohlin.
            </seg>
            <seg xml:id="i-f25043ac0fb4cc63-0">
              Det hade varit intressant att höra om den tid när det fanns ett
              socialliberalt parti i den här kammaren och i landet som tillsammans
              med socialdemokratin såg till att vi fick socialförsäkringar som
              byggde på inkomstbortfallsprincipen, höga tak i a-kassa och sjukförsäkringen,
              införande av föräldraförsäkring och en massa andra saker.
            </seg>
            <seg xml:id="i-19c800f70aa3c027-0">
              Jag tror att det parti som fanns då skulle ha lite svårt att
              förstå att Folkpartiet i dag är med och administrerar det jag
              skulle vilja säga är det enda civiliserade land som sänker sina
              utbildningsambitioner i en tid när alla pratar om och vet att
              det behövs mer kunskap.
            </seg>
            <seg xml:id="i-c733dd8c81d3256e-0">
              Nästa gång Gunnar Andrén har tid kan han väl fortsätta efter
              Bertil Ohlin och prata lite om tiden därefter.
            </seg>
            <seg xml:id="i-832494eefd6d1465-0">
              Gunnar Andrén framhåller att han har varit ute och rest mycket
              den senaste tiden. Jag blir bara så förvånad över slutsatsen,
              att Sverige har en väsentligt lägre arbetslöshet. För om vi håller
              oss till våra närmaste grannar och de länder som vi normalt brukar
              jämföra oss med har det gått sämre för Sverige när det gäller
              arbetslösheten. Tyskarna är till exempel bättre.
            </seg>
            <seg xml:id="i-8e14d5a64b93306e-0">
              Då går jag på en av dina principer. Du ska göra det som är rätt.
              Ni hävdar att jobbskatteavdraget har skapat en massa jobb. Finansministern
              säger att bolagsskattesänkningen inte ger några jobb. Varför lade
              ni inte fram förslag om ett femte jobbskatteavdrag? Ni kunde ha
              genomfört det med Sverigedemokraterna här i kammaren.
            </seg>
          </u>
          <note xml:id="i-5e62b35bbb544b9e-0">
            Anf. 106 GUNNAR ANDRÉN (FP) replik:
          </note>
          <u who="leif_jakobsson_79f517" prev="cont" xml:id="i-154cff2eff0a163a-0">
            <seg xml:id="i-d44bd9f7054853d1-0">
              Herr talman! Jag tar det sista först. Leif Jakobsson har bara
              varit vice ordförande i skatteutskottet under en kort tid. Men
              under 2011, när den här frågan var aktuell, förklarade just Sverigedemokraterna
              att de absolut var emot ett femte jobbskatteavdrag. Det ska man
              komma ihåg. De har bytt politik på det här området.
            </seg>
            <seg xml:id="i-fffa24f684104a6f-0">
              Men det är inte omöjligt att det femte jobbskatteavdraget kommer
              någon gång i framtiden. Jag ska inte säga att det inte kan göra
              det, för det kan vara en nog så bra reform. Men det måste finnas
              samhällsekonomiskt utrymme för det. Det var den viktiga orsaken
              till att man förra året sade nej till detta. Det fanns inte samhällsekonomiskt
              utrymme.
            </seg>
            <seg xml:id="i-08d79c25134cdbe9-0">
              Sänkt skatt på arbete är alltid intressant, vill jag påstå, inte
              minst för vanliga löntagare. Jag har aldrig förstått varför arbetarrörelsen
              står bakom att det ska vara så höga skatter på arbete. Det finns
              andra saker, konsumtion och produktion, som man kan beskatta.
              Men varför ska det vara så hög skatt på arbete? Varför är Leif
              Jakobsson en sådan stark förespråkare för detta?
            </seg>
            <seg xml:id="i-91d8195dccbbb507-0">
              Skatten, särskilt kommunalskatten, är den största utgiftsposten
              för de vanliga människorna i det här landet. För 90 procent av
              löntagarna är det den största utgiften. Den är mycket större än
              hyror och så vidare.
            </seg>
            <seg xml:id="i-d76183ac73fad8ca-0">
              Det är säkert riktigt att man ska gå vidare efter Bertil Ohlin.
              Jag kunde ha tagit med mig en annan skrift som handlar om att
              förstatliga affärsbankerna, av Bosse Ringholm. Men jag avstod
              från det denna gång. Nästan allt i historien har ju en fortsättning.
              Det gäller oljeindustrin, läkemedelsindustrin, kemiindustrin och
              så vidare som fanns med i den här boken från 1969, alltså långt
              efter Bertil Ohlin, vill jag påstå, 19 år senare.
            </seg>
            <seg xml:id="i-47bc0fbd6323c82a-0">
              Jag ska ta med den boken och låta Leif Jakobsson läsa den nästa
              gång. Det är en liten fin skrift från SSU:s förstatligandegrupp.
            </seg>
          </u>
          <note type="speaker" xml:id="i-d80a944918a8b1d9-0">
            Anf. 107 LEIF JAKOBSSON (S) replik:
          </note>
          <u who="leif_jakobsson_79f517" next="cont" xml:id="i-8865ebfbeb508517-1">
            <seg xml:id="i-dd7d2ef7cee21df5-0">
              Herr talman! Tack för det! Då ska jag returnera det genom att
              ta med ett exemplar av den motion som folkpartisterna lade fram
              om att införa löntagarfonder i Sverige så kan vi diskutera lite
              om hur saker och ting förändras genom åren.
            </seg>
            <seg xml:id="i-8cd85734386cc20c-0">
              Gunnar Andrén gav två väldigt intressanta svar. Det ena var att
              anledningen till att det inte läggs fram något femte jobbskatteavdrag
              är att regeringen inte hade uppfattat att Sverigedemokraterna
              har svängt i uppfattning. Då vet vi vem som bestämmer den ekonomiska
              politiken och skattepolitiken i den här kammaren högst oroande.
            </seg>
            <seg xml:id="i-109d35a708bbb73b-0">
              Det andra svaret som Gunnar Andrén ger är att det måste finnas
              samhällsekonomiskt utrymme. Enligt regeringen finns det tydligen
              16 miljarder till fritt förfogande, och dessa 16 miljarder sänker
              man bolagsskatten med. Gunnar Andrén säger själv att detta i alla
              fall inte på kort sikt kommer att ge några jobb, och då är min
              fråga återigen: Varför valde ni inte jobbskatteavdraget i stället?
            </seg>
            <seg xml:id="i-94e41c9998b0d35d-0">
              Vår inställning är att det verkligen inte är något självändamål
              att ha höga skatter på inkomster tvärtom. Det vi har vänt oss
              emot när det gäller jobbskatteavdraget är konstruktionen där man
              talar om för de människor som har jobbat och slitit hela sitt
              liv och skjutit upp en del av sin lön och får ut den som pension
              att de ska betala mer, eller att människor som har hamnat i arbetslöshet
              eller blivit sjuka ska straffas av skattesystemet genom att betala
              högre skatt än de som jobbar. Det är konstruktionen på jobbskatteavdraget
              som vi så väldigt har vänt oss emot.
            </seg>
            <seg xml:id="i-e2d65e11f8f2645c-0">
              Som sagt: Varför gick bolagsskatten före ett jobbskatteavdrag?
            </seg>
          </u>
          <note xml:id="i-fab34bbaa568fa5b-0">
            Anf. 108 GUNNAR ANDRÉN (FP) replik:
          </note>
          <u who="leif_jakobsson_79f517" prev="cont" xml:id="i-154cff2eff0a163a-1">
            <seg xml:id="i-db96bb09ad445a08-0">
              Herr talman! Svaret på det är väldigt enkelt: Vi vill inte att
              jobben ska flytta utomlands. Det är den viktigaste orsaken till
              detta, och det ideologiska motivet, för vad vi har varit överens
              med Socialdemokraterna om 1990 och vid flera andra tillfällen
              är att vi måste se till att jobben och företagen är kvar i Sverige.
              Vad har vi för nytta av att det sätts samman Scanialastbilar i
              Polen? Det är den viktigaste frågan. Vi måste ha kvar jobben i
              Sverige, och det kan vi nog enas om över många av partigränserna.
              Vi måste ha konkurrenskraftiga företag.
            </seg>
            <seg xml:id="i-273069180eaa6054-0">
              När det gäller jobbskatteavdraget noterar jag ändå att i den
              viktigaste frågan, nämligen om Socialdemokraterna vill ha kvar
              detta eller inte, så svarar man ja. Man vill ha detta kvar. Jag
              ser fram emot att vi kanske kan enas om detta. Det vore väl inte
              omöjligt. Vi behöver inte kalla det jobbskatteavdrag. Vi kan kalla
              det förvärvsavdrag som Socialdemokraterna gjorde förr. Man kan
              kalla det för olika saker, men förvärvsavdrag och jobbskatteavdrag
              är nästan samma sak. Konstruktionen är lite olika. Men ni har
              ju själva haft detta. Varför är ni så arga på att det heter jobbskatteavdrag?
              Låt oss kalla det förvärvsskatteavdrag i stället, så kan ni komma
              med på detta.
            </seg>
            <seg xml:id="i-42a8c047cbb64d9e-0">
              Allra sist, herr talman, är jag ändå glad över en sak, nämligen
              att vi har kunnat genomföra sänkt skatt på serverad mat, vilket
              jag också sade till Jacob Johnson tidigare. Det är väldigt bra.
              Ni hade det i ert valmanifest, och det har ni nu gått emot. Men
              jag tycker att det var en bra reform. Nu är ni emot detta, och
              jag fattar inte varför ni vill återinföra detta. Var glada över
              att vi har genomfört en del av ert valmanifest i stället!
            </seg>
            <seg xml:id="i-4fee60bffa37760a-0">
              (Applåder)
            </seg>
          </u>
          <note type="speaker" xml:id="i-c66c20d574eaeaf8-0">
            Anf. 109 MATS PERTOFT (MP) replik:
          </note>
          <u who="mats_pertoft_529a6f" next="cont" xml:id="i-8d46017d9f5ac73b-0">
            <seg xml:id="i-ff9020cb59b5555a-0">
              Herr talman! Jag hade inte tänkt gå upp i denna debatt, men när
              Gunnar Andrén börjar med diverse historielektioner kunde jag inte
              låta bli. Jag tänker däremot inte gå tillbaka till Karl XII eller
              liknande.
            </seg>
            <seg xml:id="i-d4725e478d91ded2-0">
              Min fråga till Gunnar Andrén handlar om det här med att lita
              på ett parti. Det är alltid en fråga man kan diskutera, om partierna
              följer sina medlemmars beslut och ändrar politik. Jag tänker ibland
              på er, hur allianspartierna före valet 2006 rasade mot alla typer
              av miljöskatter och så vidare. Något parti ville även sänka bensinskatten,
              har jag för mig. Sedan behöll ni allting.
            </seg>
            <seg xml:id="i-f633bd3e5adb1e5b-0">
              När jag tänker på Folkpartiet tänker jag framför allt på i våras.
              Då behandlade vi en motion från Miljöpartiet om att införa gödselskatt.
              Det var tre dagar efter det att Folkpartiet på DN Debatt hade
              sagt att nu hade man insett att Alliansen hade helt fel när man
              avskaffade gödselskatten och sade att nu skulle Folkpartiet arbeta
              för att införa gödselskatten igen. Jag tog kontakt med Folkpartiets
              ledamot i skatteutskottet, men hon meddelade att hon tyvärr inte
              tänkte följa partilinjen och bifalla Miljöpartiets förslag.
            </seg>
            <seg xml:id="i-0bad394d583c02b7-0">
              Jag undrar: Hur mycket har Gunnar Andrén inför arbetet med denna
              budget agiterat inom Alliansen för att avskaffa gödselskatten?
              Det var ju faktiskt det Folkpartiet lovade på DN Debatt. Jan Björklund
              undertecknade artikeln, om jag inte minns fel. Man skulle göra
              miljöfrågorna till den stora frågan.
            </seg>
            <seg xml:id="i-edc1eb276b1b4a3f-0">
              Vart har gödselskatten tagit vägen nu? Har miljön återigen dött
              hos Folkpartiet, eller vad har hänt?
            </seg>
          </u>
          <note xml:id="i-84cacc8ce1dc4ad2-0">
            Anf. 110 GUNNAR ANDRÉN (FP) replik:
          </note>
          <u who="mats_pertoft_529a6f" prev="cont" xml:id="i-ff2be0732b993967-0">
            <seg xml:id="i-2db713c09fc45062-0">
              Herr talman! Det är lika bra att medge att jag inte är någon
              expert på gödselskatt. Det är hela sanningen. Jag kan inte svara
              exakt på vad Folkpartiet tycker i fråga om återinförande av gödselskatt,
              men om det är så att partiordföranden har undertecknat denna artikel
              i Dagens Nyheter är det vår åsikt till dess man beslutar någonting
              annat.
            </seg>
            <seg xml:id="i-416b4b4fc33c66c8-0">
              Så är det. Av anledningar som jag inte känner till har vi alltså
              inte fått gehör för detta i förhandlingarna med de andra partierna.
              Jag hoppas att Mats Pertoft förstår att gödselskatten inte har
              varit högst på min prioritetslista.
            </seg>
            <seg xml:id="i-51c12a6c6fb3084f-0">
              Däremot är jag väldigt glad över att kunna säga något annat när
              det gäller avgifter på miljöförstörande saker, nämligen att så
              tidigt som 1968 väckte Folkpartiet motioner just om att man skulle
              införa olika skatter på detta område. Det är långt efter Bertil
              Ohlins tid; han var inte ens partiordförande längre. Den som gjorde
              detta hette Sören Norrby, som ni säkert känner till. Han var länge
              ledamot i denna kammare. Detta är alltså inget nytt. Redan 1968
              var vi för detta.
            </seg>
            <seg xml:id="i-1214d4fdf6b6db03-0">
              Sedan är det frågan om hur man ska göra det. Där gäller samma
              sak som med bolagsskatten. Det är inte bra att företag flyttar
              utomlands ens av miljöskatteskäl. Men vi är absolut inte oeniga
              om att miljöstyrande skatter är något väldigt bra. Vi har arbetat
              med koldioxidskatt och så vidare. Jag hoppas att vi kan påverka
              till exempel Polen att nu införa en koldioxidskatt, för Polen
              är det stora hotet i det här sammanhanget. De vägrar att införa
              någon form av koldioxidskatt, och de om några behöver detta.
            </seg>
            <seg xml:id="i-8c26679e92b6b9fd-0">
              Sverige har en bra miljöpolitik som bygger mycket på just avgifter.
              Det får vi gå vidare med, men vi ska inte göra det på det sättet
              som ni ibland föreslår.
            </seg>
          </u>
          <note type="speaker" xml:id="i-ef8da2ee00c62038-0">
            Anf. 111 MATS PERTOFT (MP) replik:
          </note>
          <u who="mats_pertoft_529a6f" next="cont" xml:id="i-8d46017d9f5ac73b-1">
            <seg xml:id="i-93975558516d5e75-0">
              Herr talman! Ska jag tolka detta som att vi inte längre kan lita
              på Folkpartiets miljöpolitik? Det var ju det som partiordföranden
              skrev på DN Debatt, att man skulle väcka miljöpolitiken i Folkpartiet
              till liv, och det stora exemplet var återinförandet av gödselskatten.
              Alliansen hade helt fel när man avskaffade den.
            </seg>
            <seg xml:id="i-35c3cb3c6eec7098-0">
              Jag förstår om Gunnar Andrén inte håller reda på allting. Jag
              gör inte heller det. Jag är ingen expert på gödselskatt, men jag
              noterar att när det gäller att lita på ett partis politik är det
              ändå anmärkningsvärt att man tre dagar efter en DN Debatt-artikel
              i frågan röstar nej till samma förslag.
            </seg>
            <seg xml:id="i-334a8c7a1f192018-0">
              Vi vill alla i den här kammaren värna miljön. Jag tror inte att
              vi hittar någon som säger att de skiter i miljön. Men vad gör
              Folkpartiet för att verkligen förändra det här? I mitt huvudanförande
              tog jag upp hur otroligt mycket allvarligare klimathotet har blivit.
              Den samlade forskarvärlden säger att det är dubbelt så hög temperaturökning
              att räkna med som hittills. I den parlamentariskt sammansatta
              Klimatkommittén var alla partier överens om precis det som Miljöpartiet
              lägger fram i sitt budgetförslag.
            </seg>
            <seg xml:id="i-b1ed25be03f5cf00-0">
              Man behöver ju inte vara expert för att kunna lita på sina partiföreträdare
              som har satt sig in i ämnet. Men det verkar varken Folkpartiet
              eller övriga allianspartier tycka är viktigt. Man verkar inte
              lita på expertisen i det egna partiet, utan i stället låter man
              bli att göra någonting. Man låter bli att fundera över höjda koldioxidskatter,
              för det handlar ju om det. Visst, vi är eniga om att vi ska påverka
              Polen, jag håller helt med.
            </seg>
            <seg xml:id="i-429cfb2fe479280e-0">
              Det är här vi kan påverka. Framför allt kan regeringspartierna
              påverka verkligheten. Jag skulle vilja be om lite handling från
              regeringens sida.
            </seg>
          </u>
          <note xml:id="i-eecac2489b4ecb00-0">
            Anf. 112 GUNNAR ANDRÉN (FP) replik:
          </note>
          <u who="mats_pertoft_529a6f" prev="cont" xml:id="i-ff2be0732b993967-1">
            <seg xml:id="i-7f431c06e446dfda-0">
              Herr talman! Jag litar alltid på Miljöpartiet, oavsett vilken
              politik man för. ROT och RUT, som jag tog upp tidigare, ville
              man avskaffa 2010; nu vill man utöka det. Man ska alltid lita
              på Miljöpartiet i varje ögonblick. Det är svårt att hänga med
              i alla svängar, men man ska alltid lita på Miljöpartiet i de här
              sammanhangen.
            </seg>
            <seg xml:id="i-2516d84ebeb263ae-0">
              Jag kan inte diskutera gödselskatten mer. Jag vet inte. Det är
              väl ett ärligt och klart besked. Jag vet inte, och jag kan därför
              inte svara. Jag ska höra efter och skriva ett svar till Mats Pertoft
              när det gäller gödselskatten och lägga ut det på min hemsida.
              Det är det enda jag kan göra. Vi får väl ha en särskild gödselskattedebatt
              senare.
            </seg>
            <seg xml:id="i-1138a1f5c65def16-0">
              Det finns en lång rad skatter som jag menar att Miljöpartiet
              helt har missuppfattat värdet av. Det gäller till exempel en skatt
              som Helena Leander pläderar för, nämligen en skatt på svenskt
              flyg. Det kommer bara att innebära att man tankar i något annat
              land. Det måste vara en internationell skatt. Det är vi för. Flyget
              ska ha sina egna skatter, men vi kan inte slå ut enbart det svenska
              flyget. Om vi kan få amerikaner och kineser att upphäva Chicagokonventionen
              från 1944 ska vi naturligtvis se till att det blir högre skatt
              också på flygfotogen.
            </seg>
          </u>
          <note type="speaker" xml:id="i-3feeae8177e9480c-0">
            Anf. 113 KARIN NILSSON (C):
          </note>
          <u who="ulrik_nilsson_f7792c" xml:id="i-f125e07e0bf844a2-0">
            <seg xml:id="i-9cf3c1614a343a2b-0">
              Herr talman! Jag yrkar bifall till budgetförslaget i sin helhet
              och avslag på motionerna. Jag tycker att regeringens budgetförslag
              är både bra och framåtsyftande.
            </seg>
            <seg xml:id="i-e59b048963ac6694-0">
              Budgeten innehåller ytterligare paket med åtgärder för att öka
              rättssäkerhet för företagare gentemot Skatteverket.
            </seg>
            <seg xml:id="i-7d9ce6308d93801b-0">
              Det är ett ämne som jag har talat både ofta och länge om i tidigare
              anföranden. Det tänker jag inte göra i dag. Men jag vill ändå
              lyfta fram att det i den här budgeten ges resurser till en utredning
              med uppdrag att se över möjligheten för Skatteverket att ge snabba
              och bindande förhandsbesked i vissa skattefrågor och därmed öka
              förutsägbarheten och stärka rättssäkerheten för företagare. Dessutom
              får Skatteverket i uppdrag att förbättra hanteringen av ärenden
              och förbättra sin service och kommunikation med företagen, vilket
              bland annat kan ske med fler elektroniska tjänster.
            </seg>
            <seg xml:id="i-a24c2918be0091f3-0">
              Man ska också se över enhetligheten i Skatteverkets beslut, vilket
              jag också har efterlyst länge. Det får inte vara skillnad i beslut
              och bemötande från Skatteverket om man bedriver sin verksamhet
              i Sundsvall, Helsingfors eller någon annanstans i landet. Det
              ska givetvis vara lika bra överallt.
            </seg>
            <seg xml:id="i-e27ee041a4b8abb7-0">
              Herr talman! I budgeten finns också rejäla sänkningar av bolagsskatten
              som till stor del finansieras genom begränsande regler för ränteavdrag.
              Utifrån alla uppmärksammade ränteavdrag på oskäligt höga nivåer
              förstår jag att regeringen vill hasta fram en modell för att hantera
              detta fortast möjligt. Men jag har också förståelse för att företagsorganisationernas
              företrädare har invändningar och att den här lösningen kanske
              inte känns helt optimal.
            </seg>
            <seg xml:id="i-7b0f8a92bbc2d3b3-0">
              Att Skatteverket ges ansvaret att bedöma vad som är en skälig
              räntenivå vid utlåning av riskkapital och utifrån det tillåts
              att ensidigt besluta om storleken på ränteavdraget upplever jag
              kanske lite tveksamt.
            </seg>
            <seg xml:id="i-4369fe1966026b33-0">
              Visserligen handlar det om de fall där skuldförhållandet till
              övervägande del uppkommit för att få en väsentlig skatteförmån,
              som det heter. Men likväl anser jag att Skatteverket är en part
              i målet eftersom man ges tolkningsföreträde och obalanserat får
              ett övertag mot företagen.
            </seg>
            <seg xml:id="i-8dc9c4ef91c7e57b-0">
              Därför hoppas jag att nuvarande förslag bara kommer att gälla
              under en övergångsperiod tills Företagsskattekommittén presenterar
              sitt arbete, och förhoppningsvis kommer fram med en bättre lösning
              med en fristående juridisk myndighet som balanserar de olika parterna
              i skattemålen.
            </seg>
            <seg xml:id="i-fef33184d220b852-0">
              Herr talman! Något som jag verkligen är glad över är införandet
              av investeraravdraget, som innebär att privatpersoner som investerar
              i ett litet företag kan göra avdrag motsvarande 15 procent av
              investeringen med ett tak på 195 000 kronor. Det innebär att man
              kan göra avdrag på 15 procent på en investering upp till 1,3 miljoner
              i ett litet företag.
            </seg>
            <seg xml:id="i-8c13a6c88613531e-0">
              Jag är mamma till två unga företagare. Som förälder satsar man
              gärna, och man tar de risker som krävs, även om man får låna och
              betala ränta. Man gör det inte av vinstintresse utan för att man
              vill se ett företag växa upp och blomstra. För många kan jag tänka
              mig att det har betydelse om man kan få göra ett avdrag som i
              alla fall ger tillbaka den ränta som man får betala på de lån
              som man överlåter på sina barn, nära anhöriga eller vänner. Jag
              tror att det kommer att ha stor betydelse för de mindre företagens
              möjlighet att växa och komma vidare och skapa fler arbetstillfällen.
              Det är ju också ett gemensamt mål för oss.
            </seg>
            <seg xml:id="i-e26899037e082f3b-0">
              Herr talman! Sedan har vi alla skatter som de rödgröna vill införa.
              Många av de skatterna drabbar landsbygden samtidigt som det finns
              partier som gör anspråk på att vara landsbygdspartier. Jag vet
              att Miljöpartiet har artiklar om det. Det är märkligt med tanke
              på att man, om man får makten, tänker införa en lastbilsskatt
              på 1,40 per kilometer trots att Konjunkturinstitutet slog hål
              på det förslaget för flera år sedan.
            </seg>
            <seg xml:id="i-b7cdb887531c5f38-0">
              Vänsterpartiet vill införa en koldioxidskatt som resulterar i
              60 öre högre bensinpris. Miljöpartiet vill införa en koldioxidskatt
              som resulterar i 96 öre högre bensinpris.
            </seg>
            <seg xml:id="i-93a406630b95a19d-0">
              Handelsgödselskatten har jag debatterat många gånger här i kammaren.
              Det gör jag gärna igen, om någon vill diskutera den i ett replikskifte.
              Jag tycker att det är väl motiverat att ha en debatt om den. Vi
              måste se till att ha konkurrensmöjligheter när vi tillverkar livsmedel
              i det här landet som är renare än i många av våra konkurrentländer.
            </seg>
            <seg xml:id="i-a55089709b25daa2-0">
              Det finns förslag från Miljöpartiet och Vänstern, tror jag, om
              en animalieskatt en köttskatt. Det är märkligt att det ska behöva
              drabba de svenska producenterna.
            </seg>
            <seg xml:id="i-893d4f8caa7fa51a-0">
              En straffskatt på vattenkraft på 1 miljard föreslås från Miljöpartiet.
              Det finns vattenkraft som produceras billigt och genererar vinster
              för företagen, men det produceras också vattenkraft, som jag tycker
              är en utomordentlig förnybar energikälla, i de mindre kraftverken
              runt om i landet. Där är det väldigt svårt att få till de investeringar
              och rationaliseringar som krävs om man lägger ytterligare straffskatt
              på vattenkraften. De omfattas givetvis också av den ökade fastighetsskatten.
            </seg>
            <seg xml:id="i-e0bb4201ba399aaf-0">
              Den nationella flygskatten på inrikesflyget är ytterligare en
              snara på SAS.
            </seg>
            <seg xml:id="i-6f0b63467e27dd6a-0">
              Förmögenhetsskatten och arvs- och gåvoskatten som Vänsterpartiet
              vill införa, samt fastighetsskatten slår även mot landsbygden
              och inte bara mot storstadsregionernas dyra villor. En jordbruksfastighet,
              en skogsfastighet, är ett kapital som i så fall ska beskattas
              utifrån en verksamhet som inte alltid är så högavkastande. Att
              sälja ett eller två av djuren i besättningen för att klara beskattningen
              kan väl knappast vara produktivt.
            </seg>
            <seg xml:id="i-418f42d69ec2e5ab-0">
              Jag anser att alla dessa skatter slår mot landsbygden och mot
              orter som ligger långt från Helsingfors.
            </seg>
            <seg xml:id="i-a41ba2a9d2324ce8-0">
              Herr talman! Jag måste ställa en fråga till Vänsterpartiet. För
              att kompensera för höjda drivmedelspriser för personer med låga
              inkomster och för boende på landsbygden föreslår Vänsterpartiet
              i sin motion bland annat sänkt fordonsskatt i 35 glesbygdskommuner.
            </seg>
            <seg xml:id="i-a2e3c75a58886ad8-0">
              Jag blev lite förvånad över att Jacob Johnson tog upp detta i
              sitt anförande eftersom det fanns ett ypperligt svar i betänkandet
              som förklarade att denna möjlighet redan är intecknad. Först och
              främst kan man undra om Jacob Johnson är säker på att de som har
              låga inkomster sammanfaller med kommuninvånarna i dessa 35 kommuner
              i landet och som i så fall får del av detta. Eller hur man har
              tänkt där?
            </seg>
            <seg xml:id="i-2e2f0826d55f84f4-0">
              Går man in på Skatteverkets skattetabeller ser man att 36 glesbygdskommuner
              redan har sänkt fordonsskatten. Den har till och med sänkts mer
              än grundbeloppet för fordonsskatten. Ska dessa kommuninvånare
              i så fall få bidrag för att köra bil, eftersom fordonsskatten
              redan är sänkt så långt det går och lite till?
            </seg>
            <seg xml:id="i-edca7e13ebc3b989-0">
              Det är förstås dyrt redan i dag för dem som är beroende av bilen
              och bor på landsbygden, utan Vänsterpartiets och Miljöpartiets
              föreslagna skattehöjningar. Det gäller förstås både de som bor
              i någon av de 36 glesbygdskommuner som omfattas av den skattesänkning
              som redan finns och de som bor på landsbygden i övrigt.
            </seg>
            <seg xml:id="i-1381ebc06c7554b0-0">
              Jag och Centerpartiet anser att det är bättre att jobba för miljövänliga
              bränslen, bränslesnålare bilar och sänkta skatter för gröna alternativ
              för att både minska utsläppen, hålla drivmedelskostnaderna nere
              och stimulera till köp av miljöbilar än att föreslå olika kompensatoriska
              åtgärder som redan är använda och uttömda.
            </seg>
          </u>
          <note type="speaker" xml:id="i-68f8668e1cc5c56f-0">
            Anf. 114 LARS GUSTAFSSON (KD):
          </note>
          <u who="lars_gustafsson_67f4c5" next="cont" xml:id="i-da98837bd22d6ad7-0">
            <seg xml:id="i-54a71cbf0ae551fc-0">
              Herr talman! I motsats till tidigare talare kan jag lova att
              inte vara alltför långrandig. Däremot är det mycket som har sagts
              i debatten som får en att vilja hoppa in i debatten och göra ett
              litet inlägg för att rätta till vissa märkligheter.
            </seg>
            <seg xml:id="i-a3d6182b0cf90de1-0">
              Eftersom många har talat om detta väljer jag att lite selektivt
              gå igenom några saker. Jag tror att det är viktigt att tänka på
              varför vi har skatter och viktigt att förstå vad det handlar om.
              Skatter är en viktig del i statens intäkter för att man ska kunna
              bedriva välfärd. Samtidigt är det viktigt hur skatterna utformas,
              och de är avgörande för hur ekonomin fungerar. Överbeskattning
              leder ofta till motsatt effekt av hur förslaget var tänkt och
              hur resultatet blir. Ett exempel på detta är ROT- och RUT-avdragen.
              Nya arbetstillfällen uppkommer när möjligheterna till köp av olika
              varor och tjänster förbättras. Det är tydligt att det är på det
              viset.
            </seg>
            <seg xml:id="i-416209b8f79930c3-0">
              Beträffande ekonomins funktionssätt är det viktigt att man har
              räntor som inte skenar i väg och som man kan styra över. Ibland
              verkar det som om finanspolitik och skattepolitik är två vitt
              skilda saker, men de hänger nära samman därför att de påverkar
              varandra utifrån hur man får sysselsättning och utifrån hur skatter
              också kan fungera. Man kan tänka sig att om vi har stor inflation
              och det skenar i väg är det mycket svårt att hålla ordning på
              någon sysselsättning. Det är också svårt för boende.
            </seg>
            <seg xml:id="i-b8c70869f9e929de-0">
              Skatter bestämmer också kostnadsläget för företag och industrier.
              Därför måste företagsbeskattningen i Sverige vara konkurrenskraftig
              gentemot omvärlden. Ett litet exportberoende land som Sverige
              kan inte avvika från övriga länder på ett markant sätt i fråga
              om skattenivåer och skatteregler. Vi måste värna konkurrenskraften
              om vi vill behålla och utveckla arbetstillfällena i vårt land.
              Ibland kommer detta bort i debatten.
            </seg>
            <seg xml:id="i-8e9bfd64d8f617d9-0">
              Herr talman! Oppositionspartierna ägnar sig i olika grad åt att
              föreslå skatter och regler som de facto skulle motverka företagens
              ekonomi och därmed arbetstillfällena. Det handlar om högre kostnader
              för att anställa ungdomar, högre kostnader för företagen i fråga
              om företagsbeskattning, högre skatter på transporter av varor
              och mycket annat, och detta under en lågkonjunktur när företagen
              redan nu har problem att upprätthålla sysselsättningen.
            </seg>
            <seg xml:id="i-420303499c25ce6a-0">
              Jag är övertygad om att regeringens offensiva budgetförslag,
              som märkligt nog kritiserades starkt när det presenterades för
              att vara för offensivt, nu visar sig vara helt rätt tänkt. Många
              av förslagen är dessutom långsiktigt inriktade på investeringar
              för framtiden. Jag tänker inte minst på transportsektorn.
            </seg>
            <seg xml:id="i-c95cc0c004d9e8cb-0">
              Herr talman! Jag tycker att det ibland är mycket bra att peka
              på konsekvenserna av de förslag som man lägger fram. Gunnar Andrén
              är bra på det. Hur blir det i verkligheten för dem som förslagen
              omfattar, och vilken effekt får förslagen? Ibland undrar man om
              alla har tänkt igenom sina förslag.
            </seg>
            <seg xml:id="i-3437f3a5355d4d07-0">
              I den sista kammardebatten som skatteutskottet hade före sommarledigheten
              nämnde jag en liten bruksort i Halland som heter Hyltebruk. Där
              finns det ett stort pappersbruk som drivs av Storakoncernen. Det
              är ortens största företag som ger arbete till ungefär 1 000 personer.
              Därmed bidrar man i stor utsträckning till kommunens skatteintäkter.
              På grund av världskonjunkturen tvingades man för en tid sedan
              avisera en nedstängning av en av pappersbrukets maskiner. Det
              innebär att drygt 300 arbetstillfällen försvinner. Det är ett
              kraftigt slag mot orten.
            </seg>
            <seg xml:id="i-b2ceb731cb11276b-0">
              I mitt anförande före sommaren varnade jag för konsekvenserna
              av oppositionens förslag om kilometerskatt och högre drivmedelskostnader
              som ett direkt hot mot Hylte kommun och dess invånare. Det torde
              i dagsläget vara få invånare i kommunen som önskar sig oppositionens
              förslag om ökade företagskostnader och transportkostnader i nyårspresent.
              Läget är redan tillräckligt ansträngt, och Alliansens förslag
              om sänkt bolagsskatt är en betydligt bättre klapp i juletid. Vi
              har inte råd att exportera några arbetstillfällen.
            </seg>
            <seg xml:id="i-4a24702a05c4edb6-0">
              Det finns några förslag i Alliansens budget som jag som kristdemokrat
              särskilt vill lyfta fram, och de har nog nämnts här tidigare.
            </seg>
            <seg xml:id="i-b1dc4f7f29676034-0">
              Om riksdagen antar föreliggande förslag kommer en fjärde skattesänkning
              för pensionärerna att genomföras. Sammantaget motsvarar dessa
              skattesänkningar en månads pension för en garantipensionär. Detta
              motsvarar en real nettoförbättring för en garantipensionär på
              ca 8 procent sedan 2008 eftersom garantipensionen är inflationsskyddad.
              Till detta kan läggas ännu en förbättring av bostadstillägget
              som särskilt förbättrar ekonomin för ensamstående kvinnliga pensionärer.
            </seg>
            <seg xml:id="i-f1aea34708044395-0">
              Det finns också en annan faktor som nämndes här tidigare i en
              replikväxling mellan Gunnar Andrén och Jacob Johnson, och den
              gällde fastighetsskatten. Låt mig då påminna om en sak. Jag har
              ett exempel från en nära bekant som hade en liten fastighet i
              Varbergs kommun som byggdes 1970. Han fick en realförbättring
              med ungefär 9 000 kronor när vi gick över från den gamla fastighetsskatten
              till fastighetsavgiften.
            </seg>
            <seg xml:id="i-14d56a3403fcf8c3-0">
              Jag kan ta ett annat exempel från Båstad där två identiskt lika
              villor på olika sidor om gatan hade helt olika taxeringsvärden
              och därmed helt olika beskattning. Så fungerade fastighetsskatten.
              Tala om fastighetsbubbla på fel sida om gatan.
            </seg>
            <seg xml:id="i-a4773d3779c01d9a-0">
              Om man räknar ihop regeringens skattesänkningar för pensionärer
              blir det en historisk summa på 14 miljarder på sex sju år. Denna
              förbättring har kunnat genomföras endast på grund av en välskött
              ekonomi. Detta borde vara ett tydligt kvitto på den förda ekonomiska
              politiken. Det finns skäl att se på hur situationen ser ut i omvärlden
              som brottas med stora ekonomiska problem, vilket drabbar medborgarna
              och särskilt medborgare med låga inkomster.
            </seg>
            <seg xml:id="i-c76cd1ae55acce39-0">
              Herr talman! Företag är viktiga, för att inte säga avgörande,
              för arbetstillfällena. Det är därför glädjande att ett länge efterlängtat
              förslag om att förbättra tillgången till kapital nu blir verklighet
              genom ett investeraravdrag. Många mindre företag vill gärna växa,
              och för detta fordras kapital för forskning och investeringar
              i nya produkter och tjänster. Det är min förhoppning att investeraravdraget
              attraherar nytt kapital som kan omsättas i förbättrade förutsättningar
              för fler företag och arbetstillfällen.
            </seg>
          </u>
          <note xml:id="i-04c1aa738489af6c-0">
            Med detta yrkar jag bifall till förslaget i utskottets betänkande.
          </note>
          <note xml:id="i-a9a93eee1bf112c6-0">
            Överläggningen var härmed avslutad.
          </note>
          <note xml:id="i-7a067005617c7dd8-0">
            8 § Ändring i lagen (1994:1776) om skatt på energi
          </note>
          <note xml:id="i-2f9f2e4a9ce5e0ea-1">
            Föredrogs
          </note>
          <note xml:id="i-ed8a4b609ff76684-0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note xml:id="i-22e4ed414ec8bd99-0">
            Andre vice talmannen konstaterade att ingen talare var anmäld.
          </note>
          <note xml:id="i-840cbd82a765fe6a-0">
            Ajournering
          </note>
          <note xml:id="i-7f2e702f5473e41a-0">
            Kammaren beslutade kl. 15.48 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lars_gustafsson_67f4c5" prev="cont" xml:id="i-8543eeb56a4d6e7d-0">
            <seg xml:id="i-76a784971f4b14b9-0">
              Återupptagna förhandlingar
            </seg>
            <seg xml:id="i-1db02e400de07b16-0">
              10 § Riksrevisionens rapport om miljökrav i offentlig upphandling
              är styrningen mot klimatmålet effektiv?
            </seg>
          </u>
          <note xml:id="i-7762523764fc2546-0">
            Förhandlingarna återupptogs kl. 16.00.
          </note>
          <note xml:id="i-1b2ce52e25fbd8f7-0">
            9 § Beslut om ärenden som slutdebatterats vid dagens sammanträde
          </note>
          <note xml:id="i-c8b6ca19e1fa0779-0">
            Punkt 1
          </note>
          <note xml:id="i-eccf950257a9b079-0">
            Punkt 2
          </note>
          <note xml:id="i-ffec07c6d462e9c0-0">
            Punkt 3
          </note>
          <note xml:id="i-c0aa5c1c02b53c18-0">
            Övriga punkter
          </note>
          <note xml:id="i-2f9f2e4a9ce5e0ea-2">
            Föredrogs
          </note>
          <note type="speaker" xml:id="i-99450e15543b2c04-0">
            Anf. 115 PER BOLUND (MP):
          </note>
          <u who="per_bolund_61c5be" xml:id="i-3ce8bee6e4f20b25-11">
            <seg xml:id="i-f781daa0de68b696-0">
              Herr talman! Jag är glad att kunna vara här i talarstolen och
              debattera offentlig upphandling, för upphandling är en väldigt
              viktig fråga, inte minst ur miljösynpunkt.
            </seg>
            <seg xml:id="i-e482aa43103358e5-0">
              Om vi ska kunna få ett hållbart samhälle i vårt land och resten
              av världen måste vi använda den offentliga upphandlingen som ett
              aktivt instrument för att styra samhället i rätt riktning. Det
              finns många exempel historiskt där man har lyckats använda offentlig
              upphandling och kunnat driva på utvecklingen mot minskad miljöbelastning
              och ökad energieffektivitet och för att få ut nya produkter på
              marknaden. Så anser vi från Miljöpartiets sida att man ska göra
              även fortsättningsvis.
            </seg>
            <seg xml:id="i-e922db258540ff84-0">
              Jag vill därför börja med att yrka bifall till Miljöpartiets
              reservation i frågan.
            </seg>
            <seg xml:id="i-27ba080845e4387f-0">
              Den offentliga upphandlingen omsätter väldigt stora summor i
              vårt samhälle, 400500 miljarder kronor varje år. Genom att det
              är en så stor summa finns det genom den offentliga upphandlingen
              en stor möjlighet att påverka samhället, om man väljer att använda
              den som ett aktivt redskap. Där tycker vi att det brister mycket
              från regeringens sida när det gäller om man verkligen är beredd,
              villig och intresserad av att använda offentlig upphandling som
              ett aktivt verktyg.
            </seg>
            <seg xml:id="i-cb3a15d5757bb2e2-0">
              Det är väldigt mycket vackra ord från regeringens sida. Man har
              i olika propositioner och i många andra sammanhang talat om vikten
              av miljökrav i offentlig upphandling. Och vi känner igen från
              många miljöområden att regeringen väldigt gärna talar om miljön
              och gärna och mångordigt beskriver hur viktig den är. Men när
              det sedan gäller att komma ned till praktiska åtgärder och praktisk
              handling är intresset ofta mycket mer begränsat från regeringens
              sida. Det tycker vi gäller, tyvärr, även offentlig upphandling.
            </seg>
            <seg xml:id="i-bd64f88eb8b944ce-0">
              Det är många studier som har visat på att offentlig upphandling
              är helt avgörande för att vi ska nå de miljömål som den här riksdagen
              har enats om i bred enighet och också för att vi ska minska vår
              miljöpåverkan generellt sett.
            </seg>
            <seg xml:id="i-bec9c2397143d17d-0">
              Vad regeringen har åstadkommit så här långt visar tyvärr på en
              väldigt begränsad effekt, trots de vackra orden som man har spridit
              omkring sig. Det har mätts i hur många myndigheter och offentliga
              upphandlingar som det har ställts relevanta och väldefinierade
              miljökrav i, och det har minskat. År 2009 var det bara i 40 procent
              av de offentliga upphandlingarna som det ställdes relevanta och
              väldefinierade miljökrav. Det är självklart en alldeles för låg
              summa för att vi ska vara nöjda.
            </seg>
            <seg xml:id="i-ae925344f05d3abb-0">
              När man frågar de myndigheter som handlar upp offentligt är det
              bara 57 procent av myndigheterna som ofta eller alltid ställer
              miljökrav i sina upphandlingar. Det innebär att 43 procent inte
              gör det, vilket är beklämmande. Det visar att regeringens ambitioner,
              om de verkligen finns, inte har fått genomslag i alla våra myndigheter
              och kommuner.
            </seg>
            <seg xml:id="i-666ca0e45ec49dec-0">
              Det finns många områden där man skulle kunna få ett snabbt genomslag.
              Man har genom goda exempel visat att det går att åstadkomma stor
              förändring genom offentlig upphandling. Ett exempel är att försöka
              minska giftspridningen i samhället genom att i en offentlig upphandling
              ställa hårda krav på att produkterna inte innehåller de allra
              farligaste kemikalierna. De är väl kartlagda. I den så kallade
              SIN-listan har man kartlagt alla farliga kemikalier. Det är därför
              lätt att ställa krav på att de produkter man upphandlar inte ska
              innehålla sådana farliga kemikalier. Ändå sker det i alldeles
              för liten utsträckning. Det är alltså ett område där man verkligen
              borde höja ambitionsnivån.
            </seg>
            <seg xml:id="i-a78234d384bac358-0">
              Ett annat område som vi lyfter fram i vår reservation gäller
              energieffektiviseringen. Också där går det att åstadkomma stora
              och snabba förändringar. Om offentliga institutioner kommuner,
              landsting, stat använde sig av de verktygen och såg till att till
              exempel handla från den bästa fjärdedelen av produkterna när det
              gäller energieffektivitet skulle man snabbt kunna ställa om hela
              marknaden, sortera bort de sämsta produkterna och få in många
              nya, mer effektiva produkter samt minska energianvändningen. Enbart
              kommunerna använder omkring 30 terawattimmar energi varje år.
              Det är 7 procent av samhällets totala energianvändning. Kunde
              vi ställa om den, alltså minska energianvändningen genom offentlig
              upphandling, skulle det få ett snabbt genomslag.
            </seg>
            <seg xml:id="i-6ae5e5ba10061b77-0">
              Vi anser att det finns möjligheter att inte bara ställa krav
              på att använda de bästa produkterna på marknaden utan också förändra
              marknaden, att få ut nya produkter på marknaden. Vi har sett hur
              riktad offentlig teknikupphandling tidigare, när man använde det
              instrumentet, fick stort genomslag och gav stor verkan. Många
              av de produkter vi i dag har omkring oss i samhället och betraktar
              som självklara är uppkomna genom att man från offentlig sektor
              ställt krav på att de produkter som fanns på marknaden vid det
              tillfället inte var tillräckligt bra. Man ville ha ut nya produkter
              med bättre miljöprestanda. Genom att som upphandlare ställa krav
              lyckades man också få ett genomslag.
            </seg>
            <seg xml:id="i-e9c36773613524ec-0">
              De miljöbilar som vi i dag ser köra omkring på gatorna, till
              exempel etanolbilarna, är i Sverige ursprungligen resultatet av
              riktad teknikupphandling. Man samlade ett antal upphandlande enheter
              som sade: Vi är inte nöjda med det vi har att välja mellan. Vi
              vill ha nya produkter. Kan ni leverera en produkt som är effektiv
              och går på förnybara bränslen är vi många som vill upphandla de
              produkterna. Det finns en stor marknad. När man formulerar det
              hela på det sättet, när man har en samordnad teknikupphandling,
              är marknaden väldigt lyhörd och man får ut nya produkter på marknaden.
            </seg>
            <seg xml:id="i-d6277529d8c64e72-0">
              Det finns många andra exempel. Det har upphandlats värmepumpar,
              effektiva vitvaror i form av kylar och frysar och så vidare, och
              det har ofta varit en mycket effektiv metod. Det enda som egentligen
              saknas för att fortsätta att använda den metoden är politisk vilja
              och politisk ambition liksom en beslutsamhet som gör att man får
              genomslag för den ambitionen hela vägen ned till de upphandlande
              enheterna. Det är här vi tycker att det finns alldeles för lite
              effektivitet från regeringens sida för att få ett genomslag för
              den vilja som man trots allt ger uttryck för i vackra skrifter
              och i anföranden och propositioner.
            </seg>
            <seg xml:id="i-e84169dbd585a88c-0">
              Vi ser att miljöutmaningen i vårt samhälle är stor, och därför
              slår vi i vår reservation ett särskilt slag för att vi behöver
              processer som kan åstadkomma tekniksprång. Det innebär att vi
              inte bara gradvis förbättrar effektiviteten och miljövänligheten
              i våra produkter, utan vi behöver snabba språng i teknikutvecklingen.
              Även där kan man använda sig av offentlig upphandling.
            </seg>
            <seg xml:id="i-7835ef112d386d1a-0">
              Det finns i offentlig upphandling något som kallas transformativa
              lösningar. Det innebär att man i upphandlingen inte bara ställer
              upp en lång lista på vad som ska uppfyllas utan öppnar upp för
              marknaden att leverera helt nya tankar, produkter och tjänster
              som kan uppfylla samma behov som upphandlaren har men på ett nytt,
              innovativt, transformativt sätt. I stället för att till exempel
              handla upp resor kan man handla upp en videokonferensverksamhet.
              Man ersätter alltså en resa med en it-tjänst. I stället för att
              handla upp papper kan man upphandla en it-lösning som gör att
              man inte behöver köpa in papper utan kan använda sig av exempelvis
              en läsplatta.
            </seg>
            <seg xml:id="i-bd6240e581803948-0">
              Även här finns stora möjligheter. Vi har sett exempel på hur
              det har använts. Det har fått stort genomslag, med det som saknas
              är politisk vilja och intresse för att verkligen driva igenom
              den typen av tänkande ute på fältet där upphandlingarna sker.
            </seg>
            <seg xml:id="i-cfb15265b5d0bdc4-0">
              Från Miljöpartiets sida anser vi att man nu behöver gå från ord
              till handling. Regeringen har varit väldigt intresserad av att
              begrava dessa frågor i utredning efter utredning. Ett antal utredningar
              har redan tittat på offentlig upphandling och vilka möjligheter
              det finns att ställa miljökrav. För närvarande pågår två utredningar
              som fortsätter att titta på frågan. Någon gång måste det väl vara
              dags att gå från ord till handling, omsätta de vackra orden i
              praktik och se till att de får genomslag. Det gäller att driva
              igenom de möjligheter som finns att aktivt använda det redskapet
              i miljöarbetet. Där saknar vi fortfarande regeringens svar.
            </seg>
          </u>
          <note type="speaker" xml:id="i-bf14da8141e0cdeb-0">
            Anf. 116 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_e10079" xml:id="i-29036025086a856a-0">
            <seg xml:id="i-a370d2bb40b3c54d-0">
              Herr talman! Vi kommer snart att få utredningar på vårt bord,
              Per Bolund.
            </seg>
            <seg xml:id="i-035ae8c9bca5f9f9-0">
              Jag vill börja med att tala om att Riksrevisionen tagit fram
              en rapport om miljökrav i offentlig upphandling för att se om
              dessa styr mot klimatmålen. Det är det som ärendet handlar om.
              Det är ett viktigt område, och det är bra att vi får det belyst.
            </seg>
            <seg xml:id="i-57fa1cd4142f427e-0">
              Samtidigt som rapporten nu ligger på riksdagens bord händer det
              många olika saker i miljöfrågan. Det pågår ett stort arbete med
              att modernisera EU-lagstiftningen, och här hemma pågår ett par
              utredningar, precis som Per Bolund nämnde. Jag tycker mig märka
              att det också ute i vårt samhälle händer saker med miljökrav.
              Jag märker det bland annat vid mina besök i kommuner och i regionen.
              Det pågår en resa utanför detta rum. Per Bolunds tidigare partikamrat
              i riksdagen Maria Wetterstrand var i tv i helgen och talade om
              hur företagen lär sig och hur goda exempel sprids. Det är viktigt
              att inte glömma bort det även om denna rapport begränsar sig till
              just offentlig upphandling.
            </seg>
            <seg xml:id="i-dbbbffcc11996cff-0">
              Inte alltid har miljökrav vid offentlig upphandling varit rätt
              ställda, och fortfarande är det inte så. Just bör-regeln om att
              använda miljökrav vid upphandling är ett av de påpekanden som
              Riksrevisionen tar upp, och man hänvisar till genomförda intervjuer.
              Regeringens svar är att det finns mer att göra och att det endast
              är ett fåtal tillfrågade i intervjun, där det hänvisas till ett
              tjugotal. Visst finns det mer att göra, och ett underlag på mer
              än ett tjugotal aktörer vore bra. Det är viktigt att titta på
              vilka krav som ställs och varför. Det behövs snarare exempel och
              skrivtips för att verksamheter och myndigheter ska kunna ställa
              rätt krav för att få i gång en bredare användning än att driva
              på för skall-krav av miljö.
            </seg>
            <seg xml:id="i-43eec8811ac5d6b1-0">
              Då kan vi på olika sätt nå ut till ett Sverige som ser väldigt
              olika ut vad gäller möjligheter och resurser. Helsingforss stad
              med sina 868 150 invånare skiljer sig väsentligt från den lilla
              kommunen Bjurholm med sina 2 433 kommuninvånare. Här skulle de
              som gjort lärdomar på vägen kunna vara en bra vägvisare för andra
              med mindre resurser.
            </seg>
            <seg xml:id="i-d63c7f7a0ef5da48-0">
              Att det pågår utredningar spelar roll i sammanhanget. Det arbete
              som gjorts och görs ska gemensamt sammanstråla från Upphandlingsutredningen
              och Upphandlingsstödsutredningen och bli en gemensam bild för
              förslag och åtgärder. Det är klokt att avvakta detta arbete och
              innehåll som säkert bringar klarhet i en hel del påpekanden från
              Riksrevisionen. När olika delar faller på plats kommer också frågan
              om samordning mellan myndigheter och placering av huvudansvar
              att besvaras. Ägardirektiv för Miljöstyrningsrådet som diskuterats
              kommer då också att falla på plats; det är ett pågående arbete.
              Därför är det klokt att invänta vad dessa utredningar kommer fram
              till och då ha rapporten som vägledning när man ser över handlingsplanen
              för att knyta den tydligare till miljökraven.
            </seg>
            <seg xml:id="i-08e49e9abeb0d967-0">
              Herr talman! Den politiska diskussionen tappar emellanåt bort
              att grundvärdet i offentlig upphandling är den goda affären. Det
              är viktigt att ha fokus på den bästa lösningen till det bästa
              priset. I den motivreservation som Per Bolund redogjort för i
              dag efterlyses krav på energieffektivitet och på att använda produkter
              med energisnåla lösningar.
            </seg>
            <seg xml:id="i-a1d37a9ff1621ac2-0">
              På detta område har nyligen energieffektivitetsdirektivet antagits
              av EU. Det skedde nu i oktober. Arbetet med genomförandet har
              inletts, och man har 18 månader på sig. Direktivförslaget innehåller
              bland annat bestämmelser som förpliktar medlemsstaterna att se
              till att deras statliga myndigheter vid köp av varor, tjänster
              och byggnader ska göra köp med hög energieffektivitetsprestanda
              men poängterar också att det är förutsatt att detta är förenligt
              med kostnadseffektivitet, ekonomisk genomförbarhet, hållbarhet
              i vidare bemärkelse, teknisk lämplighet samt tillräcklig konkurrens.
            </seg>
            <seg xml:id="i-ecba0c552fe7f783-0">
              En fälla som är lätt att hamna i och som kräver marknadskunskap
              är till exempel it och datateknik. Per Bolund har lite grann varit
              inne på detta med kontorsredskap. I reklamen är det ofta positivt
              från miljösynpunkt, men man glömde kanske berätta att sladden
              aldrig kan dras ur och strömmen aldrig upphöra. Här behövs det
              också upplysningar om vilka produkter som är bra.
            </seg>
            <seg xml:id="i-ed12d94760332cab-0">
              Per Bolund för fram miljömärkning som ett steg vidare och talar
              om SIN-listan och hänvisar till Nordiska rådets rekommendation.
              Att titta på och driva frågor framåt är bra. Men genom offentlig
              upphandling gäller grundprinciperna icke diskriminerande, objektivitet
              och verifikationer, och även de nordiska länderna är förpliktade
              att följa EU-reglerna. Därför är det bra om Sverige som land är
              med för att påverka just vad som händer i Bryssel och i EU. Men
              det är också viktigt att vi går i takt med andra länder.
            </seg>
            <seg xml:id="i-9d205c5e26a152f8-0">
              I Per Bolunds reservationer finns också skrivningar om att i
              större utsträckning använda verktyg som öppnar för nya lösningar
              och produkter. Detta är ett område som är mycket intressant. När
              jag besökte Region Skånes upphandlingsenhet i somras fick jag
              lyssna på ett par oerhört intressanta tankar om hur man kan använda
              dessa verktyg på ett smart sätt. Precis som tidigare påpekats
              går det att göra i organisationer som har bärkraft för det, men
              det går inte att göra överallt. Jag tror däremot att om vi får
              i gång det på större enheter kan de små sedan hänga på. Att det
              redan finns verksamheter inom stat och kommun där man testar detta
              är därför mycket bra.
            </seg>
            <seg xml:id="i-1ffbd79283f5b5d5-0">
              Exempel på sådant som Per Bolund också tar upp är innovationsupphandling.
              Det pågår en hel del arbete på detta område. Vinnova har fått
              ett uppdrag i budgetpropositionen 2011 att utveckla nätverk, metoder
              och kompetensstöd kring just innovationsupphandling. Kammarkollegiet
              har fått i uppdrag att ta fram en vägledning avseende innovationsvänlig
              upphandling. Statens energimyndighet har fått i uppdrag att genomföra
              satsningar på teknik- och innovationsupphandling inom området
              för miljöteknik. Trafikverket har fått i uppdrag att satsa på
              innovationsupphandling inom transport. När det gäller innovationsupphandling
              inom området för vård finns ett samarbete mellan Vinnova och SKL.
            </seg>
            <seg xml:id="i-2052f9a361d989ef-0">
              Att det inte finns krav på innovationsupphandling lyfter Per
              Bolund upp som ett bekymmer. Men du ser också anledningen till
              det. Det finns oklarheter rättsligt kring detta. Det gäller att
              vänta in och se vad Upphandlingsutredningen säger. I den behandlas
              också transformativa lösningar som Per Bolund efterlyser.
            </seg>
            <seg xml:id="i-98f148fb19c7d41e-0">
              Förkommersiell upphandling har också nämnts. Det är en upphandling
              som är smart. Men den tar också tid och kraft. Med anledning av
              det Per Bolund framförde tidigare i dag om små företag är det
              kanske inte det första de lägger energi på. Rättsläget är också
              här lite oklart. Man gör tester och ser vad de leder fram till
              och om man behöver utreda ytterligare om det inte är möjligt.
            </seg>
            <seg xml:id="i-59433c432e63beb7-0">
              Herr talman! Det finns en stor öppenhet för nya lösningar, och
              det pågår ett stort arbete. Jag vill därför yrka bifall till utskottets
              förslag i betänkandet och avslag på motivreservationen.
            </seg>
          </u>
          <note xml:id="i-a9a93eee1bf112c6-1">
            Överläggningen var härmed avslutad.
          </note>
          <note xml:id="i-bb4619c3ef58c721-0">
            11 § Höständringsbudget för 2012
          </note>
          <note xml:id="i-2f9f2e4a9ce5e0ea-3">
            Föredrogs
          </note>
          <note type="speaker" xml:id="i-c5482975686df0e9-0">
            Anf. 117 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_e10079" xml:id="i-29036025086a856a-1">
            <seg xml:id="i-b63300947b6a516e-0">
              Herr talman! Tidigare i dag har finansutskottet haft en lång
              debatt där vi debatterat ramarna för budgeten 2013. I detta ärende
              hanterar vi höständringsbudgeten för 2012 där regeringen föreslår
              en del ändringar i anslagen.
            </seg>
            <seg xml:id="i-30bd28f966d9ba71-0">
              Det är ändringar av nivån på 28 anslag inom 14 utgiftsområden.
              Förslaget är att 20 anslag höjs och att 8 anslag sänks. De föreslagna
              ökningarna av anslagen uppgår till 8 miljarder varav merparten
              av anslagsökningarna, 6 miljarder, förklaras av anslaget räntor
              på statsskulden.
            </seg>
            <seg xml:id="i-5959caf521e2d134-0">
              Att det blir förändringar av storleken på statsskuldsräntorna
              beror i huvudsak på högre kursförluster vid byten av lån och högre
              valutakursförluster för skulder i utländsk valuta.
            </seg>
            <seg xml:id="i-665e8703f8e4a9a0-0">
              Det finns tre stora anslag i betänkandet. Det är bostadstillägg
              till pensionärer. Det är på 795 miljoner och ligger under anslagsmål
              11. Det är anslag till rättsliga biträden, utgiftsområde 4. Här
              finns en ökning på 200 miljoner. Det är anslag till sjukvård i
              internationella förhållanden, utgiftsområde 9, på 108 miljoner.
              Detta är regelstyrt, och lagar binder regeringen att genomföra
              detta. Det håller också EU-direktiven rätt på.
            </seg>
            <seg xml:id="i-a54db2fc86241fba-0">
              Herr talman! Det finns i detta betänkande en reservation från
              Sverigedemokraterna där man har åsikter om anslaget som handlar
              om integration och pengar som tillförs för att Migrationsverket
              ska kunna utföra sitt arbete. En sådan förändring innebär att
              det skjuts över kostnader till kommuner och socialbidragen i stället
              för att staten får lov att tillföra pengar till kommunerna. Det
              drabbar indirekt kommunerna.
            </seg>
          </u>
          <note xml:id="i-97f81e058848d24f-0">
            Herr talman! Jag yrkar därför bifall till utskottets förslag
            i betänkandet och avslag på reservationen.
          </note>
          <note type="speaker" xml:id="i-facaaf800f0561e6-0">
            Anf. 118 DAVID LÅNG (SD):
          </note>
          <u who="david_lang_c2b3c8" xml:id="i-9ba4c9d861783767-0">
            <seg xml:id="i-7b1f6483c2970ab8-0">
              Herr talman! I årets höständringsbudget ber regeringen återigen
              om mer pengar för att finansiera den allt större invandringen.
              Det gör man eftersom kostnaderna för flyktingmottagande kommer
              att öka, vilket i sin tur beror på att det kommer allt fler asylsökande
              till Sverige.
            </seg>
            <seg xml:id="i-7f579c0373f13fb6-0">
              Det är inte första gången som en ändringsbudget används för att
              tillföra mer pengar till invandring och integration. I fjolårets
              ändringsbudgetar föreslogs först på våren 875 miljoner kronor
              extra till anslaget Ersättningar och bostadskostnader och senare
              på hösten 530 miljoner kronor extra till Kommunersättningar vid
              flyktingmottagande.
            </seg>
            <seg xml:id="i-4484ae6eb43e027a-0">
              Om regeringens och Migrationsverkets prognoser över immigrationen
              till Sverige gång på gång slår fel finns det ett allvarligt problem.
              Det är ett problem som beror på en ogenomtänkt politisk inriktning.
              Prognoser kan naturligtvis slå fel. Men nu är saken den att man
              tycks ha satt i system att tillföra pengar till invandringen i
              de ändringsbudgetar som läggs fram två gånger varje år för att
              därmed dölja en del av kostnaden som borde ha funnits med redan
              i budgetpropositionen.
            </seg>
            <seg xml:id="i-c0f3591fc9b02591-0">
              Bortsett från att regeringens prognoser för hur stora kostnaderna
              är för flyktingmottagandet slår fel varje år flaggar även Migrationsverket
              för att trycket från asylsökande förväntas slå nya rekord under
              den närmaste framtiden. Vi måste börja ställa oss frågan varför
              trycket på Sverige ökar samtidigt som alla andra länder kommer
              mycket lindrigare undan.
            </seg>
            <seg xml:id="i-c7def4d2a17a8f01-0">
              Varför ska svenska skattebetalare behöva acceptera att deras
              skattekronor används så ineffektivt som det innebär att ta emot
              flyktingar i Sverige i stället för att satsa på hjälp i närområdena?
              Två personer som får skydd i närheten av sitt hemland är en större
              framgång än en person som får uppehållstillstånd i Sverige, och
              till råga på allt är det mycket billigare.
            </seg>
            <seg xml:id="i-c5189720a2a2845a-0">
              Särskilt intressant är det att kostnaderna skenar samtidigt som
              regeringsföreträdare brukar påstå att invandringen är någonting
              som vi tjänar på ekonomiskt. Vissa går så långt att de säger att
              vi inte skulle klara oss utan den.
            </seg>
            <seg xml:id="i-2aaf956aecce19b9-0">
              Jag menar att Sverige klarar sig alldeles utmärkt utan att behöva
              tillskjuta ständigt ökade anslag till den misslyckade massinvandringspolitiken,
              och jag yrkar därför bifall till Sverigedemokraternas båda reservationer.
            </seg>
          </u>
          <note type="speaker" xml:id="i-ee0acfba3d366f73-0">
            Anf. 119 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-29036025086a856a-2">
            <seg xml:id="i-e633014de7d108ad-0">
              Herr talman! Att det händer saker och ting i vår omvärld kan
              vi tycka en hel del om. Det är alltid trist och tråkigt när det
              förekommer krig och oroligheter på andra håll. Det gör också att
              man inte riktigt dag från dag kan veta hur saker och ting ska
              ta sig framåt.
            </seg>
            <seg xml:id="i-740c8bb4082f6176-0">
              Just nu pågår det ett krig i Syrien. Det gör att det händer saker
              och ting som också påverkar Sverige. Därför tycker inte jag att
              det är så konstigt att man tittar på de resurser man har och ser
              till att man med det bistånd som finns hjälper till med pengar
              från staten för att vi ska kunna hjälpa i detta sammanhang.
            </seg>
            <seg xml:id="i-8687a84825176482-0">
              Jag vill fråga David Lång om han tycker att det är rätt metod
              att låta kommunerna ta detta via socialbidrag i stället för att
              vi hjälps åt från statens sida med att ta hand om dessa personer.
              Vad har David Lång för tankar om detta över huvud taget?
            </seg>
          </u>
          <note type="speaker" xml:id="i-25998e3b1d3a6d72-0">
            Anf. 120 DAVID LÅNG (SD) replik:
          </note>
          <u who="david_lang_c2b3c8" xml:id="i-9ba4c9d861783767-1">
            <seg xml:id="i-c0cac2b71ad759ec-0">
              Herr talman! Ann-Charlotte Hammar Johnsson talar om att det är
              viktigt att man ser över de resurser man har. Det är precis det
              som är Sverigedemokraternas huvudpoäng i frågan.
            </seg>
            <seg xml:id="i-8c611f47d22bdc5f-0">
              Med en sverigedemokratisk flyktingpolitik kommer många fler flyktingar
              att få skydd undan förföljelsen i hemlandet, till exempel undan
              katastrofen i Syrien. Många fler kommer att hjälpas, och det kommer
              att ske till en avsevärt lägre kostnad. Det är att använda resurserna
              mer effektivt. Att hjälpa flyktingar i deras närområden är nämligen
              mycket mer kostnadseffektivt. Det innebär dessutom att flyktingarna
              har närmare till sitt hemland när tiden för återvändande närmar
              sig, och det innebär att regeringen inte kommer att behöva styra
              om ännu mer utlandsbistånd till flyktingmottagning i Sverige.
              Det innebär att regeringen kan slippa komma med fler ändringsbudgetar
              där man begär ökat anslag för skenande flyktingkostnader. Det
              innebär att Sverige slipper belasta kommuner med flyktingar som
              man inte har bostäder till och att man slipper belasta Migrationsverket
              med ytterligare arbete som man inte har resurser till. Samtidigt
              får fler hjälp än i dag.
            </seg>
            <seg xml:id="i-bc65accc35e09f95-0">
              En sådan politik vinner alla på. Varför vill inte regeringen
              satsa på en sådan politik i stället?
            </seg>
          </u>
          <note xml:id="i-3f3e705ca64059fe-0">
            I detta anförande instämde Björn Söder (SD).
          </note>
          <note type="speaker" xml:id="i-3a747ee60b545a91-0">
            Anf. 121 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_e10079" xml:id="i-29036025086a856a-3">
            <seg xml:id="i-aa234f496e667015-0">
              Herr talman! David Lång har rätt i att man kan hjälpa många fler
              människor på närmare håll. Så är det. Men det är inte alltid det
              fungerar i verkligheten. Vi satsar på att hjälpa folk nära, men
              vi säger inte heller att vi ska stoppa och stänga gränser för
              folk som kommer hit. Vi tycker att man behöver hjälpa till. Att
              Europa sedan ser ut som det gör och att det finns andra bekymmer
              samtidigt gör att vi har en lite större uppgift, och jag tycker
              inte att det är fel.
            </seg>
            <seg xml:id="i-0f9d30c77091003e-0">
              Sverige är ett litet, exportberoende land som har haft öppna
              gränser som har tjänat oss väl under många år. Jag ser inte på
              något vis att vi ska ändra på det. Däremot får vi efter hand försöka
              lösa de problem som uppstår. Det finns alltid saker och ting att
              göra på alla politikområden. Det gäller såväl undervisning som
              det som har med arbetstillfällen, bostad och andra delar att göra.
            </seg>
            <seg xml:id="i-c1c6c18ec3cba37e-0">
              Men det är en politik över huvud taget som det här landet brottas
              med och ska försöka få ändring på. Det har inte med grupper att
              göra. Vi ska väl försöka göra både och, David Lång? Eller vill
              David Lång att vi inte ska göra det ena utan bara det andra? Den
              politiken delar inte jag.
            </seg>
          </u>
          <note type="speaker" xml:id="i-b96bf49f11c15abd-0">
            Anf. 122 DAVID LÅNG (SD) replik:
          </note>
          <u who="david_lang_c2b3c8" xml:id="i-9ba4c9d861783767-2">
            <seg xml:id="i-c089fd28e6c3b425-0">
              Herr talman! Det brukar nämnas att Sverige är ett exportberoende
              land. Visst är det så, men det är inte det vi debatterar nu. Vi
              har inte tänkt påverka exporten på något vis. De flesta länder
              i Europa är beroende av handel med omvärlden, men de flesta andra
              länder i Europa klarar ändå av att föra en ansvarsfull politik.
            </seg>
            <seg xml:id="i-9faecf252eb7ee13-0">
              Regeringsalliansen är eniga i höständringsbudgeten, och de verkar
              ha stöd från hela den rödgröna oppositionen. Jag vet inte om Ann-Charlotte
              Hammar Johnsson skulle vilja ha stöd även från Sverigedemokraterna.
              Det är kanske därför hon har begärt replik för att diskutera saken.
            </seg>
            <seg xml:id="i-9bbbf9d3767cc482-0">
              Jag menar att själva poängen är att regeringen inte kan räkna
              med Sverigedemokraternas stöd med mindre än att man visar tydliga
              avsikter med att komma till rätta med de uppenbara problem som
              regeringens politik innebär. Den innebär att kostnaderna för flyktingmottagande
              skenar. Den innebär att Sverige tar emot flest flyktingar av alla
              europeiska länder i absoluta tal från katastrofen i Syrien. Vi
              tog emot flest av alla från Irak. Vi tar emot flest av alla i
              snart sagt alla avseenden och från snart sagt alla håll.
            </seg>
            <seg xml:id="i-7a0923348e74947c-0">
              Den svenska regeringen för världens mest extrema och mest ansvarslösa
              politik på området. Regeringen måste inse att man är helt fel
              ute och att det är skillnad mellan att å ena sidan hjälpa så många
              som möjligt, å andra sidan bevilja så många uppehållstillstånd
              i Sverige som möjligt. Det är två helt olika saker.
            </seg>
            <seg xml:id="i-fe189f17624f9a31-0">
              Slutligen: Man måste sluta upp med att låta kostnaderna för flyktingmottagande
              fortsätta skena, vilket varje höständringsbudget är ett bevis
              på. Då kan man få Sverigedemokraternas stöd.
            </seg>
          </u>
          <note xml:id="i-3f3e705ca64059fe-1">
            I detta anförande instämde Björn Söder (SD).
          </note>
          <note xml:id="i-a9a93eee1bf112c6-2">
            Överläggningen var härmed avslutad.
          </note>
          <note xml:id="i-4d0bd2467c900b64-0">
            12 § Beredskapslagring av olja
          </note>
          <note xml:id="i-2f9f2e4a9ce5e0ea-4">
            Föredrogs
          </note>
          <note type="speaker" xml:id="i-ca5a816c3b4923ce-0">
            Anf. 123 STEFAN CAPLAN (M):
          </note>
          <u who="stefan_caplan_bdf2fd" xml:id="i-10f6c2812d6fa004-0">
            <seg xml:id="i-fdbb6b489668e2a0-0">
              Herr talman! Då lämnar vi finanspolitiken ett slag och ger oss
              in i försvarsutskottets verksamhetsområde.
            </seg>
            <seg xml:id="i-c28144aded021def-0">
              I dag debatterar vi en ny lag om beredskapslagring av olja. Anledningen
              till den nya lagen är ett rådsbeslut i EU 2009. Det kan tyckas
              vara en mindre sak att ha åsikter om, men detta betänkande är
              mycket viktigt utifrån ett försörjningsperspektiv vid en krissituation
              där det råder bränslebrist.
            </seg>
            <seg xml:id="i-667ada24c152962b-0">
              Alliansregeringens lagförslag innehåller ett antal bestämmelser
              som står i samklang med nuvarande lag. Där betonas att Sveriges
              beredskapslager även fortsättningsvis ska bestå av så kallade
              lagringsbränslen.
            </seg>
            <seg xml:id="i-baf906d689b4d9b1-0">
              Bland de nya bestämmelserna kan nämnas de två metoder som finns
              för att beräkna vilken storlek Sveriges beredskapslager ska utgöras
              av. Detta lager ska motsvara 90 dagars genomsnittlig daglig nettoimport
              eller 61 dagars konsumtion av råolja eller petroleumprodukter
              beroende på vilken mängd som är störst.
            </seg>
            <seg xml:id="i-42fff081445ba7b6-0">
              Tidigare skulle lagerhållningen ske inom landet. Men denna nya
              lag möjliggör lagring i ett annat EU-land om detta land godkänner
              det. Jag ser det som värdefullt att man inom Europeiska unionen
              kan hjälpa varandra också vad gäller lagerhållning.
            </seg>
            <seg xml:id="i-0c89e06347330121-0">
              Man ska lyfta fram kravet på att en beredskapsplan upprättas
              för hur Sveriges beredskapslager ska användas vid allvarliga försörjningsavbrott
              men också för hur en begränsning av förbrukning ska genomföras.
              EU-kommissionen har rätt att på begäran få ut uppgifter om beredskapslagringen
              och tillträde till anläggningar där lagerhållningen sker. Det
              är även fortsättningsvis regeringen som beslutar om huruvida ett
              lager ska få användas.
            </seg>
          </u>
          <note xml:id="i-5149520933f028fd-0">
            Herr talman! Med detta som lite bakgrundsfakta yrkar jag bifall
            till utskottets förslag i betänkandet samt avslag på reservationen.
          </note>
          <note type="speaker" xml:id="i-308b917f5a266de1-0">
            Anf. 124 BJÖRN SÖDER (SD):
          </note>
          <u who="bjorn_soder_0c1a4c" xml:id="i-b2d2ca5863568ed6-0">
            <seg xml:id="i-1dd32fd8ee12f8d3-0">
              Herr talman! När vi nu här i kammaren ska fatta beslut om nya
              regler för beredskapslagring av olja är det ett välkommet beslut.
              Det har länge behövts en uppdatering och en förnyelse av Sveriges
              insatser på området, och det är därför med visst beklagande som
              jag kan konstatera att det har krävts ett EU-direktiv för att
              regeringen ska få fart på arbetet.
            </seg>
            <seg xml:id="i-c6588d547e3e52e0-0">
              Även om det är sällsynt med systemstörande händelser av den magnitud
              som kan störa oljetillgången tillhör det ett samhälles grundläggande
              åtaganden att tillförsäkra sina medborgare den grundläggande trygghet
              som de har rätt att förvänta sig. Även om den aktuella propositionen
              från regeringen utgör ett steg i rätt riktning i det avseendet
              finns det vissa problem.
            </seg>
            <seg xml:id="i-50bc914eecd3ea32-0">
              Från Sverigedemokraternas sida vill vi särskilt poängtera att
              det är ett i grunden bristfälligt förslag att acceptera att de
              beredskapslager som det är sagt att de privata aktörerna ska hålla
              kan existera utanför Sverige. Tänk er att ett lager av den typ
              för vilken lagen gäller rent fysiskt befinner sig utanför Sverige
              låt oss säga i Malta, för diskussionens skull. Värdet av ett lager
              som geografiskt är förlagt till Malta måste ses som klart begränsat.
              Hur ska man kunna använda ett lager som är beläget på ett så stort
              avstånd på något meningsfullt vis?
            </seg>
            <seg xml:id="i-0025e774bcbcc061-0">
              Vi förespråkar i stället att Sverige utnyttjar den möjlighet
              som direktivet medger att införa statligt ägda beredskapslager
              vad som i direktivet kallas för centrala lagringsenheter för att
              därigenom bibehålla möjligheten att ha snabbt gripbara reserver
              av olja inom landets gränser.
            </seg>
            <seg xml:id="i-07372a647f9d0536-0">
              Detta behöver naturligtvis inte utesluta att man också utnyttjar
              de möjligheter till lagring som finns hos kommersiella aktörer.
              Precis som regeringen anger finns det en fördel i att kunna använda
              sig av de inarbetade logistikvägar och den expertis som sådana
              aktörer innehar. Men denna typ av lager måste i sådana fall finnas
              tillgänglig i Sverige. Delegering av lagringsskyldigheten till
              ekonomiska aktörer utanför landet ska alltså enligt vår mening
              vara förbjuden i lag, vilket också ligger inom ramen för vad direktivet
              tillåter.
            </seg>
            <seg xml:id="i-f2fbf2928cb27f7a-0">
              Avslutningsvis stipulerar direktivet att medlemsstaterna är skyldiga
              att genomföra åtgärder för att förbereda införandet av ett ransoneringssystem.
              Något fungerande ransoneringssystem förefaller inte heller ha
              existerat i Sverige sedan 90-talets början.
            </seg>
            <seg xml:id="i-03610a31f1d97a99-0">
              Energimyndigheten har uttryckt att det finns behov av ett ransoneringssystem.
              Det finns enligt vår mening ingen anledning att formulera lagtexten
              på något annat sätt än att det uttryckligen framgår att tillsynsmyndigheten
              ska ta fram ett prioriteringssystem enligt de riktlinjer som föreskrivs
              i direktivet. Vi yrkar att lagen ändras i enlighet med detta.
            </seg>
          </u>
          <note xml:id="i-1b644da3194a2a32-0">
            Därmed, herr talman, yrkar jag bifall till Sverigedemokraternas
            reservation.
          </note>
          <note xml:id="i-3c229a59dc07e1dd-0">
            I detta anförande instämde David Lång (SD).
          </note>
          <note xml:id="i-a9a93eee1bf112c6-3">
            Överläggningen var härmed avslutad.
          </note>
          <note xml:id="i-b2e5166033c2140e-0">
            13 § Redovisning av verksamheten i Internationella valutafonden,
            Världsbanken samt de regionala utvecklings- och investeringsbankerna
            2010 och 2011
          </note>
          <note xml:id="i-2f9f2e4a9ce5e0ea-5">
            Föredrogs
          </note>
          <note type="speaker" xml:id="i-2c03ef20c7fc88e1-0">
            Anf. 125 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-93bf6abf8a3ce313-0">
            <seg xml:id="i-737890d8028231bf-0">
              Herr talman! När Världsbanken talar lyssnar makten. Det var en
              av rubrikerna i gårdagens DN. Enligt artikeln brukar maktens män
              lyssna när Världsbanken talar högt och tydligt.
            </seg>
            <seg xml:id="i-fd3ae469051116d4-0">
              Är det så? Ja, åtminstone när det handlar om klimatet. I måndags
              kom Världsbankens klimatrapport som varnar för att jordens klimat
              håller på att bli fyra grader varmare. Det är dubbelt så mycket
              som de två grader många länder tidigare enats om var en möjlig,
              men ack så hotfull, höjning av temperaturen.
            </seg>
            <seg xml:id="i-a019c368a8cb7218-0">
              Världsbankens chef, Jim Yong Kim, höjer ett varningens finger
              och säger att det är mycket, mycket ont om tid och menar att det
              enda sättet att tvinga fram en förändring är genom att chockera.
              Och det är just vad den här rapporten gör. Den chockerar. En temperaturhöjning
              med fyra grader är den största som jorden upplevt på 20 miljoner
              år, och det får förödande konsekvenser för livet på jorden. Världsbanken
              larmar om att fattiga som bor i världens kuststäder kan stå inför
              en härdsmälta. Dels blir skördarna sämre de kan inte odla sin
              egen mat dels blir många kuster översvämmade, och folk tvingas
              därifrån som klimatflyktingar. Dessutom innebär ett fyra grader
              varmare klimat att värmeböljor med höga dödstal blir vanligare.
              Klimatförändringarna drabbar redan i dag många utvecklingsländer.
              Vissa länder drabbas av torka och svält och andra av översvämningar
              och förstörda hem. Insatser för att klara konsekvenserna och hejda
              klimatförändringarna kräver omfattande internationella åtgärder
              och samarbete.
            </seg>
            <seg xml:id="i-9d2be66a0a0c2ef3-0">
              En rapport av det slag som Världsbanken presenterar är därför
              mer än välkommen, särskilt om den får maktens män och kvinnor
              att lyssna. Med största sannolikhet kommer rapporten att vändas
              och vridas på tillsammans med andra illavarslande forskningsrapporter
              under nästa veckas stora FN-klimatkonferens i Qatar.
            </seg>
            <seg xml:id="i-5d9c29e1b6999e19-0">
              Herr talman! Det är ett faktum att de globala, finansiella institutionerna
              Världsbanken och Internationella valutafonden har en betydelsefull
              roll i det internationella miljö- och klimatarbetet som finansiärer
              men också som förmedlare av kunskap, vilket Världsbankens nya
              rapport vittnar om. De har också stor betydelse för att främja
              ekonomisk tillväxt, global, ekonomisk och finansiell stabilitet
              och fattigdomsbekämpning.
            </seg>
            <seg xml:id="i-1f169bd805dcbca1-0">
              Om jag då fortsätter på temat makt ser jag en tydlig maktobalans
              i nämnda organisationer. Makten inom Världsbanken och Internationella
              valutafonden speglar nämligen inte de ekonomiska förhållandena
              i världen i dag även om större hänsyn tas till de fattiga ländernas
              egna prioriteringar. Utvecklingen av styrelsernas sammansättning
              och vilka som kan utses till chefer måste fortsätta. Det är inte
              rimligt att bästa kompetens inte räcker för att få ett styrelseuppdrag
              eller en chefspost inom de globala, internationella institutionerna.
              Vilka som stod som segrarmakter efter andra världskriget när dessa
              institutioner såg världens ljus är inte en rimlig grund för chefsutnämningar
              på 2010-talet, över 60 år senare. Därför vill vi socialdemokrater
              att Sverige arbetar för att fortsätta öppna och modernisera både
              Världsbanken och Internationella valutafonden.
            </seg>
            <seg xml:id="i-fc0b7b28c4088a2a-0">
              Relationen till FN är också oklar. Kopplingen mellan Internationella
              valutafonden, Världsbanken och FN-systemet måste stärkas. FN bör
              kunna fatta beslut som även de finansiella institutionerna måste
              rätta sig efter. En idé värd att lyfta fram för diskussion är
              att skapa ett ekonomiskt säkerhetsråd.
            </seg>
            <seg xml:id="i-e111ce2570b07a1d-0">
              Herr talman! Det är dock viktigt att betona att Internationella
              valutafonden och Världsbanken är självständiga institutioner som
              bygger på medlemsländernas kapitalinsatser. Även i fortsättningen
              kommer sannolikt ländernas medlemskap och kapitalinsats att vara
              stommen i de finansiella organisationerna, men det är nödvändigt
              med en reformering. Demokrati och mänskliga rättigheter bör i
              högre grad vara förknippade med organisationernas utlåning.
            </seg>
            <seg xml:id="i-45653a2bc474341d-0">
              Dessa reformer av de globala, finansiella institutionerna är
              nödvändiga om maktens företrädare över hela världen ska hörsamma
              annat än alarmerande klimatrapporter i fortsättningen.
            </seg>
          </u>
          <note xml:id="i-7b42a38a43099919-0">
            Herr talman! Därmed önskar jag yrka bifall till reservation 1
            och hoppas att maktens män och kvinnor i denna kammare lyssnar
            till detta och yrkar bifall till densamma.
          </note>
          <note type="speaker" xml:id="i-dfd46d1ef8507435-0">
            Anf. 126 VALTER MUTT (MP):
          </note>
          <u who="valter_mutt_c20a58" xml:id="i-1b4004583d301353-0">
            <seg xml:id="i-be44292687102ddd-0">
              Herr talman! Världsbanken är ett förpliktande namn på en bank.
              Tyvärr saknar denna bank täckning för sina anspråk och lider av
              svår brist på förtroendekapital. Här handlar det om en bank där
              USA, med fem procent av världens befolkning, kan blockera alla
              beslut och alltid tillsätter den högste chefen. I tvillingorganisationen
              Internationella valutafonden, IMF, sitter alltid en europé i chefsstolen.
              Och i båda organisationerna är det marknadens logik och inte demokratins
              som styr, det vill säga de stora pengarna väger tyngre än de många
              människorna. Det är alltså inte en medlem en röst som gäller,
              utan mängden insatt kapital bestämmer röstfördelningen i Världsbankens
              och IMF:s högsta beslutande organ. Det är en ordning som går stick
              i stäv med FN-systemets grundidé om ett medlemsland en röst.
            </seg>
            <seg xml:id="i-0b0a20262c1a0e2c-0">
              Det är hög tid att Världsbanken och IMF, FN-familjens båda svarta
              får, återbördas till demokratins gröna ängar. Glädjande nog pågår
              sedan några år ett arbete med att reformera röstfördelningen i
              organisationernas beslutande organ, och det finns förslag om att
              införa så kallad dubbel majoritet där man kombinerar ekonomisk
              styrka med en demokratisk röstfördelningsmodell. Det skulle påtagligt
              stärka utvecklingsländernas ställning. Som inspirerande förebild
              för demokratiseringssträvandena framstår de av Världsbanken administrerade
              klimatinvesteringsfonderna, vars styrelser har balanserad representation
              av i-länder och utvecklingsländer och där aktiva observatörer
              från FN, civilsamhälle, urfolk och privat sektor deltar.
            </seg>
            <seg xml:id="i-0ac732d87359a075-0">
              Herr talman! 25 års kampanjande av folkrörelser över hela världen
              har bidragit till att den stundtals extrema marknadsliberalism
              som utgått från Världsbanken, IMF och USA:s finansdepartement,
              och som kallats Washington consensus, nu försiktigt börjar avvecklas.
              Vi i Miljöpartiet gläder oss åt detta, men jag vill samtidigt
              betona att vår kritik mot bristen på demokratisk styrning av Världsbanken
              och IMF egentligen handlar om något ännu mer grundläggande än
              att kritisera den ekonomiska politik som dessa institutioner stått
              och, i betydande grad, alltjämt står för. Fortsätter vi att låta
              den ekonomiska råstyrkan bestämma maktförhållandena i Världsbanken
              och Valutafonden talar åtskilligt för att vi går mot en värld
              där Washington consensus inom en kanske inte alltför avlägsen
              framtid byts ut mot Beijing consensus när Kina går om USA och
              blir världens största ekonomi och därtill rustad med världshistoriens
              största valutareserver. Ska vi undslippa en G2-värld där USA och
              Kina utövar ett oproportionellt inflytande måste en högre växel
              till i arbetet med att reformera FN-systemet, inklusive Världsbanken
              och IMF, och här har Sverige ett bjudande ansvar.
            </seg>
            <seg xml:id="i-2313f4d9c2e96318-0">
              Fru talman! En reformering av Världsbanken, IMF och de regionala
              utvecklings- och investeringsbankerna handlar också om att systematiskt
              arbeta med jämställdhetsfrågor, och Sverige måste arbeta för att
              verksamheten fortlöpande utvärderas utifrån konventionen om avskaffande
              av all slags diskriminering av kvinnor. Ökad transparens är en
              annan central punkt på reformagendan, och regeringen bör sträva
              efter förbättrad redovisning av hur den nordisk-baltiska representanten
              i IMF och Världsbanken agerar. Vidare vore det önskvärt att regeringen
              inför årsmötena i dessa organisationer anordnar offentliga möten
              där man redovisar vilka frågor man tänker driva.
            </seg>
            <seg xml:id="i-c2678f2d8c065a05-0">
              IMF:s lånevillkor behöver genomgå grundläggande förändringar.
              Större fokus måste läggas på sociala frågor som jämställdhet och
              mänskliga rättigheter, inklusive fackliga rättigheter. Det är
              bra att möjligheten till skuldavskrivning har utvidgats till länder
              som drabbats av svåra naturkatastrofer. Nu är det dags att utvidga
              mandatet till att även omfatta länder som genomgår demokratisering.
              Det är orimligt att nya, demokratiskt valda regeringar får dras
              med lån som tagits upp av diktatorer och ofta vidarebefordrats
              till skatteparadis eller använts till att förtrycka den egna befolkningen.
              Sverige måste verka för avskrivning av dessa illegitima och djupt
              oetiska skulder.
            </seg>
            <seg xml:id="i-a1b14bf0786b903a-0">
              Vidare måste Sverige kraftfullt verka för att privatiseringar
              inom vattensektorn inte ställs som krav för beviljande av lån.
              Vattendistribution utgör ett så kallat naturligt monopol, och
              tillgången på vatten, lika livsavgörande som tillgången på luft,
              bör styras demokratiskt och gemensamt och inte bli föremål för
              vinstjakt i privata företag som saknar incitament för att förse
              betalningssvaga individer eller människor helt utan inkomst med
              hälsosamt vatten.
            </seg>
            <seg xml:id="i-e6c9b6b1eb4b9fbc-0">
              Miljöpartiet bejakar marknadsekonomi men står djupt främmande
              inför det totala marknadssamhället där alla sociala relationer
              ekonomiseras och där fattiga människor i praktiken frånkänns sitt
              människovärde.
            </seg>
            <seg xml:id="i-0b3f948a9da20e70-0">
              Fru talman! Kapitalflykt är i dag ett avgörande hinder för ekonomisk
              utveckling i syd. Det behövs därför ökad öppenhet och informationsutbyte
              på skatteområdet för att minimera möjligheten för företag och
              privatpersoner att undanhålla medel från beskattning. EU-parlamentet
              har tagit ställning för automatiska och multilaterala informationsbytesavtal
              på global nivå, och regeringen bör verka för att IMF och Världsbanken
              driver på detta arbete.
            </seg>
            <seg xml:id="i-e97eee0ee3b8c265-0">
              Utvecklingsländer har vanligen begränsad kapacitet att själva
              agera mot skatteflykt, och därför är automatiska informationsbytesavtal
              av avgörande betydelse.
            </seg>
            <seg xml:id="i-f813df11fa2b487a-0">
              Fru talman! Klimatförändringarna är vår tids största globala
              utmaning. Världsbanken slår själv fast detta i en färsk larmrapport
              där man varnar för fyra graders global uppvärmning under detta
              sekel.
            </seg>
            <seg xml:id="i-bf3c8683d3f9466a-0">
              Men hur ser då Världsbankens egen utlåning ut på energiområdet?
              Vi har alla kunnat ta del av hur banken möjliggör att ett jättelikt
              kolkraftverk i Sydafrika kommer till stånd. Regeringen bör återkommande
              informera riksdagen om hur stor andel av Världsbankens investeringar
              på energiområdet som går till fossila respektive förnybara satsningar.
            </seg>
            <seg xml:id="i-8dd16e05bdcab7d1-0">
              Miljöpartiet bedömer inte att Världsbanken och IMF i dagsläget
              är mogna den centrala roll som de tilldelats i det internationella
              klimatarbetet. Vi menar att Sveriges bidrag till den globala energiomställningen
              i stället bör kanaliseras genom FN:s klimatfonder.
            </seg>
          </u>
          <note xml:id="i-90523a4dce67323f-0">
            Avslutningsvis yrkar jag, fru talman, bifall till reservation
            2.
          </note>
          <note type="speaker" xml:id="i-ae8dcb2ccbef771c-0">
            Anf. 127 BJÖRN SÖDER (SD):
          </note>
          <u who="bjorn_soder_0c1a4c" xml:id="i-b2d2ca5863568ed6-1">
            <seg xml:id="i-cdd8a6885d42430a-0">
              Fru talman! Det framkommer i den aktuella skrivelsen Redovisning
              av verksamheten i Internationella valutafonden, Världsbanken samt
              de regionala utvecklings- och investeringsbankerna 2010 och 2011
              att regeringen under verksamhetsperioden aktivt verkat för att
              de aktuella finansieringsinstitutionerna ska stärka mål, resultatstyrning,
              verksamhetsuppföljning samt öppenhet.
            </seg>
            <seg xml:id="i-03a799f501c8d267-0">
              I flera av finansieringsinstitutionerna har nya ramverk inrättats
              eller ramverk reviderats för att förbättra resultatstyrningen.
              Detta framhålls som viktigt för att svenska skattemedel ska användas
              effektivt för att uppnå resultat och underlätta ansvarsutkrävande.
            </seg>
            <seg xml:id="i-3e65f723e4a5e53b-0">
              Detta är något som vi sverigedemokrater stöder, men för att öppenheten
              ska öka gentemot riksdagen och möjligheten för ansvarsutkrävande
              när det gäller regeringens satsningar i de aktuella institutionerna
              ska finnas är det av stor vikt att regeringen i kommande skrivelser
              mer tydligt och konkret för respektive finansieringsinstitution
              redovisar vilka framsteg som har gjorts på ovannämnda områden
              och vad de har gett för effekter.
            </seg>
            <seg xml:id="i-16b9a5ac8ce928a1-0">
              För att riksdagens kontrollfunktion ska vara meningsfull vad
              gäller att granska verksamheten i de aktuella finansieringsinstitutionerna
              anser vi även att regeringen i kommande skrivelser bör redovisa
              sammanfattningar och utdrag av faktiskt uppnådda resultat under
              året och av hur väl de överensstämmer med regeringens prioriteringar.
            </seg>
            <seg xml:id="i-977f29f2d71c993a-0">
              Fru talman! Skrivelsen redovisar på ett tydligt sätt att det
              har funnits problem med verksamheten i flera av bankerna under
              perioden. Vissa uppgifter gör dessutom gällande att i synnerhet
              Europeiska utvecklingsbanken och Europeiska investeringsbanken
              har haft problem med oegentligheter eller olämpligt utformade
              projekt under de senaste åren. Detta medges också implicit i den
              aktuella redovisningen.
            </seg>
            <seg xml:id="i-47506223431b611e-0">
              Enligt uppgift pågår också arbete med att förbättra verksamheten
              för att undvika att sådana situationer uppstår igen. I det sammanhanget
              är det viktigt att påpeka att om riksdagens kontrollfunktion ska
              vara meningsfull räcker det inte med att lite vagt tala om att
              arbete pågår, utan det krävs också att regeringen redovisar vad
              som har gjorts och hur de föreslagna reformerna har utfallit resultatmässigt.
            </seg>
            <seg xml:id="i-f2c001f5326dad41-0">
              I betänkandet anför regeringens företrädare att man utformat
              en strategi vad gäller Världsbanken och IFC och att en mer djupgående
              resultatanalys av genomförandet av strategin ska redovisas i slutet
              av strategiperioden. Det är naturligtvis välkommet, och vi vill
              förtydliga vikten av att så verkligen sker, att det kommer riksdagen
              till del och att möjlighet för respons och kritik kommer att finnas.
            </seg>
            <seg xml:id="i-7c5f560c3eb32db5-0">
              Vi menar även att det inte räcker med en djupgående resultatanalys
              för just Världsbanken och IFC. Om regeringen nu säger sig verka
              för att de aktuella institutionerna i skrivelsen ska ha starka
              regelverk för att motverka korruption menar vi att det framdeles
              även behöver redovisas regelbundet till riksdagen vilka dessa
              regelverk och åtgärder är samt vilket utfall de har haft för samtliga
              aktuella institutioner.
            </seg>
          </u>
          <note xml:id="i-9d05d25810962c2e-0">
            Därmed yrkar jag bifall till Sverigedemokraternas reservation
            3.
          </note>
          <note type="speaker" xml:id="i-341b97e18996e1c4-0">
            Anf. 128 HANS LINDE (V):
          </note>
          <u who="hans_linde_857e1f" xml:id="i-1835ac2f02f1848f-0">
            <seg xml:id="i-035077143a8e9ebc-0">
              Fru talman! Betänkandet som vi nu debatterar i riksdagens utrikesutskott
              handlar om verksamheten i Internationella valutafonden, Världsbanken
              och de regionala utvecklings- och investeringsbankerna under 2010
              och 2011.
            </seg>
            <seg xml:id="i-55907eba0cf7b06f-0">
              Jag vill börja med att lyfta fram i vilket sammanhang vi står
              här och debatterar de här frågorna i dag. Vi lever i en djupt
              orättvis och ojämlik värld. Det är en värld med enorma klyftor
              inom och mellan länder, mellan rika och fattiga och mellan män
              och kvinnor. 19 000 barn kommer att dö i dag. De kommer att dö
              alldeles i onödan av enkla sjukdomar som vi skulle kunna bota,
              av orent vatten, trots att vi har teknologin att rena det, och
              av undernäring, trots att det inte saknas mat att mätta deras
              magar med.
            </seg>
            <seg xml:id="i-b269e0ce6954d411-0">
              Närmare en miljard människor vaknande i morse och var hungriga.
              De kommer att gå hela denna dag och vara hungriga, och i kväll
              kommer de att gå och lägga sig hungriga. Trots de stora teknologiska
              framsteg som har lyft jordbruksproduktionen på jorden till historiska
              nivåer har aldrig förr i mänsklighetens historia så många varit
              hungriga som just nu.
            </seg>
            <seg xml:id="i-dda221cad2b0523d-0">
              Var 90:e sekund dör en kvinna i samband med en graviditet, trots
              att vi vet hur vi kan bekämpa mödradödligheten. Samtidigt som
              mödradödlighet i det närmaste är ett okänt fenomen i Sverige är
              det den vanligaste dödsorsaken bland unga kvinnor i stora delar
              av världen.
            </seg>
            <seg xml:id="i-58db033ba9441277-0">
              De redan djupa klyftorna mellan fattiga och rika och mellan män
              och kvinnor riskerar att fördjupas ytterligare som en konsekvens
              av klimatförändringarna. Det är människorna på Andernas sluttningar,
              i Saharas utkanter och i Sydasiens deltaområden som kommer att
              betala och redan i dag betalar priset för de klimatförändringar
              som har skapats av den här planetens höginkomsttagare.
            </seg>
            <seg xml:id="i-3d416833bcddb8f5-0">
              Det finns inte en enkel lösning på de många utmaningar vi står
              inför. Utveckling, fattigdomsbekämpning och minskade klyftor kräver
              en rad åtgärder på en rad områden, exempelvis skuldavskrivningar,
              en klimatpolitik där de rika länderna och de multinationella företagen
              tar sitt ansvar, ett stärkt regelverk för vapenhandel, tydligare
              globala regler för utländska investeringar, ökat bistånd av högre
              kvalitet och rättvisa handelsregler.
            </seg>
            <seg xml:id="i-f7993db386c0095e-0">
              I grunden anser vi att det krävs en ny ekonomisk världsordning
              där man omfördelar makt och resurser från nord till syd, från
              rika till fattiga och från män till kvinnor.
            </seg>
            <seg xml:id="i-f852f44a0e15f1bc-0">
              Betydelsen av att i grunden reformera Internationella valutafonden
              och Världsbanken ska i detta sammanhang inte underskattas. Alltför
              många gånger under sin snart 70-åriga historia har fonden och
              banken, de så kallade Bretton Woods-institutionerna, bidragit
              till att befästa den orättvisa fördelning av makt och resurser
              som utgör grunden för dagens världsordning. Exemplen är tyvärr
              alltför många på hur Världsbanken och Internationella valutafonden
              har backat upp några av vår tids värsta diktaturer, hur man har
              påtvingat utvecklingsländer ekonomiska reformer som har slagit
              deras ekonomier i spillror och hur man har pumpat in pengar i
              icke förnybara energikällor.
            </seg>
            <seg xml:id="i-e6ba86d953727734-0">
              Under de senaste åren har det skett en viss reformering av Världsbanken
              och Internationella valutafonden både när det kommer till arbetsformer
              och politiskt innehåll i verksamheten. För att lyfta fram ett
              positivt exempel vill jag nämna Världsbankens World Development
              Report 2012 , som hade jämställdhet och utveckling som tema. Det
              är frågor som banken tidigare helt ignorerat.
            </seg>
            <seg xml:id="i-cdb078250e404ba4-0">
              Samtidigt ska man inte underskatta de enorma utmaningar som Bretton
              Woods-institutionerna står inför om man verkligen ska bli en kraft
              som bidrar till att minska de enorma klyftorna på vår planet.
              Vänsterpartiet har i en omfattande motion presenterat en lång
              rad förslag på hur vi vill reformera Bretton Woods-institutionerna.
              På grund av tidsbrist väljer jag att bara lyfta fram ett par av
              dem i denna debatt.
            </seg>
            <seg xml:id="i-adc4077dc263180f-0">
              Fru talman! En förutsättning för att IMF och Världsbankens verksamhet
              ska förändras är att institutionerna demokratiseras. Till skillnad
              från övriga FN-organ gäller inte den demokratiska principen om
              en röst, ett land. I stället avspeglar fördelningen av rösterna
              i stora delar maktförhållandena i världen vid institutionernas
              bildande 1944. Det har i flera år pågått ett arbete med att reformera
              pågående röstfördelning, men detta reformarbete har först och
              främst handlat om att kompensera växande tillväxtekonomier, inte
              om att demokratisera institutionerna.
            </seg>
            <seg xml:id="i-94352dae341664f8-0">
              Sedan bildandet av IMF och Världsbanken har det varit tradition
              att det alltid är en europé som är ordförande för IMF och alltid
              en person från USA som är chef för Världsbanken, oberoende av
              om det har funnits någon person från övriga delar av världen som
              har varit mer kompetent. Detta gäller tyvärr fortfarande.
            </seg>
            <seg xml:id="i-d87d374c985c0403-0">
              År 2011 fick den franska regeringen stöd från övriga EU-länder,
              inklusive den svenska regeringen, för utnämningen av den förra
              franska finansministern Christine Lagarde till chef för IMF, trots
              starka protester från många utvecklingsländer. I år valde man
              USA:s kandidat till chef för Världsbanken. Trots att det fanns
              två alternativa kandidater till posten som chef för Världsbanken
              stödde EU och Sveriges regering USA:s kandidat. Många oberoende
              aktörer menade att Nigerias tidigare finansminister Okonjo-Iweala
              som också kandiderade var den överlägset mest kvalificerade kandidaten.
              Hon hade aldrig en chans. Hon föll därför att hon inte kom från
              USA och var USA:s kandidat.
            </seg>
            <seg xml:id="i-2ac7e103a36a2bf8-0">
              Fru talman! IMF och Världsbanken ställer liksom de flesta banker
              upp villkor för att ett land ska beviljas lån och för att gamla
              lån ska kunna avskrivas det som vi ibland kallar konditionalitet.
              Det är i sig inget anmärkningsvärt att en bank sätter upp villkor
              till exempel när det gäller transparens, revision och insatser
              mot korruption. Det skulle också vara önskvärt att IMF och Världsbanken
              utökade sina krav och sin konditionalitet och tydligare kopplade
              sitt arbete till krav på respekt för de mänskliga rättigheterna.
              Det vi ser är att IMF och Världsbanken har utvecklat mycket långtgående
              och ibland nästan skrattretande detaljerade krav när det gäller
              vilken form av ekonomisk politik som låntagarna ska föra. Det
              kan handla om allt från krav på att centrala statliga företag
              ska privatiseras till krav på vilket datasystem man ska använda
              på enskilda departement. Det är beslut som rimligen borde fattas
              av folkvalda politiker, inte av tjänstemän på globala institutioner.
            </seg>
            <seg xml:id="i-97549898d84d9bf2-0">
              För många utvecklingsländer är det i dag omöjligt att självständigt
              utforma sin ekonomiska politik eftersom det skulle äventyra lån,
              skuldavskrivningar och bistånd. Hittills har konditionaliteten
              främst varit ett problem för länder i syd. Man har påtvingats
              privatisering av vattentillgångar, man har tvingats införa avgifter
              i skolan, man har tvingats avskaffa regelverk som skyddat inhemsk
              produktion mot dumpning och så vidare.
            </seg>
            <seg xml:id="i-bcc1621c73eb9844-0">
              Genom den ekonomiska krisen i Europa som vi just nu ser har många
              länder på vår egen kontinent fått smaka på samma medicin. Tillsammans
              med EU och Europeiska centralbanken, ECB, har man ställt krav
              på att man ska skära ned i offentlig sektor, sänka minimilöner,
              urholka fackliga rättigheter, genomföra kraftiga besparingar i
              offentliga välfärdsprogram samt genomföra privatiseringar.
            </seg>
            <seg xml:id="i-a6792c5678b7cd0a-0">
              Detta är i grunden fel väg att gå, anser vi i Vänsterpartiet.
              Det är knappast de grekiska minimilönerna eller den lettiska sjukvården
              som har skapat dagens ekonomiska kris. Den ekonomiska kris som
              vi just nu ser i Europa har skapats genom en alltmer oreglerad
              spekulation, genom att större företag och höginkomsttagare har
              satt i system att genomföra skattefusk och kapitalflykt och genom
              att det eurosamarbete som vi ser i Europa har fråntagit medlemsländerna
              flera av de centrala verktygen för att möta en kris, till exempel
              förändringar i räntenivåer och växelkurser.
            </seg>
            <seg xml:id="i-5cbf11af9bdd555b-0">
              Fru talman! I måndags släppte Världsbanken rapporten Turn down
              the heat , som flera har refererat till tidigare i debatten. Den
              visar att vi är på väg mot dramatiska klimatförändringar redan
              under vår egen livstid. Världsbankens chef Jim Yong Kim skriver
              i förordet till rapporten: Det är min förhoppning att rapporten
              ska chocka oss så att vi agerar.
            </seg>
            <seg xml:id="i-00bf77829c2b71c0-0">
              Jag hoppas att Världsbanken själv tar fasta på de orden och agerar.
            </seg>
            <seg xml:id="i-a0d2a25ed8594eb8-0">
              I dag kan vi konstatera att Världsbanken och IMF har fått en
              central roll i det internationella klimatarbetet. Sverige bidrog
              2010 och 2011 med 400 miljoner kronor till institutionernas gemensamma
              fond på området. Men fortfarande ser vi att det i IMF:s och Världsbankens
              verksamhet ligger stort fokus på investeringar i icke förnybara
              energislag som bidrar till klimatförändringarna.
            </seg>
            <seg xml:id="i-a86e3270e162e6a1-0">
              Den 8 april 2010 röstade Världsbankens styrelse om ett lån på
              omkring 20 miljarder kronor till bygget av ett enormt kolkraftverk
              i Medupi i Sydafrika. Det kommer att blir världens fjärde största
              kolkraftverk och beräknas släppa ut 26 miljoner ton koldioxid
              per år. Sverige och den borgerliga regeringen valde att rösta
              för detta projekt. Till och med USA gick före och valde att lägga
              ned sin röst eftersom man inte vill stödja detta kolkraftverk.
            </seg>
            <seg xml:id="i-3bef49d173a308ad-0">
              Även när det kommer till satsningar på förnybar energi har kritiken
              varit stark mot både IMF och Världsbanken. År 2011 avbröt Världsbanken
              sitt tidigare moratorium mot investeringar i palmoljeplantager.
              Palmolja är ett energislag som har kritiserats starkt av miljöorganisationer
              och andra organisationer i civilsamhället eftersom det skapar
              konflikter i samhället och har starka negativa sociala och ekologiska
              konsekvenser. Sverige har varit en aktiv påhejare av denna utveckling.
              Man röstade ja till lånet till det sydafrikanska kolkraftverket.
              Samtidigt som man kraftigt ökat stödet till Världsbankens utlåning
              i energisektorn har man valt att inte anslå några pengar till
              anpassningsfonden som är knuten till FN:s klimatpanel. Vänsterpartiet
              anser att Sverige borde göra precis tvärtom. Stödet till Världsbankens
              energiprojekt borde skyndsamt fasas ut, och resurserna borde i
              stället satsas på FN:s klimatfonder.
            </seg>
            <seg xml:id="i-711e025b8231823d-0">
              Jag vill avslutningsvis yrka bifall till reservation 2 från Vänsterpartiet
              och Miljöpartiet.
            </seg>
          </u>
          <note type="speaker" xml:id="i-6a4a8c37f7f4976a-0">
            Anf. 129 ULRIK NILSSON (M):
          </note>
          <u who="ulrik_nilsson_f7792c" xml:id="i-f125e07e0bf844a2-1">
            <seg xml:id="i-69b499fae1de8d4a-0">
              Fru talman! Jag har en vision om en värld där man kan handla,
              mötas och ha ett utbyte mellan stater, företag och individer och
              över stora områden. Vi har långt kvar dit. Det finns i dag länder
              som är väsentligt mer utvecklade och länder som är väsentligt
              mindre utvecklade. Den fråga vi sliter med är hur vi på sikt ska
              kunna skapa en värld där vi kan mötas på ett och samma plan. Det
              är i det sammanhanget jag tycker att man ska se de institutioner
              som vi nu diskuterar, Världsbanken, Internationella valutafonden
              och de regionala utvecklingsbankerna.
            </seg>
            <seg xml:id="i-e71e5e5bae4730d3-0">
              Det uttalas ofta att vi ska ha som mål att ha ett bistånd som
              motsvarar 1 procent av bruttonationalprodukten. Mycket få länder
              når upp till det. De brukar räknas i ental, nämligen Sverige och
              kanske något annat land.
            </seg>
            <seg xml:id="i-bf6af5c18a3e86fd-0">
              Men det måste också, som en logisk slutsats, innebära att den
              mängd ekonomi som kommer utvecklingsländer och länder som är lägre
              utvecklade till del är betydligt understigande 1 procent av, om
              jag nu får hitta på ett ord, bruttoglobalprodukten. Det är nämligen
              den fördelning som vi talar om 1 procent. Då borde den stora utmaningen
              vara hur hela världen ska kunna få del av hela kakan och inte
              bara den där sista procenten för att växa.
            </seg>
            <seg xml:id="i-abc73680a4a09ff6-0">
              Det är där som dessa institutioner spelar en stor roll att främja
              och ge möjlighet för investeringar och för handel, att ge möjlighet
              till finansiering och ett system med banker och betalningar som
              spänner ut till alla länder.
            </seg>
            <seg xml:id="i-addf49e1f8f115c2-0">
              Världsbanken och utvecklingsbankerna är därför viktiga när de
              både granskar utvecklingen och säger att det är här som de ska
              lägga sina pengar just för att hjälpa stater att gå i denna utvecklingsriktning,
              från att vara biståndsberoende till att komma i ett annat läge.
            </seg>
            <seg xml:id="i-d0ca3479327cac18-0">
              Därför är dessa klimatrapporter och många av de underlag som
              föreligger för Världsbankens kreditprövning oerhört väsentliga
              när det gäller att driva på utvecklingen.
            </seg>
            <seg xml:id="i-3a629470380cfba3-0">
              Men man ska också veta att det finns en motkraft. Vid ett möte
              i Turkiet för två veckor sedan lyssnade jag på en företrädare
              för en stat som sade: Egentligen bryr vi oss inte om att vänta
              på vad investeringsbankerna säger. Vill vi göra något går vi till
              Qatar. Vi får 400 miljoner dollar no questions asked, men möjligen
              strings attached.
            </seg>
            <seg xml:id="i-941837f482dac878-0">
              Det är klart om det är alternativet för att få utveckling måste
              vi faktiskt arbeta ganska mycket för att utveckla det spår där
              vi ändå har öppenhet, transparens och möjlighet att sprida vissa
              värden i kontakten.
            </seg>
            <seg xml:id="i-dcd8ab825e6cb2ce-0">
              Vad är IMF:s roll? Den är naturligtvis att se till att vi har
              en stabilitet i betalsystemet, därför att den som drabbas mest
              så snart det blir instabilt i betalsystemet är den som inte har
              några egna resurser och den som står svagast.
            </seg>
            <seg xml:id="i-eb57d438bcc412d5-0">
              De av oss som var med på hearingen i går hörde historien om jordbrukaren
              som hade satsat på utsäde när priserna var höga bara för att finna
              att jordbrukspriserna hade fallit, så att jordbrukaren inte fick
              tillbaka utsädet men satt med lånet.
            </seg>
            <seg xml:id="i-987012496272822a-0">
              Naturligtvis påverkar IMF inte jordbrukspriserna, men man tar
              i alla fall bort risken med valutakursförändringar om man kan
              föra en vettig politik och om man kan påverka så att man kan få
              ett stabilt betalsystem. Det är det som dessa institutioner är
              tänkta att göra.
            </seg>
            <seg xml:id="i-b7487a016f79639f-0">
              Fru talman! Om jag nu har beskrivit en vision kommer nästa fråga:
              Hur ser det ut i dag? Vi har inte nått visionen, utan det är snarare
              så att vi diskuterar finanskris, och vi diskuterar allt fler länder
              som för närmast protektionistiska resonemang. Vi hörde i det amerikanska
              valet hur båda presidentkandidaterna talade om att försvara jobb
              i Detroit snarare än att säga att det är bra att man kan få ha
              handel.
            </seg>
            <seg xml:id="i-8ba7052793fdc038-0">
              Vi vet att Norge har mer än tredubblat tullen på hårdost för
              att man vill skydda sitt jordbruk.
            </seg>
            <seg xml:id="i-8f469677c5326fc8-0">
              Det är klart att när de rikaste länderna på jorden använder finansiella
              sätt för att hindra handel ger man en legitimitet till att driva
              handelskrig, och det är inte positivt. Därför är det viktigt att
              vi nu både bekämpar och argumenterar mot detta beteende men också
              att vi faktiskt vågar säga att vi ska använda de institutioner
              som vi har för att ge indikationer om vad som är rätt väg att
              gå.
            </seg>
            <seg xml:id="i-ff3b5ff687d58390-0">
              Det finns tyvärr en risk när man diskuterar detta att de inrikespolitiska
              frågorna kommer i förgrunden. Vi har här hört inlägg av karaktären
              att man har drivit för mycket nyliberala linjer eller ställt för
              hårda krav på olika länder. Jag tror att det vore bättre om vi
              gick tillbaka och ställde oss frågan: Vad kräver systemet för
              att fungera? Och John Steinbeck sade någon gång: There is only
              one part of the universe you can be certain of improving, and
              thats your own self.
            </seg>
            <seg xml:id="i-4714e15bd5b331b9-0">
              Vi har alla en hemläxa att göra, både utvecklingsländer och rika
              länder, för att hålla detta system i gång, och den läxan ska vi
              ta till oss.
            </seg>
            <seg xml:id="i-931102b6821fd373-0">
              Fru talman! Detta ärende handlar inte om bistånd, även om det
              är länkat till bistånd. Det handlar om hur man ska ta sig från
              biståndsberoende till att bli en aktör på världsmarknaden, till
              att bli en av dem i visionen, de som handlar med varandra. Snarare
              är detta fråga om en internationell handel. Det måste vi också
              ta hänsyn till när vi diskuterar vilka regelverk det är.
            </seg>
            <seg xml:id="i-3e6121d6dd931f32-0">
              Jag har full förståelse för att man vill diskutera inflytanderegler
              därför att det är klart att man kan välja att sätta fokus på brukarna
              eller på dem som tillskjuter kapital. Någonstans däremellan måste
              man naturligtvis mötas. Sedan är förstås förhoppningen att utvecklingsländerna
              på sikt ska få en större del av bruttoglobalprodukten, för att
              åter använda mitt eget begrepp, så att de får ett ökat inflytande
              utan att vi behöver hålla på och diskutera att det finns starkare
              eller svagare stater.
            </seg>
            <seg xml:id="i-e9a2044c38867b19-0">
              Men innan vi har kommit dit finns det anledning att diskutera
              inflytandefrågorna. Det är dock viktigt, eftersom det måste respekteras
              på alla sidor, att vi inte ställer ensidiga krav utan löser detta
              i samklang med alla övriga intressenter och att vi kan höra en
              öppen diskussion och föra samtal om hur man kommer fram till det.
            </seg>
            <seg xml:id="i-da13c14b8a8f096f-0">
              Jag tycker också att det är helt självklart att vi ska ha en
              öppen inställning till det som händer i dessa institutioner. Ett
              steg är naturligtvis att det nu vartannat år kommer en rapport
              på riksdagens bord från regeringen, som den som behandlas i dag.
              Men det parlamentariska nätverk som finns i anslutning till Världsbanken
              är också ett bra initiativ. I något sammanhang hörde jag att de
              diskuterade att möjligen försöka använda samma idé för Internationella
              valutafonden därför att vi har mycket att vinna på om många lär
              sig om detta och om många är beredda att diskutera dessa frågor
              och kan dra slutsatserna.
            </seg>
            <seg xml:id="i-e039fd63018718d9-0">
              Fru talman! Detta är ett stort, viktigt och avgörande område.
              Därför är det bra att vi har denna debatt. Avslutningsvis yrkar
              jag bifall till utrikesutskottets förslag i betänkandet UU13 och
              avslag på föreliggande motioner.
            </seg>
          </u>
          <note type="speaker" xml:id="i-5ee44961b6d540a3-0">
            Anf. 130 VALTER MUTT (MP) replik:
          </note>
          <u who="valter_mutt_c20a58" xml:id="i-1b4004583d301353-1">
            <seg xml:id="i-d6171d04d81c6d72-0">
              Fru talman! Jag tycker få saker är så upprörande som illegitima
              skulder. Det är verkligen illegitimt i alla bemärkelser i lagens
              anda och i lagens bokstav att Mobutu, Ferdinand Marcos eller någon
              annan gangster, naturligtvis utan att tillfråga folket, tar upp
              lån och sedan ofta skjutsar en stor del av de lånade medlen vidare
              till skatteparadis eller köper vapen för att förtrycka den egna
              befolkningen. Jag har nästan svårt att hålla mig lugn. Detta är
              moraliskt så djupt beklämmande.
            </seg>
            <seg xml:id="i-ccf217ff286ce70e-0">
              Men glädjande nog är det många initiativ som tas i omvärlden.
              Vi behöver inte gå längre än till Norge, till den blocköverskridande
              norska regeringen som har tagit spännande initiativ. Jag tycker
              att det är så självklart att de människor som blir av med dessa
              diktatorer och börjar ta stapplande steg mot demokrati inte ska
              behöva släpa på dessa blytunga bördor att behöva betala tillbaka
              lånade medel till oss i det rika nord. När vi i de rika länderna
              gav pengar till dessa diktatorer visste vi dessutom vad vi gjorde.
              Vi har därför ett betydande medansvar.
            </seg>
            <seg xml:id="i-b2454f48ca1b57ba-0">
              Jag försöker i politiken att se på saker å den ena sidan och
              å den andra sidan. Men just här har jag mycket svårt att se att
              det finns mer än en enda sida, nämligen att vi måste skriva av
              dessa skulder.
            </seg>
            <seg xml:id="i-55898efb947b4f26-0">
              Därför vill jag fråga Ulrik Nilsson följande: Vad är problemet
              för alliansregeringen när det gäller att ni inte vill att Sverige
              bilateralt och i dessa institutioner som vi diskuterar i dag IMF,
              Världsbanken och så vidare ska verka kraftfullt för skyndsamma
              avskrivningar av illegitima skulder?
            </seg>
          </u>
          <note type="speaker" xml:id="i-25c0a75e3af6ed54-0">
            Anf. 131 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f125e07e0bf844a2-2">
            <seg xml:id="i-e7d509a5cb871e36-0">
              Fru talman! Först och främst tror jag att vår avsky mot beteendet
              är gemensam. Detta kan inte kallas för någonting annat än stöld,
              och det ska aldrig ursäktas.
            </seg>
            <seg xml:id="i-97593a7975f51992-0">
              Om vi tittar på de institutioner som vi talar om här är de i
              mycket hög grad projektstyrda, det vill säga att de säger att
              de ska ha pengarna för ett visst ändamål.
            </seg>
            <seg xml:id="i-c56d8af8bed04bec-0">
              Det kan säkert finnas exempel där man inte har följt upp ändamålet,
              där man inte har gjort de kontroller som behövs så att pengar
              har kunnat glida vid sidan om. Det finns säkert också inslag av
              korruption där det även för legitima projekt glider en del pengar
              vid sidan om. Där kan man diskutera vad som är en rimlig börda
              av de skulderna för de länder som står med dem.
            </seg>
            <seg xml:id="i-f8c58f6fd25411f3-0">
              Om projektet var bra och det gavs pengar till det även under
              en felaktig regim, men värdet av projektet finns kvar, finns det
              fortfarande nytta av det projektet. Det gör att vi generellt inte
              kan säga att skulder ska skrivas av. Vi måste hela tiden göra
              en värdering.
            </seg>
            <seg xml:id="i-b6072b61c03bb62b-0">
              Det viktiga är att vi dels långsiktigt säkerställer ett fungerande
              system, dels förmår hjälpa länderna att lyfta sig ur dessa situationer.
              Därför är jag lite tveksam till att kategoriskt svara ja eller
              nej på frågan, men jag inser att det förmodligen finns en del
              pengar som har så gått så oriktiga vägar att man borde fundera
              på saken.
            </seg>
          </u>
          <note type="speaker" xml:id="i-7512f6397bdf8a0e-0">
            Anf. 132 VALTER MUTT (MP) replik:
          </note>
          <u who="valter_mutt_c20a58" xml:id="i-1b4004583d301353-2">
            <seg xml:id="i-9564dad39f83045f-0">
              Fru talman! Då tolkar jag svaret som en öppning. Det är något
              som vi från Miljöpartiet gärna talar mer om. Låt mig kort återvända
              till frågan om Norge, där jag nyss gjorde ett studiebesök. Om
              jag förstod det rätt är det inte bara regeringen utan också oppositionen,
              Høyre, Moderaternas norska systerparti, som är för avskrivning
              av odious debts, illegitima skulder.
            </seg>
            <seg xml:id="i-7302cd7bfefddcaf-0">
              Jag tackar Ulrik Nilsson för svaret, och jag ser fram emot en
              fortsatt dialog om att avveckla dessa avskyvärda illegitima skulder.
            </seg>
          </u>
          <note type="speaker" xml:id="i-695eb9febc3d3df3-0">
            Anf. 133 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f125e07e0bf844a2-3">
            <seg xml:id="i-fb19349b22337895-0">
              Fru talman! Jag är långt ifrån säker på att alla illegitima skulder
              härrör från Världsbanken, Internationella valutafonden eller utvecklingsbankerna.
              Om de ligger i andra vägar har vi lite inflytande i den frågan.
            </seg>
          </u>
          <note type="speaker" xml:id="i-e5032d62963572aa-0">
            Anf. 134 HANS LINDE (V) replik:
          </note>
          <u who="hans_linde_857e1f" xml:id="i-1835ac2f02f1848f-1">
            <seg xml:id="i-4d308a95624d4916-0">
              Fru talman! Även i frågor om Världsbanken och IMF finns en uppenbar
              politisk skillnad i kammaren. Moderaterna kanske utmärker sig
              lite i sammanhanget som ett av de mest vänligt inställda partierna
              till IMF och Världsbanken. Det var inte många kommatecken av kritik
              eller krav på reformer vi hörde i Ulrik Nilssons anförande.
            </seg>
            <seg xml:id="i-61c30f34e1237864-0">
              Jag lyssnade på varför man från Moderaternas sida tycker att
              Världsbanken och IMF är så utmärkta organisationer och varför
              de fungerar så väl. Ulrik Nilsson sade då att Världsbanken och
              IMF är viktiga för att länder ska utvecklas och komma ut ur ett
              biståndsberoende.
            </seg>
            <seg xml:id="i-02c7963e8be25ac7-0">
              Om vi tittar tillbaka på de senaste snart 70 åren IMF och Världsbanken
              har funnits kan vi konstatera att när det gäller många av de länder
              som man har valt att gå in i framför allt Asien, Afrika och Latinamerika
              har man bidragit till att slå sönder den lokala ekonomin. De har
              fastnat i ett biståndsberoende. De ekonomiska krav som har ställts
              på länderna har varit helt förödande. Det finns en lång rad exempel
              på länder som har vänt sig till IMF för att få så kallad ekonomisk
              sanering som gång på gång, igen och igen, återfallit i ekonomiska
              problem.
            </seg>
            <seg xml:id="i-ced6dbb682e15cf3-0">
              Om Ulrik Nilsson nu tycker att detta är så välfungerande organisationer,
              och har varit det sedan 1944, var är framgångssagorna någonstans?
              Kan du ge något exempel där Världsbankens och IMF:s verksamhet
              har bidragit till denna fantastiska utveckling?
            </seg>
            <seg xml:id="i-1fdeeee83a320194-0">
              Ulrik Nilsson säger också att det är viktigt med Världsbanken
              och IMF eftersom de sprider värderingar våra värderingar. Jag
              undrar lite vilka värderingar de sprider. IMF och Världsbanken
              ställer inga som helst krav när det gäller demokrati och mänskliga
              rättigheter. Det finns över huvud taget inte med i deras uppdrag.
              Däremot ställer de krav på att vatten ska privatiseras och på
              nedskärningar i offentlig sektor. De värderingarna sprids.
            </seg>
          </u>
          <note type="speaker" xml:id="i-67acc59d3a4de22e-0">
            Anf. 135 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f125e07e0bf844a2-4">
            <seg xml:id="i-61393ba56ba72741-0">
              Fru talman! Vad jag har sagt, vad jag står för och vad jag fortsättningsvis
              också kommer att stå för är att den funktion som institutionerna
              har är oerhört viktig. Om historien omfattar i storleksordningen
              70 år, som Hans Linde säger, spelar mindre roll. Om det i historien
              finns tillfällen när fel saker har gjorts innebär det inte att
              behovet i dag är mindre.
            </seg>
            <seg xml:id="i-aa80471774b1eb6c-0">
              Det var därför jag sade att den kreditprövning som görs när projekt
              prövas inför beslut är viktig. Man måste göra rätt saker. Men
              det är också viktigt att ge signalen att det finns en hemläxa
              att göra.
            </seg>
            <seg xml:id="i-daf82d73950553d3-0">
              Jag tror säkert att det finns mycket i historien som man med
              efterklokhetens exakta vetenskaplighet kan diskutera om det var
              så bra, men jag tror också att vi ska vara överens om att någon
              måste fylla denna roll. Då är det bättre att vi använder de institutioner
              vi har.
            </seg>
            <seg xml:id="i-9abe019a184e06d9-0">
              Sedan kommer frågan om vilka värderingar som sprids. Hans Linde
              påstår att organisationerna inte har några värderingar. Först
              och främst är jag helt övertygad om att så snart någon tänkande
              människa rör sig i världen och träffar någon annan sprider man
              värderingar. Då diskuterar man och möts på ett mänskligt plan.
              Det är skälet till varför handel är viktig, nämligen att sprida
              idéer.
            </seg>
            <seg xml:id="i-2d527b4524fb1816-0">
              När jag har sett hur man förbereder och planerar insatser när
              det gäller unionen för Medelhavsområdet som ska föreslås för Världsbanken
              tar man hänsyn till en del av de kriterier som vi ofta lägger
              upp. Jag tror att det går mer och mer mot en utveckling där man
              använder Världsbanken för sådant.
            </seg>
            <seg xml:id="i-029001db2224a588-0">
              Då frågar jag Hans Linde: Vad vill du ha i stället, eller tycker
              du att funktionen är fullständigt oviktig?
            </seg>
          </u>
          <note type="speaker" xml:id="i-e9351a1772b51ec3-0">
            Anf. 136 HANS LINDE (V) replik:
          </note>
          <u who="hans_linde_857e1f" xml:id="i-1835ac2f02f1848f-2">
            <seg xml:id="i-035416dec683e889-0">
              Fru talman! Från Vänsterpartiets sida kan jag göra tydligt att
              vi inte har lagt fram några krav på att lägga ned Internationella
              valutafonden eller Världsbanken. Det har Ulrik Nilsson kunnat
              läsa i vår motion. Men vi lägger fram en lång rad krav på att
              institutionerna i grunden behöver reformeras därför att vi ser
              stora problem. Vi lyfter också fram att det finns andra regionala
              alternativ som växer fram och som är positiva i Sydamerika och
              i Sydostasien när det gäller alternativ till IMF och Världsbanken.
              De växer fram därför att de berörda länderna har visat ett starkt
              missnöje med hur framför allt IMF har fungerat.
            </seg>
            <seg xml:id="i-0bc845feb382199d-0">
              Jag noterar att trots att Ulrik Nilsson inte vill se några reformer,
              han lägger inte fram några krav på tydliga förändringar i IMF:s
              eller Världsbankens arbete, kan han inte på något sätt visa på
              några framgångssagor. Om han inte tycker att det finns behov av
              att reformera institutionerna måste man tycka att de i grunden
              fungerar bra. Var är framgångarna? Vad har de uppnått sedan 1944
              när de två institutionerna bildades? Ge gärna ett konkret exempel.
            </seg>
            <seg xml:id="i-3abe37bf6a6c1f27-0">
              Återigen kommer jag till frågan om värderingarna. Vi har sett
              genom IMF:s och Världsbankens historia hur man ekonomiskt har
              backat upp i stort sett varje västvänlig diktatur. Det har inte
              varit några värderingar om demokrati och mänskliga rättigheter.
              Gå tillbaka till den historia dessa organisationer har haft under
              70 år, hur de har stött några av vår tids absolut värsta diktaturer.
              Det har varit Pinochet i Chile och Mobutu i Kongo och en lång
              rad ytterligare diktaturer.
            </seg>
            <seg xml:id="i-7d452d2b123925e4-0">
              Jag påstår inte att det saknas värderingar i Internationella
              valutafonden och Världsbanken, men den värdering man omfattar
              är nyliberalism. När det kommer till ekonomi är man kompromisslös.
              Där har man en tydlig värdering om att det finns ett ekonomiskt
              koncept som fungerar, nämligen det nyliberala. Det finns inte
              något utrymme för människor i syd att själva ha en åsikt om hur
              deras ekonomi ska utformas och att de i val ska få rösta fram
              olika politiker med olika värderingar.
            </seg>
          </u>
          <note type="speaker" xml:id="i-6837eaae9c129998-0">
            Anf. 137 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f125e07e0bf844a2-5">
            <seg xml:id="i-e3b2b39a274d5bb3-0">
              Fru talman! Det är naturligtvis glädjande att Hans Linde inte
              vill lägga ned institutionerna. Men det vore också bra om han
              funderade lite innan han är alltför kritisk och vill vidta alltför
              stora reformer på alternativen. Jag nämnde tidigare uttalandet
              jag hörde i Turkiet: 400 miljoner dollar från Qatar. No questions
              asked. Det är inte heller ett bra sätt att driva utveckling.
            </seg>
            <seg xml:id="i-da464687a10ea53a-0">
              Hans Linde efterfrågar exempel. Han säger att det finns ett antal
              diktaturer som under historiens gång har fått hjälp. Men jag skulle
              vilja lyfta fram vad jag fick veta en gång. Världsbanken hade
              med hjälp av mobiltelefonteknik skapat möjligheter i ett land
              för människor som tidigare inte hade legitimationer, inte hade
              tillgång till banktjänster, inte hade tillgång till betalsystem,
              inte kunde ha egna pengar, inte kunde få bistånd från sociala
              myndigheter och liknande. Genom att bygga upp denna teknik kunde
              man skapa identitet och verksamhet på det lokala planet för dessa
              människor. Det är möjligt att detta inte stjälpte regimen, men
              det betydde oerhört mycket för de människor som på det sättet
              gavs möjlighet att interagera i samhället. Det här betydde oerhört
              mycket för de mammor i de städer där projektet genomfördes som
              kunde få ett sms där det stod: Din flicka är inte i skolan. Varför
              inte? Det här var ett sätt att föra upp flickornas deltagande
              i skolan.
            </seg>
            <seg xml:id="i-a9502e53ad36378a-0">
              Det där är en framgångssaga. Men det är klart att det inte är
              den stora revolutionen, inte det stora stjälpandet av makten,
              men det är ett stärkande av individer. Och det är genom att stärka
              individer som framtiden kan byggas.
            </seg>
          </u>
          <note type="speaker" xml:id="i-33e0a4b44716636a-0">
            Anf. 138 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-b1c971e3cda0e2c4-0">
            <seg xml:id="i-e6f358a5bcf55557-0">
              Fru talman! Nu debatterar vi en skrivelse från regeringen, en
              redovisning som regeringen gjort för 2010 och 2011 över svenskt
              agerande i IMF och Världsbanken och i de regionala investerings-
              och utvecklingsbankerna. Jag kan notera av den debatt som har
              varit, fru talman, att det uppenbarligen finns en stor samsyn
              när det gäller vårt agerande i de regionala bankerna, för där
              har inte debattens fokus varit. Dessa är dock viktiga. De är viktiga
              för Europa, de är viktiga i Afrika, de är viktiga i Asien för
              att kunna bidra till en finansieringsväg för dem som söker den
              typen av finansiering. Vi ska vara klara över att det här inte
              är de enda finansieringsinstrument som finns. Det har berörts
              tidigare i debatten att man kan gå till ett land och få pengar
              det är det många som har sett. Sådant är naturligtvis möjligt.
              Man kan gå till andra banker på kapitalmarknaden för att söka
              resurser. Det är också möjligt.
            </seg>
            <seg xml:id="i-d1724e7709447d98-0">
              Som sagt är det ett av de instrument vi har skapat för att globalt
              försöka ge förutsättningar för investeringar och utveckling och
              för att skapa säkerhet på finansmarknaden.
            </seg>
            <seg xml:id="i-0ff4117dcc09332c-0">
              Fru talman! När jag besökte Världsbanken och IMF för ett tag
              sedan var de nästan uträknade. De kände sig som att deras tid
              var ute, mer eller mindre. Så kom Lehman Brothers, och vi fick
              en helt ny explosion av finansiella bekymmer över världen. Helt
              plötsligt vaknade de gamla systemen till. De vaknade till i en
              ny värld, kan man säga. Vi förde till nya resurser, gav nya uppdrag
              och har sett att både Världsbanken och IMF fått nya roller. Vi
              har sett hur de har utmanats det har berörts tidigare i debatten.
            </seg>
            <seg xml:id="i-ee6374a6cd705a3a-0">
              Vi var från utrikesutskottet i Brasilien i våras och kunde tydligt
              höra hur man där inom ramen för BRIC-länderna, alltså Brasilien,
              Indien, Kina och egentligen även Sydafrika, diskuterade om att
              skapa sin egen utvecklingsbank. Den har inte riktigt landat än,
              men planer fortgår. Det är naturligtvis bra att det finns en mångfald
              av möjligheter. Det gäller banker här hemma i Sverige och banker
              i världen. Inte minst borde det gynna kunderna, i det här fallet
              länderna. Det är som sagt en ny värld.
            </seg>
            <seg xml:id="i-2862513ae66b4572-0">
              Jag har mött många goda exempel. Jag hörde den isländske finansministern
              med kraft tala om vilken effekt IMF hade haft för att kunna rekonstruera
              efter bankkriserna på Island och vilken betydelse det hade haft
              att man från Islands och IMF:s sida kunnat sätta sig ned och resonera.
              Man hade kunnat göra det trovärdigt från Islands sida hur man
              ville ta hand om krissituationen, och man hade fått IMF:s stöd
              för det arbetet. Vi har sett de har tagit sig över stupet och
              är på väg upp igen på Island. Det var ett exempel.
            </seg>
            <seg xml:id="i-7e1df47b731b931e-0">
              Jag hade anledning att resonera med IMF:s företrädare i vår närmiljö
              när jag ägnade mig åt Ungern, som också haft en del diskussioner
              om detta. Jag hörde, fru talman, IMF:s företrädare tala i termer
              av: Vi ställer egentligen inte krav, vi vill ha säkerhet. De var
              mycket bekymrade över att man skulle få en utveckling som skulle
              skapa alltför stora klyftor och stort elände. Det skulle i sig
              innebära instabilitet och osäkerhet. Banken var angelägen om att
              så inte skulle ske.
            </seg>
            <seg xml:id="i-22eed504e144fb64-0">
              Jag mötte företrädare för Världsbanken i Liberia relativt nyligen
              och pratade privatsektorutveckling och möjligheterna där. Jag
              tror att Hans Linde var med på den resan. Vi såg hur de jobbade
              för att försöka skapa förutsättningar i en miljö där det är väldigt
              svårt att få kapital.
            </seg>
            <seg xml:id="i-53bb6a03ef75e173-0">
              Jag tycker att det här är några tecken på en förändring, men
              också tecken på hur värdefullt det är att vi har den här typen
              av instrument. De kanske inte är perfekta, jag vill inte säga
              det, det finns säkert möjligheter att göra dem bättre och förfina
              dem, och det har vi visat. Jag har också varit oerhört kritisk
              historiskt till många av de saker som gjorts.
            </seg>
            <seg xml:id="i-b2339686657d30e2-0">
              Jag hade anledning att diskutera direkt med Världsbanken om de
              investeringar som man gjort i Sydafrika. Det är ett område som
              man kan vara kritisk till när det gäller diskussionen om ett stort
              kolkraftverk. Och där kom den diskussionen. Ja, säger Sydafrikas
              företrädare som inte har gått till banken speciellt ofta, i princip
              inte varit där, när vi nu kommer och vill få stöd för kolkraftsinvesteringen
              som vi också är kritiska till som en del av ett större paket som
              handlar om även andra åtgärder på energiområdet för att förnya,
              effektivisera och förändra, då säger ni: Nej minsann, vi är inte
              med, vi ställer inte upp. Då tycker Sydafrika att ja, ja, där
              ser man hur ni agerar, där ser man hur ni i väst tycker och driver
              på.
            </seg>
            <seg xml:id="i-ca5e38d45e3b3f51-0">
              Det är viktigt att vi nu följer upp detta och försöker säkerställa
              att de andra åtaganden som Sydafrika gjorde när de fick lånet
              verkligen fullföljs. Den sidan av paketet måste vi också tala
              om och titta på; det tycker jag det finns skäl att göra. Men det
              är naturligtvis en balansakt.
            </seg>
            <seg xml:id="i-81f7b850462e7b05-0">
              Jag var i Rio och mötte företrädare för Världsbanken och IMF
              när man diskuterade grön ekonomi och möjligheterna där. Det är
              rörelser på gång som är värdefulla. Jag är glad att Sverige har
              varit med och påverkat. Vi var med och påverkade för att få fram
              den World Bank Report som kom förra året och som visade att kvinnor
              är helt avgörande om man ska kunna ta steget till ett välfärdssamhälle
              och till utveckling. Det var en insats där Sverige hade varit
              med och aktivt säkerställt. Sådant ska vi göra mer av. Det är
              också bra att vi kunde få Världsbanken att komma med en mycket
              skarp rapport på klimatområdet. Mer av detta!
            </seg>
            <seg xml:id="i-3b9efbedb21e9a14-0">
              Sedan finns det saker att göra som gäller röstregler och annat.
              Vi har varit öppna för och har under den här mandatperioden åstadkommit
              en del förändringar. Alla är inte nöjda, alla får inte som de
              vill. Men det är en del av röstreglerna i systemet som vi har
              att göra med. Vi tycker i och sig att vi från vår valkrets sida
              hanterar det ganska bra, både när det gäller öppenhet och när
              det gäller möjligheterna för parlamentet att vara med och diskutera.
              Jag tycker att det är något av ett föredöme som kan användas också
              av andra. Jag vet att andra har tittat på hur vi hanterar det
              i Sverige.
            </seg>
          </u>
          <note xml:id="i-4a56a48c176ca694-0">
            Med detta, fru talman, yrkar jag bifall till utskottets förslag
            och avslag på reservationen.
          </note>
          <note type="speaker" xml:id="i-e3280518e6b4c94e-0">
            Anf. 139 HANS LINDE (V) replik:
          </note>
          <u who="hans_linde_857e1f" xml:id="i-1835ac2f02f1848f-3">
            <seg xml:id="i-d22cfde54203e1e1-0">
              Fru talman! Nu får jag erkänna att jag är lite osäker på vilken
              isländsk finansminister som Kerstin Lundgren lyssnade till. Men
              jag kan konstatera att den som har varit isländsk finansminister
              under större delen av den ekonomiska krisen på Island heter Steingrímur
              J. Sigfússon och har varit partiledare för Vänsterpartiets systerparti.
              Och jag är inte helt säker på att han skulle vara till hundra
              procent bekväm med att vi här i riksdagens talarstol outar honom
              som varm anhängare och förespråkare av Internationella valutafonden.
            </seg>
            <seg xml:id="i-eb717d7c9c369617-0">
              Jag tycker ändå att det är spännande att Centerpartiet lyfter
              fram Island som det positiva exemplet, för det är ju ett land
              som har valt att möta sin ekonomiska kris på ett fundamentalt
              annat sätt än vad man nu gör i resten av Europa. De har inte valt
              att låta löntagare och välfärden betala det högsta priset för
              den ekonomiska krisen. De har valt att möta sin ekonomiska kris
              genom att reglera finansmarknader, att ta över verksamheten i
              flera av de största isländska bankerna och att höja skatter och
              avgifter, framför allt för landets höginkomsttagare, de som var
              med och skapade spekulationen som lade grunden till krisen.
            </seg>
            <seg xml:id="i-d4becf2ee251c815-0">
              Jag konstaterar att Island i grunden har valt en helt annan väg,
              och också varit det mest framgångsrika landet när det gäller att
              möta krisen, och nu är på väg ut ur den ekonomiska krisen. Jag
              noterar att Centerpartiet lyfter fram det land där som sagt en
              vänsterpartist har styrt Finansdepartementet som en framgångssaga.
            </seg>
            <seg xml:id="i-1ac21b26422299df-0">
              Jag måste trots allt ställa frågan om det sydafrikanska kolkraftverket
              till Kerstin Lundgren. Det handlar ju inte om vilket kolkraftverk
              som helst i det här sammanhanget. Det kommer att bli världens
              fjärde största kolkraftverk. Man kommer att släppa ut 26 miljoner
              ton koldioxid per år. Det är svårt att kompensera det med åtgärder
              på andra områden. Till och med USA valde att lägga ned sin röst
              vid röstningen om stödet till kolkraftverket. Varför valde den
              borgerliga regeringen med Centerpartiet, Alliansens så kallade
              gröna röst, att rösta ja till kolkraftverket?
            </seg>
          </u>
          <note type="speaker" xml:id="i-7168716671f7c97a-0">
            Anf. 140 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-b1c971e3cda0e2c4-1">
            <seg xml:id="i-6c59f8201b2775cd-0">
              Fru talman! Först och främst ska jag inte recensera eventuella
              partikamrater till Hans Linde. Jag kan bara konstatera att vi
              hade anledning att lyssna till ett kraftfullt anförande, och jag
              var så fin i kanten att jag inte berörde hemvisten, men den har
              helt klart framkommit av Hans Lindes tidigare replik. Och han
              var väldigt tydlig med att IMF hade spelat en väldigt viktig roll
              för att lösa de problem som Island hade. Han visade också tydligt
              på att om man som land har en annan idé är det möjligt att föra
              diskussionen.
            </seg>
            <seg xml:id="i-578098b712e4e052-0">
              Om Hans Linde inte tror sina egna kolleger må det väl vara Hans
              Linde fritt att inte göra det. Men jag tyckte att det var ett
              spännande inlägg som visar på bredden av möjligheter i dagens
              IMF.
            </seg>
            <seg xml:id="i-81c7b8171be2fa88-0">
              IMF spelar i dag en oerhört viktig roll när det gäller att stabilisera
              situationen i Europa, och Europa är just nu en av de stora mottagarna
              av insatser. Där har också vi gått in med särskilda resurser via
              IMF för att stärka Europas krisande ekonomier.
            </seg>
            <seg xml:id="i-00a82fdbbb810bfc-0">
              Vägen framåt kan man alltid diskutera. Det som vi säger är centralt,
              precis som i Sverige, är att varje land måste ta ansvar för att
              hitta lösningar utifrån dess situation. Det är en hållning som
              vi har här i kammaren men också när vi diskuterar ute i Europa
              att det är viktigt att man tar ansvar för sin egen ekonomiska
              situation och att IMF naturligtvis är med som stöd i det arbetet
              är bra.
            </seg>
          </u>
          <note type="speaker" xml:id="i-aa4683fc084bc2b6-0">
            Anf. 141 HANS LINDE (V) replik:
          </note>
          <u who="hans_linde_857e1f" xml:id="i-1835ac2f02f1848f-4">
            <seg xml:id="i-f321329679a2e7e4-0">
              Fru talman! Jag ska faktiskt ge Kerstin Lundgren rätt på en punkt.
              Ja, det är helt sant att IMF gav Island ett betydligt större handlingsutrymme,
              en större möjlighet att själva utforma sin politik än vad man
              har gett till många utvecklingsländer. Men det visar också tyvärr
              på de dubbla måttstockar man har haft från Internationella valutafonden.
              Om det är ett land i Afrika, Asien eller Latinamerika som hamnar
              i kris går man in med oerhört detaljerade och strikta krav. När
              det är ett land i norra Europa är man mer flexibel. Men jag kan
              garantera Kerstin Lundgren att även på Island var förhandlingarna
              mellan Internationella valutafonden och den isländska regeringen
              oerhört hårda.
            </seg>
            <seg xml:id="i-38520376e144dbc0-0">
              Sedan noterar jag att Kerstin Lundgren talar om att IMF nu bidrar
              till att stabilisera i Europa. Jag måste erkänna att jag har lite
              svårt att se att människor i Grekland i det här läget skulle ha
              med sig den beskrivningen, att de känner att deras tillvaro stabiliserats
              när man kommer in och ställer krav på att de ska privatisera stora
              företag, höja pensionsåldrarna, sänka minimilönerna, riva upp
              kollektivavtal och när människor förlorar sina fasta tjänster
              och tvingas in i en tillvaro av otrygghet och osäkerhet. Jag har
              lite svårt att tro att folk skulle bedöma det som stabilisering.
            </seg>
            <seg xml:id="i-641c8bd1691cc082-0">
              Jag har också väldigt svårt att se att man i Lettland, som var
              ett av de länder som drabbades först av den ekonomiska krisen,
              skulle känna att IMF stabiliserade deras tillvaro. Vi vet att
              i Lettland valde man att bara under 2009 lägga ned hälften av
              landets sjukhus och att man sade upp en tredjedel av landets lärare.
              Jag tror knappast att vanliga letter skulle kalla det för stabilisering.
            </seg>
            <seg xml:id="i-6d505014b5f22e4e-0">
              Trots allt märker jag att Kerstin Lundgren duckar för min fråga
              om hur den borgerliga regeringen, där Centerpartiet ingår, kunde
              rösta ja till ett lån på 20 miljarder svenska kronor till ett
              av världens största kolkraftverk, Medupi i Sydafrika. Hur kunde
              det vara möjligt, Kerstin Lundgren, att ni gav ert godkännande
              till att man nu kraftigt ökar koldioxidutsläppen i Sydafrika i
              ett läge där vi vet att vi under vår livstid står inför enorma
              klimatförändringar om inget görs?
            </seg>
          </u>
          <note type="speaker" xml:id="i-202c9946e2be952e-0">
            Anf. 142 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-b1c971e3cda0e2c4-2">
            <seg xml:id="i-a6a0eb470dc91282-0">
              Fru talman! Att jag inte svarade förra gången var för att min
              repliktid var slut, så jag återkommer nu och svarar på den fråga
              som jag inte svarade på förra gången.
            </seg>
            <seg xml:id="i-7b35ff145470d8af-0">
              Vi kan alltid diskutera konditionalitet. Vad ska vi som har pengarna
              säga att pengar får användas till? Hur skulle det ha sett ut om
              det hade varit helt andra röstregler i Världsbanken? Tror Hans
              Linde att Sydafrika då inte skulle ha fått lån?
            </seg>
            <seg xml:id="i-8bad091aae0d8861-0">
              Jag är övertygad om att om vi ska kunna bygga broar och kunna
              visa att de här institutionerna fungerar för att lösa den energisituation
              som till exempel Sydafrika upplever att de har måste vi vara lyhörda
              för deras önskemål. Annars väljer de att gå en annan väg.
            </seg>
            <seg xml:id="i-7ba766e2dad8fd63-0">
              Det som var hela konceptet i detta sammanhang var att det här
              var en del i ett större paket där också insatser skulle komma
              med på banan för energieffektiviseringar och satsningar på förnybar
              energi. Det är naturligtvis ett sätt att skapa agreement mellan
              Världsbanken och Sydafrika för att lösa deras akuta problem fattigdomsfrågorna
              är naturligtvis ett bekymmer och energifrågorna ett annat och
              att samtidigt med detta lösa en övergång till förnybart. Där är
              det viktigt att vi är vaksamma och ser att de också tar den delen
              av paketet, för det var en förutsättning för att vi skulle rösta
              ja.
            </seg>
          </u>
          <note type="speaker" xml:id="i-3ef7412f91a9768b-0">
            Anf. 143 ROBERT HALEF (KD):
          </note>
          <u who="robert_halef_9ca73c" xml:id="i-ca4f4befbfe2adc9-0">
            <seg xml:id="i-891b558286c6885c-0">
              Fru talman! Kristdemokraterna välkomnar att regeringen i en särskild
              skrivelse till riksdagen har redovisat hur arbetet inom IMF, Världsbanken
              och de regionala investerings- och utvecklingsbankerna har bedrivits
              under åren 2010 och 2011.
            </seg>
            <seg xml:id="i-38f26680681e26d4-0">
              Dessa institutioner har en central roll i att hantera ekonomiska
              och politiska kriser och att skapa en globalt hållbar utveckling.
              Institutionerna är skapade av världens länder för världens länder.
              Det är inte endast ett tecken på att den värld vi lever i är intimt
              sammanlänkad utan också på det gemensamma ansvar som detta ålägger
              alla världens länder.
            </seg>
            <seg xml:id="i-45d44d85180d6879-0">
              Fru talman! De båda finansiella institutionernas mandat är ömsesidigt
              förstärkande och kompletterande snarare än konkurrerande. Medan
              IMF fyller en viktig funktion i främjandet av ekonomisk tillväxt
              och stabilitet världen över ska Världsbanken bekämpa världsfattigdomen.
            </seg>
            <seg xml:id="i-3c2ab8c7e3740a24-0">
              I syfte att bättre kunna hantera den ekonomiska krisen har det
              varit nödvändigt för de finansiella institutionerna att reformera
              sina låneramverk. Ett mer flexibelt låneramverk, som det som IMF
              nu har infört, är nödvändigt för att kunna bemöta hastigt uppkomna
              utmaningar i en föränderlig värld. Redskap såsom kortsiktiga lån
              kan vara nödvändiga i extrema krissituationer, såsom den som nu
              råder i Grekland.
            </seg>
            <seg xml:id="i-e582525400f1945b-0">
              Det går inte att nog betona vikten av att lån och biståndsmedel
              ska vara knutna till tydliga villkor och krav på motprestationer,
              detta för att säkerställa att medlen används till rätt saker,
              det vill säga till att dämpa ekonomiska kriser och bekämpa fattigdomen.
              Inte minst är villkor nödvändiga för att förhindra att den ansvarslösa
              ekonomiska politik eller den korruption det risktagande som föranlett
              lånebehovet inte upprepas.
            </seg>
            <seg xml:id="i-e56b8c71a1f6c758-0">
              Sverige har genom bland annat IMF ett givet ansvar att bidra
              till att den europeiska låne- och bankkrisen inte ytterligare
              fördjupas eller sprids. Det är dock framför allt de krisande ländernas
              ansvar att få stopp på krisen och skapa utveckling på nytt. Förutom
              långivning kan skuldavskrivningar vara ett verktyg i dessa institutioners
              verktygslåda för fattigdomsbekämpning.
            </seg>
            <seg xml:id="i-58bf112dc04aa9fc-0">
              Kristdemokraterna delar dock utrikesutskottets uppfattning att
              det framför allt är genom demokrati-, utvecklings- och handelsfrämjande
              insatser, inte genom direkta och omfattande skuldavskrivningar,
              som Sverige bäst kan bidra till att minska utsatta länders skuldbördor.
            </seg>
            <seg xml:id="i-34f8edd9827de000-0">
              Fru talman! Världsbanken och IMF är centrala aktörer i arbetet
              mot en mer ekologiskt hållbar värld. Här är Världsbankens klimatinvesteringsfonder
              för genomförandet av Kyotoprotokollet viktiga. Det är beklagligt
              att länder, såsom Kanada, på senare tid har valt att inte fortsätta
              sina åtaganden under avtalet, men den globala kampen mot minskade
              växthusgasutsläpp måste gå vidare världen över. Kristdemokraterna
              vill understryka vikten av att en verkligt hållbar ekologisk utveckling
              inte kan uppnås utan ökade satsningar på förnybara energikällor.
            </seg>
            <seg xml:id="i-daf0640f83af89b6-0">
              Fru talman! IMF, Världsbanken och de regionala investerings-
              och utvecklingsbankerna är till för världens medborgare, för världens
              länder kan man säga. På samma sätt som dessa institutioner ska
              kunna ställa krav på reformer i de länder som erhåller lån eller
              bistånd ska världens medborgare kunna känna sig trygga med att
              deras verksamhet bedrivs på ett så effektivt, ändamålsenligt och
              transparent sätt som möjligt. Det är därför glädjande att såväl
              IMF som Världsbanken nu har vidtagit åtgärder som gynnar offentlig
              insyn samt gjort ansökningsprocessen, liksom tillsättningen av
              höga positioner, mer inkluderande, meritbaserad och transparent.
            </seg>
            <seg xml:id="i-f53f019cac7e5998-0">
              En verkligt hållbar utveckling förutsätter ökad rättvisa, inte
              minst vad gäller politisk representation och politiskt inflytande.
              Att världens låg- och medelinkomstländer nu fått ökad röststyrka
              i IMF, IFC och Världsbanken är därför positivt. Kristdemokraterna
              vill likt utrikesutskottet betona vikten av att insatserna för
              att öka transparensen och insynen inom IMF, Världsbanken och de
              regionala bankerna fortskrider och utvecklas liksom bekämpningen
              av korruptionen.
            </seg>
            <seg xml:id="i-2379803656a9577c-0">
              Institutionerna och bankerna måste också bli bättre på att motverka
              skatte- och kapitalflykt bland de företag man finansierar. Den
              inkomstbringande verksamhet som bedrivs måste komma mottagarlandet
              till godo för att en verkligt rättvis utveckling ska kunna uppnås.
              Kristdemokraterna välkomnar därför att Världsbanken och EBRD nu
              infört uppdaterade riktlinjer gällande hanteringen av investeringar
              i den privata sektorn.
            </seg>
            <seg xml:id="i-b49f35676f3dc350-0">
              Fru talman! Utvecklingsinsatser som diskriminerar eller helt
              exkluderar kvinnor och flickor kan inte kallas rättvisa då de
              förnekar kvinnor och flickor deras rätt till grundläggande fri-
              och rättigheter. De kan heller inte kallas hållbara, givet de
              samhällsekonomiska förluster som de bidrar till. Mot denna bakgrund
              delar vi kristdemokrater utrikesutskottets uppfattning att en
              betydligt större andel än dagens 50 procent av Världsbankens insatser
              måste utformas ur ett jämställdhetsperspektiv. Jämställdhet är
              inte ett enskilt fenomen utan måste genomsyra insatser på alla
              politikområden. Först då kan verklig jämställdhet, och med det
              en verkligt rättvis och hållbar utveckling, uppnås.
            </seg>
            <seg xml:id="i-8dff775d2cde01d1-0">
              Fru talman! I och med den globala krisen har vi återigen blivit
              varse hur snabbt och kännbart en lånebubbla i ett land kan bli
              till en bankkris i ett annat. Uppvärmningen av världshaven och
              luftföroreningarna känner inga geografiska gränser. Utan flickor
              i skolan eller kvinnor på arbetsmarknaden minskar möjligheterna
              till ekonomisk tillväxt, utveckling och återhämtning.
            </seg>
            <seg xml:id="i-2479c8cac9cc88fe-0">
              Om vi inte tar vårt ekonomiska, ekologiska och sociala ansvar
              kommer chanserna till en verkligt rättvis och hållbar utveckling
              att suddas ut. Ökat samarbete över gränserna gör att vi står bättre
              rustade att möta och överkomma dagens och morgondagens utmaningar.
              Världsbanken, IMF och de regionala investerings- och utvecklingsbankerna
              är centrala aktörer i arbetet för ökad ekonomisk och finansiell
              stabilitet, minskad fattigdom och rättvis och hållbar utveckling
              världen över en hållbar utveckling inte endast över lands- utan
              också över generationsgränserna.
            </seg>
          </u>
          <note xml:id="i-74f3c98c5db9b71d-0">
            Med detta sagt vill jag å Kristdemokraternas vägnar yrka bifall
            till utskottets förslag i betänkandet och avslag på samtliga reservationer
            och motioner.
          </note>
          <note type="speaker" xml:id="i-a503c3da35636888-0">
            Anf. 144 VALTER MUTT (MP) replik:
          </note>
          <u who="valter_mutt_c20a58" xml:id="i-1b4004583d301353-3">
            <seg xml:id="i-d1dc9a56612a2bc4-0">
              Fru talman! Robert Halef nämnde flera gånger hur viktigt det
              är att Världsbanken och IMF kan ställa villkor. Det är klart att
              det finns villkor som också vi från den gröna sidan tycker är
              viktiga att ställa. Det gäller transparens och sådant.
            </seg>
            <seg xml:id="i-dcae2cf37076c4d1-0">
              Samtidigt har vi en oerhört mörk historia just vad gäller konditionaliteten.
              Man har ställt villkor beträffande vattenprivatiseringar och privatiseringar
              av det som kallas globala nyttigheter där man prisat ut fattiga
              människor från sådant som är absolut nödvändigt för att kunna
              överleva.
            </seg>
            <seg xml:id="i-d04b0676a19aa56f-0">
              Jag skulle därför vilja ha ett klarläggande från Robert Halefs
              sida och undrar om ni delar vår syn på den mycket mörka historia
              som Världsbanken och IMF har. En av de ledande företrädarna, Joseph
              Stiglitz, som för övrigt tilldelades ekonomipriset till Alfred
              Nobels minne år 2001, var tidigare chefsekonom på Världsbanken.
              Han har verkligen gjort upp med den mörka historia som de internationella
              finansiella institutionerna har.
            </seg>
          </u>
          <note type="speaker" xml:id="i-7e4f7e1d942a1ba7-0">
            Anf. 145 ROBERT HALEF (KD) replik:
          </note>
          <u who="robert_halef_9ca73c" xml:id="i-ca4f4befbfe2adc9-1">
            <seg xml:id="i-f38950358417478a-0">
              Fru talman! Lån har alltid två sidor. Det finns långivare och
              låntagare. Man ingår en överenskommelse och det görs upp en betalningsplan
              för lånet. Därmed finns ett ingånget avtal, och då ska reglerna
              gälla så länge man inte kommit överens om något annat under resans
              gång, exempelvis avskrivningar eller betalningstiden för amortering
              av skulden.
            </seg>
            <seg xml:id="i-01f21f3b9eac0013-0">
              I korthet kan man säga att det måste finnas betalningsförmåga
              så att långivaren kan få tillbaka det som lånas ut. När man ger
              lån är det därför viktigt att ställa motkrav. Man måste ställa
              krav på länderna och vad de behöver göra för att öka intäkterna
              i förhållande till de utgifter de har. De som lånar har oftast
              högre kostnader än intäkter.
            </seg>
          </u>
          <note type="speaker" xml:id="i-3e0d342590f90ea6-0">
            Anf. 146 VALTER MUTT (MP) replik:
          </note>
          <u who="valter_mutt_c20a58" xml:id="i-1b4004583d301353-4">
            <seg xml:id="i-4affc1ff83875b24-0">
              Fru talman! Jag tackar för svaret. Det är klart att man måste
              kunna ställa någon sorts krav i vissa lägen. En total kravlöshet
              är ingenting som vi förespråkar. Men det handlar ju inte om avtal
              mellan två jämnstarka parter, utan vi talar här om mycket speciella
              miljöer där den rika världens dominerande finansiella institutioner
              ingår avtal med jordens fattigaste länder. Dessa länder har ofta
              inte något som helst val och tvingas då exempelvis till privatiseringar
              av vattendistributionen.
            </seg>
            <seg xml:id="i-4e2ada8f4fa0c319-0">
              Vi har sett förfärliga exempel på hur sådana privatiseringar
              driver upp dödligheten, hur folk dör i vattenburna sjukdomar och
              så vidare. Transnational Institute, ett ansett forskningsinstitut
              i Holland, har skrivit tjocka rapporter om det och också visat
              på alternativ. Alternativet behöver inte vara någonting statskontrollerat.
              Det finns exempel från många håll i Latinamerika där människorna
              i kooperativa strukturer själva tar över vattenverk och distribuerar
              sådant som kallas för globala nyttigheter och är absolut nödvändigt.
            </seg>
            <seg xml:id="i-d44306ae424d8cc1-0">
              Jag är lite förvånad över, inte minst om man utgår från den kristna
              etiken, att man tycker att det är helt okej att släppa in månglarna
              hur långt som helst i templet och göra allting till handelsvaror
              och även det som inte borde vara det. Jag tycker att människovärdet
              på något sätt borde stå över marknadsvärdet.
            </seg>
            <seg xml:id="i-613d907a9d8ac2d7-0">
              Ser inte Robert Halef någon problematik i detta? Det lät inte
              så, men jag kanske missförstod.
            </seg>
          </u>
          <note type="speaker" xml:id="i-fab231bba72c570b-0">
            Anf. 147 ROBERT HALEF (KD) replik:
          </note>
          <u who="robert_halef_9ca73c" xml:id="i-ca4f4befbfe2adc9-2">
            <seg xml:id="i-aed7a9bd3ae34799-0">
              Fru talman! Valter Mutt har något blandat ihop det vi talar om
              i dag. Rätten till vatten är något universellt. Det ifrågasätter
              inte jag, och det har jag heller inte påstått något om.
            </seg>
            <seg xml:id="i-f95f29d6bd5373f2-0">
              Låt mig konkretisera vad det handlar om. IMF har bett om mer
              pengar. Sverige ska bidra med mer pengar. Man ska låna till IMF.
              IMF i sin tur ska låna till dem som är i behov av mer pengar för
              att kunna öka tillväxten och utvecklingen i det land som är i
              behov av mer kapital.
            </seg>
            <seg xml:id="i-f5c0a948616d8467-0">
              Det som är viktigt när ett land ska låna pengar är att man går
              in och rådgör och ger information. Vad är det som mest behöver
              göras för att strukturera om situationen i landet för att kunna
              sätta upp en plan för återbetalning av de pengar som man lånar?
            </seg>
            <seg xml:id="i-011cae47833cd531-0">
              Det finns ibland också möjlighet att avskriva. Det är en överenskommelse
              som man får göra från fall till fall. De krav man ställer innebär
              inte att man påtvingar länder en massa åtgärder.
            </seg>
            <seg xml:id="i-77a52b2bea08de44-0">
              De länder som är i behov av dessa pengar för att kunna öka sina
              intäkter i förhållande till kostnaderna behöver också genomföra
              reformer för att kunna komma på fötter.
            </seg>
          </u>
          <note xml:id="i-a9a93eee1bf112c6-4">
            Överläggningen var härmed avslutad.
          </note>
          <note xml:id="i-61673da466aa2994-0">
            14 § Bordläggning
          </note>
          <note xml:id="i-c59a000790231282-0">
            Anmäldes och bordlades
          </note>
          <note xml:id="i-c8e63908f979f52a-0">
            15 § Anmälan om interpellationer
          </note>
          <note xml:id="i-c342d37cf93434b3-0">
            Anmäldes att följande interpellationer framställts
          </note>
          <note xml:id="i-857a2abe050a6a42-0">
            den 21 november
          </note>
          <note xml:id="i-c9773e873188d553-0">
            Pia Nilsson
          </note>
          <note xml:id="i-1036fec0ad3bb28e-0">
            Lars Mejern Larsson
          </note>
          <note xml:id="i-4174b287e29ac764-0">
            Morgan Johansson
          </note>
          <note xml:id="i-7ea43579a352b022-0">
            Marie Granlund
          </note>
          <note xml:id="i-1e212dc25a7d2b89-0">
            Interpellationerna redovisas i bilaga som fogats till riksdagens
            snabbprotokoll tisdagen den 27 november.
          </note>
          <note xml:id="i-d2817f660d078548-0">
            16 § Anmälan om frågor för skriftliga svar
          </note>
          <note xml:id="i-51c9eed28273decd-0">
            Anmäldes att följande frågor för skriftliga svar framställts
          </note>
          <note xml:id="i-d42aea34ffd72cae-0">
            den 20 november
          </note>
          <note xml:id="i-d6c34c56633468da-0">
            Per Bolund
          </note>
          <note xml:id="i-c348292df5e6a8f8-0">
            Jonas Eriksson
          </note>
          <note xml:id="i-56c752e455472ceb-0">
            Thoralf Alfsson
          </note>
          <note xml:id="i-56c752e455472ceb-1">
            Thoralf Alfsson
          </note>
          <note xml:id="i-857a2abe050a6a42-1">
            den 21 november
          </note>
          <note xml:id="i-9c05df37ffb220fe-0">
            Maria Lundqvist-Brömster
          </note>
          <note xml:id="i-c04078ead26d8057-0">
            Frågorna redovisas i bilaga som fogats till riksdagens snabbprotokoll
            tisdagen den 27 november.
          </note>
          <note xml:id="i-149b9bbc901a9057-0">
            17 § Anmälan om skriftliga svar på frågor
          </note>
          <note xml:id="i-b8ff0a64c1ce0ffb-0">
            Anmäldes att skriftliga svar på följande frågor inkommit
          </note>
          <note xml:id="i-d42aea34ffd72cae-1">
            den 20 november
          </note>
          <note xml:id="i-f1129a75e1915b84-0">
            Carina Hägg
          </note>
          <note xml:id="i-726dddf0c2695b9a-0">
            Hans Olsson
          </note>
          <note xml:id="i-54158e0388b742d4-0">
            Leif Jakobsson
          </note>
          <note xml:id="i-2624ff3f20f881c3-0">
            Carin Runeson
          </note>
          <note xml:id="i-857a2abe050a6a42-2">
            den 21 november
          </note>
          <note xml:id="i-cd66421e5e18f14e-0">
            Lars Eriksson
          </note>
          <note xml:id="i-1b8671ba6c2b826e-0">
            Kent Härstedt
          </note>
          <note xml:id="i-351e8dfcaa818132-0">
            Josefin Brink
          </note>
          <note xml:id="i-0901ddf68e559fcd-0">
            Hans Hoff
          </note>
          <note xml:id="i-78a3b671a27372bb-0">
            Jens Holm
          </note>
          <note xml:id="i-4b9a1ae5b7e618b4-0">
            Eva Olofsson
          </note>
          <note xml:id="i-80c1a1ee454ce71d-0">
            Peter Persson
          </note>
          <note xml:id="i-a0cecf70afec29c8-0">
            Sara Karlsson
          </note>
          <note xml:id="i-85688d828c653302-0">
            Peter Hultqvist
          </note>
          <note xml:id="i-143a8de3be1f90f9-0">
            Matilda Ernkrans
          </note>
          <note xml:id="i-75325be4d8a7bc8e-0">
            Jacob Johnson
          </note>
          <note xml:id="i-658b049ffc091de8-0">
            Maria Stenberg
          </note>
          <note xml:id="i-2543a767b1b71399-0">
            Svaren redovisas i bilaga som fogats till riksdagens snabbprotokoll
            tisdagen den 27 november.
          </note>
          <note xml:id="i-6fdd0f200ceebead-0">
            18 § Kammaren åtskildes kl. 18.12.
          </note>
          <note xml:id="i-14cb94449ab43b9c-0">
            Förhandlingarna leddes
          </note>
          <note xml:id="i-cfee1c87139a2464-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
