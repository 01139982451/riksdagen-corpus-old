<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--130</head>
          <docDate when="2008-06-11">2008-06-11</docDate>
        </div>
      </front>
      <body>
        <div>
          <note xml:id="i-adc8e2a3ae328ae4-0">
            ﻿
          </note>
          <note xml:id="i-7020580b63ef995b-0">
            Riksdagens protokoll
          </note>
          <note xml:id="i-2dcaf5f5605b3454-0">
            2008/09:130
          </note>
          <note type="date" xml:id="i-a64b68522e01226f-0">
            Torsdagen den 11 juni
          </note>
          <note xml:id="i-f50b575528b0ed08-0">
            Kl. 10:00 - 18:02
          </note>
          <note xml:id="i-dc4888533ac355a4-0">
            1 § Justering av protokoll
          </note>
          <note xml:id="i-a79c60a479ed68e8-0">
            Justerades protokollet för den 5 juni.
          </note>
          <note xml:id="i-d12051eeb7e31f3c-0">
            2 § Avsägelse
          </note>
          <note xml:id="i-a5fa02598ef3f48e-0">
            Förste vice talmannen meddelade att Roland Bäckman (s) avsagt
            sig uppdraget som suppleant i utbildningsutskottet.
          </note>
          <note xml:id="i-4976d6058cead83d-0">
            Kammaren biföll denna avsägelse.
          </note>
          <note xml:id="i-41b89837e95f3d13-0">
            3 § Anmälan om kompletteringsval till utbildningsutskottet
          </note>
          <note xml:id="i-16060e8661570c63-0">
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Jan Emanuel Johansson som
            suppleant i utbildningsutskottet.
          </note>
          <note xml:id="i-3c89369484fbfc1e-0">
            Förste vice talmannen förklarade vald till
          </note>
          <note xml:id="i-e25da24872cd0dc5-0">
            suppleant i utbildningsutskottet
          </note>
          <note xml:id="i-28d592a89ece2a43-0">
            4 § Anmälan om fördröjt svar på interpellation
          </note>
          <note xml:id="i-327d663ff36a2bec-0">
            Till riksdagen hade inkommit följande skrivelse:
          </note>
          <note xml:id="i-f8ebebdf170cfb3d-0">
            Interpellation 2008/09:496
          </note>
          <note xml:id="i-97b24871548231ef-0">
            Interpellation 2008/09:496 Statlig verksamhet i Ånge
          </note>
          <note xml:id="i-e5d6838f2dbc5b57-0">
            Med ersättande av tidigare lämnade meddelande om fördröjt svar
            på interpellationen meddelas härmed att interpellationen överlämnats
            till justitiedepartementet, statsrådet Ask, den 3 juni och att
            interpellationen därför kommer att besvaras måndagen den 22 juni
            2009.
          </note>
          <note xml:id="i-9d31d618690dd35d-0">
            Beatrice Ask
          </note>
          <note xml:id="i-ce18841e09990476-0">
            5 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-a39d2f92a2cc9f27-0">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-6c8205b12bf156e2-0">
            KOM(2008)763
          </note>
          <note xml:id="i-e26c84398a4b43bd-0">
            6 § Hänvisning av ärende till utskott
          </note>
          <note xml:id="i-fe5f3ca804e3aea5-0">
            Föredrogs och hänvisades
          </note>
          <note xml:id="i-26ddec3df750c2ca-0">
            7 § Förnyad bordläggning
          </note>
          <note xml:id="i-da9e3161eade9e3c-0">
            Föredrogs och bordlades åter
          </note>
          <note xml:id="i-4731e967f2c1342d-0">
            8 § Beslut om ärenden som slutdebatterats den 10 juni
          </note>
          <note xml:id="i-b9e3c32364056be0-0">
            Regeringens hantering av stödpaketet till fordonsindustrin (avsnitt
            2.2)
          </note>
          <note xml:id="i-4cbcfa99d53176d6-0">
            Statsrådet Cristina Husmark Pehrssons agerande för att ge Försäkringskassan
            rimliga villkor att sköta sitt uppdrag (avsnitt 3.3)
          </note>
          <note xml:id="i-fbbd4deba41d5eda-0">
            Regeringens agerande i ett ärende om avvisning av en marockansk
            medborgare (avsnitt 4.2)
          </note>
          <note xml:id="i-646164f65d4c2481-0">
            Övriga i betänkandet upptagna frågor
          </note>
          <note xml:id="i-d13b4f21718665b6-0">
            Punkt 1
          </note>
          <note xml:id="i-7bccea53c2bbca96-0">
            Övriga punkter
          </note>
          <note xml:id="i-37c457baad75cfe3-0">
            9 § Handel med vissa receptfria läkemedel
          </note>
          <note xml:id="i-3530e0838e0be9ff-0">
            Föredrogs
          </note>
          <note type="speaker" xml:id="i-e4cacdb904404acb-0">
            Anf. 1 MARIA LUNDQVIST-BRÖMSTER (fp):
          </note>
          <u xml:id="i-ca452839ce67025f-0" next="cont" who="maria_lundqvist-bromster_7ce6ca">
            <seg xml:id="i-462b1cc7936ffe3e-0">
              Herr talman! Nu ska vi i kammaren debattera ett betänkande som
              behandlar regeringens proposition om handel med vissa receptfria
              läkemedel. Tre motioner har väckts med anledning av propositionen,
              och utskottet har även behandlat en motion från den allmänna motionstiden
              2008. Näringsutskottet har också yttrat sig över propositionen
              och följdmotionerna.
            </seg>
            <seg xml:id="i-8bd02780110e7fc6-0">
              Förslaget från regeringen handlar om att detaljhandel med vissa
              receptfria läkemedel ska få bedrivas på andra platser än på öppenvårdsapoteken.
              Syftet med förslaget är att ytterligare öka tillgängligheten för
              oss konsumenter.
            </seg>
            <seg xml:id="i-2322afea4e24ce7d-0">
              Det gläder mig att den här handeln föreslås ske enligt en ny
              lag om handel med vissa receptfria läkemedel. Läkemedelsverket
              ska enligt förslaget pröva och besluta om vilka läkemedel utöver
              nikotinläkemedel som ska få säljas enligt den nya lagen. Kommunerna
              föreslås få ett kontrollansvar.
            </seg>
            <seg xml:id="i-8967fccf3474bb6f-0">
              Enligt den nya lagen ska läkemedel som omfattas av denna inte
              få säljas till den som inte fyllt 18 år. I betänkandet behandlas
              vidare frågor om apoteksombud och särskilda egenvårdsbutiker.
            </seg>
          </u>
          <note xml:id="i-dde7c6a5d7eb7de2-0">
            Samtliga motionsyrkanden avstyrks i betänkandet, och det finns
            två reservationer. Lagen föreslås träda i kraft den 1 november
            2009.
          </note>
          <u prev="cont" who="maria_lundqvist-bromster_7ce6ca" xml:id="i-c90346b8596b4722-0">
            <seg xml:id="i-eda1485e1c885b57-0">
              Jag lämnar nu utrymme för debatt.
            </seg>
          </u>
          <note type="speaker" xml:id="i-ff81dc8cd3b38147-0">
            Anf. 2 YLVA JOHANSSON (s):
          </note>
          <u who="ylva_johansson_611fd6" xml:id="i-34f452feba81ff42-0">
            <seg xml:id="i-291e080d9e7dfe6f-0">
              Herr talman! Vi behandlar nu ytterligare ett betänkande om apoteksmarknaden.
              Det finns anledning att upprepa en del som har blivit sagt tidigare.
              Läkemedel är den vanligaste behandlingsmetoden i sjukvården, och
              min bedömning är att den kommer att bli ännu vanligare. Det är
              också önskvärt. Det nås nya framgångar med nya, potenta och mycket
              bra läkemedel. Det är önskvärt att de kan användas i stor utsträckning
              för att behandla och bota sjuka personer.
            </seg>
            <seg xml:id="i-3e6a71fcc7f8f922-0">
              Det handlar också om stora pengar. Huvuddelen av de receptbelagda
              läkemedlen betalas av skattebetalarna genom läkemedelssubventionen.
              Det är därför stora andelar av skattebetalarnas pengar som vi
              gör anspråk på till läkemedelsbehandling.
            </seg>
            <seg xml:id="i-0d18798d895798ac-0">
              Det har skett många fantastiska framgångar med nya läkemedel,
              men det innebär också svåra avvägningar. I dagarna är det aktuellt
              att diskutera vem som får tillgång till nya cancerläkemedel, till
              exempel. Det är inte länge sedan vi hade debatter om avarterna
              med felaktig användning av läkemedel. Inte minst multisjuka äldre
              får alldeles för många eller felaktiga kombinationer av läkemedel.
              Det finns alltså stora utmaningar som gäller läkemedelsområdet.
            </seg>
            <seg xml:id="i-ad1f7fb40c1b2c32-0">
              Det är bekant för alla här i kammaren att vi socialdemokrater
              är mycket kritiska till den avreglering och utförsäljning av apoteken
              som majoriteten här i kammaren har beslutat om. Det kommer att
              leda till att det blir dyrare för skattebetalarna att betala de
              läkemedel som vi redan har tillgång till, och det blir naturligtvis
              ännu dyrare när vi har tillgång till nya läkemedel. Det kommer
              också, tror jag, att leda till ett djupt problematiskt beroendeförhållande
              mellan apoteksbolagen och läkemedelsbolagen, som på sikt också
              riskerar att hota patientsäkerheten.
            </seg>
            <seg xml:id="i-d1745b0fae2f58e6-0">
              Det finns emellertid också ett annat stort användningsområde
              för läkemedel, och då handlar det inte om de receptbelagda läkemedlen.
              Det är möjligheten till egenvård, och där är det framför allt
              de icke receptbelagda läkemedlen som används. Jag ser att det
              finns en stor potential för att mer aktivt använda egenvård. Vi
              skulle också kunna spara resurser i sjukvården genom att fler
              fick möjlighet att med god rådgivning själva ta ansvar för att
              behandla till exempel förkylningar.
            </seg>
            <seg xml:id="i-3bbb36a41cc09bcb-0">
              För ett par veckor sedan kunde vi i en av de stora morgontidningarna
              i Helsingfors, Dagens Nyheter, ta del av en undersökning av olika
              läkare, specialister i allmänmedicin, inom primärvården. I undersökningen
              hade en icke sjuk person sökt vård och ville ha antibiotika. Nio
              av tio läkare skrev ut det utan närmare undersökning. En läkare
              gav det som är det rimliga svaret: Nej, du har inte bakterier.
              Det räcker med nässprej för att behandla din täppta näsa.
            </seg>
            <seg xml:id="i-7d02e26594b56ca5-0">
              Om fler läkare tillhandahöll korrekt rådgivning skulle det finnas
              en stor potential att använda egenvården som en del av sjukvården.
              Därför är det angeläget att öka tillgången till receptfria läkemedel,
              och det är angeläget att öka tillgången till kompetent rådgivning
              om receptfria läkemedel. Detta måste naturligtvis göras med hänsyn
              tagen till säkerhet och kontroll på ett rimligt sätt. Det finns
              anledning att vara orolig för de förslag som nu ligger på riksdagens
              bord. Vi fick helt nyligen en rapport från Läkemedelsverket där
              man har sett på hur samma typ av reglering fungerar för nikotinläkemedel.
              Det kommer Thomas Nihlén att ta upp närmare i sitt anförande,
              så jag ska inte gå in på det nu. Men det väcker många frågor inför
              den liknande lagstiftning som nu föreslås.
            </seg>
            <seg xml:id="i-9d01d726c1e7c3d4-0">
              Om man kan klara säkerhet och kontroll på ett bra sätt är det
              min bedömning att det finns en mycket stor potential med bättre
              tillgång till både de receptfria läkemedlen och rådgivning. Därför
              tycker jag att det är olyckligt att majoriteten väljer att inte
              löpa linan ut. Med den här lagstiftningen får man nu tillgång
              till vissa receptfria läkemedel i vissa vanliga butiker, och det
              är bra. Men man kan också tänka sig möjligheten att man får tillgång
              till alla receptfria läkemedel och till kompetent rådgivning från
              utbildade farmaceuter utan att det för den skull behöver vara
              på ett fullsortimentsapotek med alla receptbelagda läkemedel och
              med de problem som det innebär.
            </seg>
            <seg xml:id="i-33e9dab219036f5a-0">
              Majoriteten väljer dock att inte stödja det förslaget, och jag
              tycker att det är olyckligt. Jag tror att det finns en stor potential
              för sådana fullsortimentsbutiker för att både öka tillgängligheten
              och, framför allt, använda rådgivningen mer aktivt för egenvården.
            </seg>
            <seg xml:id="i-274e6ce275fab0a3-0">
              Till skillnad från när det gäller receptbelagda läkemedel finns
              det ganska goda förutsättningar för att receptfria läkemedel kan
              fungera på en marknad och att man kan få sunda marknadskrafter
              att fungera på ett positivt sätt. För receptfria läkemedel är
              det i allmänhet kunden som betalar, och det är kunden som väljer
              produkten. Därför finns det möjligheter att där få en fungerande
              marknad på ett helt annat sätt än när det gäller receptbelagda
              läkemedel, där ju kunden inte betalar och inte heller väljer läkemedel
              själv, utan det är läkaren som väljer.
            </seg>
            <seg xml:id="i-2fd84ca89ff93cbf-0">
              Min fråga till majoriteten är: Varför inte löpa linan ut och
              ta steget att låta det finnas också fullsortimentsbutiker med
              alla receptfria läkemedel? Där finns en stor potential för att
              öka möjligheten till egenvård. Hur ser majoriteten på egenvårdens
              roll inom svensk hälsovård?
            </seg>
          </u>
          <note xml:id="i-3c2c7e61cf382812-0">
            Jag yrkar bifall till reservation 2.
          </note>
          <note xml:id="i-ee4c3d695aa0dc72-0">
            I detta anförande instämde Ann Arleklo, Lennart Axelsson, Catharina
            Bråkenhielm, Christer Engelhardt, Lars U Granberg, Marina Pettersson
            och Per Svedberg (alla s) samt Thomas Nihlén (mp).
          </note>
          <note type="speaker" xml:id="i-cf532889a4e13f05-0">
            Anf. 3 ELINA LINNA (v):
          </note>
          <u who="elina_linna_aed53b" xml:id="i-4834782cd72d2ccb-0" next="cont">
            <seg xml:id="i-916c5b3f6174da19-0">
              Herr talman! För över ett år sedan öppnade regeringen för försäljning
              av nikotinläkemedel i handeln. Sedan dess har Apoteket avreglerats,
              och 616 apotek ska inom kort säljas. Nu kommer lagen om handel
              med vissa receptfria läkemedel att klubbas igenom här i riksdagen.
            </seg>
            <seg xml:id="i-ef2c5067a64749e5-0">
              Vänsterpartiets politik beträffande avregleringen av apoteksmarknaden
              är välkänd. Jag vill ändå upprepa vår bestämda uppfattning: Läkemedel
              är inte som vilken vara som helst. Till skillnad från regeringen
              ser vi inte läkemedel som detaljhandelsfråga eller en näringslivspolitisk
              fråga utan som en del av hälso- och sjukvården. Det finns gott
              om undersökningar och vetenskapliga rapporter som stöder vår uppfattning.
              Jag tror att det finns representanter från samtliga partier som
              har talat i kammaren om risker med läkemedel i andra sammanhang.
              Kom ihåg att dessa risker inte enbart handlar om receptbelagda
              läkemedel utan gäller även många av de läkemedel som med regeringens
              förslag nu kommer att säljas i vanliga butiker.
            </seg>
            <seg xml:id="i-07476ac819730c65-0">
              Missbruk av receptfria läkemedel är vanligt förekommande, speciellt
              bland ungdomar och äldre. De läkemedel som i första hand missbrukas
              är smärtstillande läkemedel. En stor undersökning bland svenska
              ungdomar för några år sedan visade att 6 procent av de tillfrågade
              åt värktabletter dagligen, och av dessa uppgav 13 procent att
              de tog tabletterna mot stress något som tabletterna inte på något
              sätt hjälper mot. I regeringens egen proposition kan vi läsa att
              försäljningen av receptfria läkemedel under de senaste åren har
              ökat mångfalt, och den trenden kommer antagligen att hålla i sig.
            </seg>
            <seg xml:id="i-565428957e75333b-0">
              Redan nu är problemen stora. Förra året fick Giftinformationscentralen
              in 5 000 frågor om smärtstillande läkemedel. Det gällde mest tillbud
              eller förgiftningar bland barn och ungdomar.
            </seg>
            <seg xml:id="i-bcc56cc25a8c7272-0">
              Vänsterpartiet är allvarligt bekymrat över utvecklingen. Redan
              nu kan vi läsa i medierna att handeln är missnöjd eftersom försäljningssiffrorna
              för nikotinläkemedlet inte motsvarat förväntningarna. Försäljningen
              av nikotinläkemedel i mataffärer beskrivs som en försäljningsflopp.
            </seg>
            <seg xml:id="i-1662d06b61375acc-0">
              Jag förstår handeln. Förväntningarna skruvades också upp av den
              politiska retoriken, där man beskrev ett uppdämt behov av att
              köpa nikotinläkemedel. Detsamma händer antagligen med de andra
              receptfria läkemedlen, och redan nu hörs kritik mot det regelverk
              som omgärdar försäljningen.
            </seg>
            <seg xml:id="i-534b8d23514fbd0a-0">
              Herr talman! Vänsterpartiet tycker att det är bra att regeringen
              inför åldersgränsen på 18 år. Vi har föreslagit detta redan tidigare,
              just med tanke på missbruk av smärtstillande läkemedel hos unga.
              Ändå vet vi att det är svårt att leva upp till kraven på ålderskontrollen
              i handeln. Erfarenheterna från försäljningen av folköl är som
              bekant inte goda. Jag tycker att det finns fog för oron att missbruk
              av smärtstillande läkemedel bland ungdomar kan öka.
            </seg>
            <seg xml:id="i-3c397bc74f39e55e-0">
              För drygt en månad sedan, när vi debatterade apoteksavregleringen
              här i kammaren, citerade jag ur Konsumentverkets rapport som handlar
              om apoteksmarknaden ur ett konsumentperspektiv. I rapporten ställs
              också frågor om receptfria läkemedel. Man har frågat personer
              vad de tror om att fler än Apoteket ska sälja receptfria läkemedel.
              Svaren är något mindre negativa än när det gäller synen på försäljningen
              av receptbelagda läkemedel på en förändrad apoteksmarknad. Men
              ändå anser 62 procent att informationen om läkemedel kommer att
              bli sämre eller mycket sämre. 64 procent anser att den hjälp han
              eller hon kommer att få av personalen kommer att bli sämre eller
              mycket sämre.
            </seg>
            <seg xml:id="i-0070144d18dcc6af-0">
              Vänsterpartiet menar att bristen på kunnig personal, alltså kunnig
              när det gäller läkemedel, är en hälsorisk. Någon möjlighet att
              få kvalificerad rådgivning kommer vanligen inte att finnas. Det
              finns även risk för direkt felaktig rådgivning.
            </seg>
            <seg xml:id="i-523cb78e0d1e6d07-0">
              Självklart vill en serviceinriktad försäljare ge svar på kundens
              frågor. Regeringen menar i propositionen att det torde vara självklart
              att personer utan farmaceutiska kunskaper inte ger farmaceutisk
              rådgivning. Jag tror att det finns en mycket stor risk att ett
              butiksbiträde anser sig ha kunskaper om till exempel olika smärtstillande
              läkemedels effekter. Visst har det en viss betydelse att personalen
              också har i uppdrag att öka försäljningen. Nej, återigen, hälsoriskerna
              är uppenbara.
            </seg>
            <seg xml:id="i-84f2e490b4c7d999-0">
              Jag vill också påpeka att själva försäljningsplatsen ger viktiga
              signaler om vad det är för något man köper. Att gå in på ett apotek
              och köpa ett febernedsättande läkemedel eller näsdroppar är förknippat
              med känslan av att man köper just läkemedel. Det är viktigt för
              vår syn på läkemedel, vilket i sin tur påverkar vår konsumtion
              och användning.
            </seg>
            <seg xml:id="i-800ae017451ccc61-0">
              Försäljningen av läkemedel i vanliga affärer signalerar däremot
              att det inte är något särskilt med dessa produkter, och risken
              för överkonsumtion och missbruk ökar.
            </seg>
          </u>
          <note xml:id="i-e13fd0be45458f1f-0">
            Herr talman! Jag vill avsluta min argumentation mot regeringens
            förslag med att yrka avslag på förslaget i betänkandet och bifall
            till reservation nr 1.
          </note>
          <note xml:id="i-bfc156811b3ee4b7-0">
            Anf. 4 THOMAS NIHLÉN (mp):
          </note>
          <u who="elina_linna_aed53b" prev="cont" xml:id="i-7e43a580aa8ca9ee-0">
            <seg xml:id="i-bc8cd60d7df1f741-0">
              Herr talman! I det här betänkandet har Miljöpartiet en reservation
              gemensamt med Socialdemokraterna. Vi vill därför yrka bifall till
              reservation nr 2.
            </seg>
            <seg xml:id="i-87a06a8c594ef765-0">
              I dag ska vi debattera och besluta om den hittills sista av regeringens
              propositioner som handlar om avregleringen av Apoteket och utförsäljningen
              av apotek. Den nu aktuella propositionen handlar om att vissa
              receptfria läkemedel ska kunna få säljas ute i handeln.
            </seg>
            <seg xml:id="i-05da0dba75695aaf-0">
              Till att börja med kan man konstatera att förslaget att släppa
              ut vissa receptfria läkemedel i handeln borde ha genomförts tidigare,
              eftersom det inte har någonting med avregleringen eller utförsäljningen
              av apoteken att göra. Receptfritt i handeln hade kunnat genomföras
              utan att avreglera apoteksmarknaden.
            </seg>
            <seg xml:id="i-124fb99f934aaa4b-0">
              Dessutom tycker vi i Miljöpartiet att det är anmärkningsvärt
              och beklagligt att regeringen, trots tydliga signaler från oppositionen,
              inte ens har försökt skapa en bred parlamentarisk överenskommelse
              kring just receptfritt i handeln. Det hade naturligtvis varit
              önskvärt med en bred överenskommelse som då också skulle garantera
              att åtminstone denna reform blev hållbar över tid.
            </seg>
            <seg xml:id="i-697552174bd74a10-0">
              Miljöpartiet tycker, tillsammans med Socialdemokraterna, att
              det är bra att vissa receptfria läkemedel får säljas på andra
              försäljningsställen än apotek och att man därigenom ökar tillgängligheten.
              Vi stöder därför regeringens grundförslag i propositionen.
            </seg>
            <seg xml:id="i-63db80df998d59af-0">
              Receptfria läkemedel är till skillnad från receptbelagda läkemedel
              lämpliga att släppa ut i handeln. Därigenom skapas en sund konkurrens
              och prispress, detta eftersom försäljningen av receptfria läkemedel
              kan liknas vid en vanlig marknad där det är patienterna själva
              som avgör vilket preparat de ska köpa, och de betalar i allmänhet
              själva utan några subventioner.
            </seg>
            <seg xml:id="i-a358cb1257926497-0">
              Ett grundvillkor för att försäljning av receptfria läkemedel
              utanför apoteken ska bli bra är naturligtvis att den sker på ett
              tryggt och säkert sätt. Även receptfria läkemedel är potenta och
              kraftfulla, vilket kan leda till både oönskade biverkningar och
              missbruk. Därför är det en förutsättning att man har en väl genomtänkt
              säkerhetshantering även av receptfria läkemedel. Det är därför
              nödvändigt att noggrant överväga hur försäljningen av dessa läkemedel
              ska vara utformad.
            </seg>
            <seg xml:id="i-7cbf910d52ca4b24-0">
              De brister som konstaterats när det gäller försäljningen av receptfria
              läkemedel i Norge och Danmark understryker behovet av en tydlig
              reglering av de krav och villkor som ska ställas på verksamheten
              och att vi försäkrar oss om en effektiv tillsyn och kontroll.
            </seg>
            <seg xml:id="i-206d0b6e7a91aaea-0">
              Herr talman! Miljöpartiet ställer sig i huvudsak positivt till
              regeringens proposition men anser att det behövs ett antal förändringar
              i det nu framlagda förslaget för att målet om en trygg och säker
              försäljning av receptfria läkemedel i handeln ska kunna förverkligas.
            </seg>
            <seg xml:id="i-975de8368f129c8c-0">
              I fortsättningen av mitt anförande tänker jag uppehålla mig vid
              två av våra förslag i vår gemensamma motion som innebär förändringar
              i förhållande till regeringens förslag, nämligen att försäljningen
              av receptfria läkemedel ska vara tillståndspliktig verksamhet
              samt att Läkemedelsverket ska ha hela ansvaret för både tillsyn
              och kontroll.
            </seg>
            <seg xml:id="i-d54ca8f9f2344aeb-0">
              Regeringen föreslår inte i propositionen att detaljhandel med
              receptfria läkemedel ska vara tillståndspliktig verksamhet. I
              stället föreslår regeringen ett system med anmälningsplikt.
            </seg>
            <seg xml:id="i-9e86021fe1cb4c38-0">
              Vi anser i motsats till regeringen att det ska råda tillståndsplikt
              för försäljning av receptfria läkemedel. Flera viktiga remissinstanser
              som Farmaciförbundet, Sveriges Farmacevtförbund, Nutek, Vårdförbundet
              och Sveriges läkarförbund föreslår också i sina remissvar att
              det ska råda tillståndsplikt.
            </seg>
            <seg xml:id="i-346d976ca2566e19-0">
              Regeringens argument för att välja ett enklare anmälningsförfarande
              är att det skulle vara administrativt enklare att hantera ett
              anmälningsförfarande. För oss i Miljöpartiet är detta argument
              inte hållbart. Vi vill i stället sätta patientsäkerheten och kvaliteten
              främst. Då är ett tillståndsförfarande en bättre garant för en
              säker och trygg försäljning av receptfria läkemedel.
            </seg>
            <seg xml:id="i-29ad84a0ba0f3c2c-0">
              En fördel med ett krav på tillstånd är att tillsynsmyndigheten
              redan innan försäljningen påbörjas ges tillfälle att göra en bedömning
              av näringsidkarens lämplighet att sälja receptfria läkemedel.
              Vidare blir det lättare att ingripa mot den som inte följer reglerna,
              eftersom det då finns ett försäljningstillstånd att dra in om
              man inte följer lagstiftning och regelverk.
            </seg>
            <seg xml:id="i-0bd1ab0fe7da2edb-0">
              För att skapa en bättre garanti för att receptfria läkemedel
              hanteras i enlighet med de regler och säkerhetskrav som lagstiftningen
              ställer upp föreslår vi därför ett system med tillståndsplikt
              för detaljhandel med receptfria läkemedel.
            </seg>
            <seg xml:id="i-3525c549fa81efaa-0">
              När det gäller vem som ska hantera tillsynen och kontrollen av
              försäljningen av receptfria läkemedel har vi även här ett annat
              förslag än regeringen.
            </seg>
            <seg xml:id="i-ae66a0069e725c66-0">
              I propositionen föreslår regeringen att Läkemedelsverket ska
              ha hand om tillsynen och att kommunerna hanterar kontrollen. Vi
              tror inte på denna modell. Det är enligt vår mening fel att dela
              ansvaret och lägga ansvaret för kontroll av receptfria läkemedel
              på kommunerna. Erfarenheter visar att det finns en uppenbar risk
              för att kommunerna saknar resurser och kompetens för att uppfylla
              detta kontrollansvar på ett tillfredsställande sätt.
            </seg>
            <seg xml:id="i-205da82300e0a143-0">
              Vi föreslår därför att både tillsyn och kontroll i stället hanteras
              av Läkemedelsverket. De har den kompetens och det nätverk som
              krävs för att få en effektiv kontroll. Att lägga även kontrollfunktionen
              på Läkemedelsverket innebär också bättre förutsättningar för en
              enhetlig kontroll och bedömning av regelverket över hela landet.
            </seg>
            <seg xml:id="i-8358329710dbf766-0">
              Herr talman! För att bedöma regeringens förslag kring anmälningsförfarande
              och kontroll av regler och lagstiftning tycker vi att det är högst
              relevant att titta på hur detta system har fungerat när det gäller
              detaljhandel med nikotinläkemedel.
            </seg>
            <seg xml:id="i-191213faabc62d23-0">
              Försäljning av nikotinläkemedel är sedan den 1 mars 2008 tillåten
              i detaljhandeln. Kommunerna ska ansvara för att kontrollera efterlevnaden
              av reglerna. Brister som upptäcks ska anmälas till Läkemedelsverket.
              Läkemedelsverket har hittills under ett drygt år fått in endast
              sex rapporter från kommunerna om missförhållanden. Läkemedelsverket
              gjorde därför nyligen en egen undersökning där man genomförde
              inspektioner av 31 olika försäljningsställen i Göteborg, Uppsala
              och Skellefteå med omnejd.
            </seg>
            <seg xml:id="i-afbba3b3a02c147e-0">
              I rapporten konstaterar Läkemedelsverket att försäljningen av
              nikotinläkemedel i vanliga butiker har stora brister. Vid inspektionerna
              hittade inspektörerna många avvikelser från regler och lagstiftade
              krav. De vanligaste var bristfällig dokumentation och arkivering,
              obefintliga rutiner för reklamationer och indragningar, dålig
              skyltning om 18-årsgränsen och brist på information om att produkterna
              är läkemedel. Det kanske mest anmärkningsvärda var att 80 procent,
              alltså fyra av fem försäljningsställen, saknade egenkontrollsprogram
              vilket är ett lagstadgat krav. En annan brist var att 30 procent
              av försäljningsställena inte inkommit med försäljningsstatistik
              till Läkemedelsverket.
            </seg>
            <seg xml:id="i-5b23375bee2dd0c2-0">
              Vi i Miljöpartiet tycker att detta på ett tydligt sätt visar
              att regeringens förslag inte håller måttet utan riskerar att leda
              till att försäljning av vissa receptfria läkemedel i handeln inte
              kommer att garantera patientsäkerheten och kvaliteten och att
              regelverket och lagstiftningen inte kommer att följas.
            </seg>
            <seg xml:id="i-1f07edf0eb3a8444-0">
              Läkemedelsverkets rapport ger också ett starkt stöd för våra
              förslag om att det ska krävas tillstånd av Läkemedelsverket för
              att få sälja receptfria läkemedel samt att det ska vara Läkemedelsverket
              som är huvudansvarig för både tillsyn och kontroll.
            </seg>
            <seg xml:id="i-9802b0506aeab62c-0">
              Avslutningsvis, herr talman, är det en stor brist i propositionen
              att man inte har analyserat hälsomässiga, samhällsekonomiska och
              folkhälsomässiga konsekvenser av att släppa ut vissa receptfria
              läkemedel i handeln. Vi anser att det är ett allvarligt misstag
              från regeringen att man har struntat i att utreda och analysera
              dessa konsekvenser innan man lägger fram denna proposition för
              riksdagen.
            </seg>
            <seg xml:id="i-7f250236c77e1315-0">
              Det hade också varit bra om man tydligt i propositionen beskrivit
              hur denna reform ska utvärderas och följas upp och av vem, avseende
              effekter och konsekvenser på folkhälsan, tillgänglighet, kvalitet,
              patientsäkerhet, priser och kostnader.
            </seg>
          </u>
          <note xml:id="i-27a698ef003b8e6b-0">
            I detta anförande instämde Ann Arleklo, Lennart Axelsson, Catharina
            Bråkenhielm, Christer Engelhardt, Lars U Granberg, Ylva Johansson,
            Marina Pettersson och Per Svedberg (alla s).
          </note>
          <note type="speaker" xml:id="i-5f6107a6f3884479-0">
            Anf. 5 KENNETH JOHANSSON (c):
          </note>
          <note xml:id="i-39cb8fa766b38ed9-0">
            Herr talman! Först vill jag yrka bifall till förslaget i socialutskottets
            betänkande SoU25 och avslag på reservationerna.
          </note>
          <u who="kenneth_johansson_2e0139" prev="cont" xml:id="i-b0656ef046f4a5db-0">
            <seg xml:id="i-6c8e893dfbc25b4f-0">
              Från den 1 november i år blir det möjligt att sälja vissa receptfria
              läkemedel i vanliga butiker. Det är en efterlängtad reform, och
              gensvaret när vi från Centerpartiet och övriga allianspartier
              presenterade propositionen runt om i landet, i mitt fall vid Ica
              Maxi i Falun, var och är stort.
            </seg>
            <seg xml:id="i-8dd04126012a1d86-0">
              Småbarnsföräldrar vet att barnen inte alltid blir snuviga eller
              febriga anpassat till apotekets öppettider. Varför ska man vänta
              tills vardagen kommer eller åka många mil för att få tag på till
              exempel allergimedicin, näsdroppar eller huvudvärkstabletter?
              Vi ska väl hjälpas åt att göra det lite enklare i vardagen, och
              det är precis vad vi alliansföreträdare vill medverka till.
            </seg>
            <seg xml:id="i-dc4b5f1765ff9ce6-0">
              Dagens beslut om att vissa receptfria läkemedel ska få säljas
              på andra platser än apotek ska ses i sitt sammanhang. Sedan tidigare
              har vi, som redan har nämnts, öppnat för att nikotinläkemedel
              nu, utöver hos apotek och hos apoteksombud, kan säljas i handeln
              vilket har ökat tillgängligheten högst avsevärt. De brister som
              har kommit fram är värda att ta på allvar, och det utgår jag från
              att också regeringen och olika myndigheter har fått klart för
              sig och tar tag i.
            </seg>
            <seg xml:id="i-dcb4676de27a7b7f-0">
              Från den 1 juli är apoteksmonopolet äntligen avvecklat. Nu genomför
              vi vad vi lovade i valet: en samlad apoteksreform som banar väg
              för fler apotek i mångfaldens tecken, generösare öppettider, ökad
              tillgänglighet och bättre service allt med minst samma säkerhet
              och kontroll som tidigare för patienter och användare av läkemedel.
            </seg>
            <seg xml:id="i-2aa85bd557bbd68c-0">
              Dagens beslut innebär bland annat att vissa receptfria läkemedel
              ska få säljas på andra ställen än apotek, exempelvis i butiker
              och på bensinstationer. Vilka läkemedlen är avgörs av Läkemedelsverket.
              Apoteksombudens nuvarande sortiment 5080 preparat är en riktlinje.
            </seg>
            <seg xml:id="i-66a06c4a7ef5656c-0">
              Med undantag för detaljhandel med nikotinläkemedel ska handeln
              inte få bedrivas i serveringsutrymmen där serveringstillstånd
              gäller. Den som vill sälja receptfria läkemedel ska anmäla det
              till Läkemedelsverket. Läkemedelsverket ska ha tillsyn över efterlevnaden
              av den nya lagen, och kommunerna ska ha ett kontrollansvar.
            </seg>
            <seg xml:id="i-b15894f808fd59bf-0">
              Receptfria läkemedel i butik får endast säljas till den som fyllt
              18 år. Näringsidkarna ska utöva egenkontroll och upprätta egenkontrollsprogram
              i ändamålsenliga lokaler.
            </seg>
            <seg xml:id="i-dc0b7e31ad8e236f-0">
              Det är en sammanfattning. Jag vill göra den tydlig, för det visar
              att det är ett genomtänkt arbete som regeringen presenterar och
              som nu socialutskottets majoritet står bakom.
            </seg>
            <seg xml:id="i-6caa58645ac22efd-0">
              Socialutskottet har inhämtat näringsutskottets synpunkter, och
              dessa redovisas i betänkandet. En bred majoritet står bakom att
              receptfria läkemedel ska få försäljas på andra ställen än apotek,
              och det är bra. Det är endast Vänsterpartiet som är emot. Någon
              samlad opposition i den här frågan finns alltså inte, vilket är
              värt att notera. Vänsterpartiet fortsätter sitt monopolkramande,
              är inte riktigt med i utvecklingen och vill tydligen inte att
              det ska bli enklare för barnfamiljer och andra i vardagen.
            </seg>
            <seg xml:id="i-b77dc7c5d29494fa-0">
              När vi läser Socialdemokraternas och Miljöpartiets reservationer
              blir vi för det första glada över att vi i huvudfrågan har en
              samsyn. Det är bra.
            </seg>
            <seg xml:id="i-d881b1cefc11067d-0">
              Vad gäller de olika delarna har tillståndsplikten nämnts. Där
              är vår och näringsutskottets uppfattning att det är tillräckligt
              med en anmälan. Man klarar kontroll och tillsyn. Det ska inte
              försvåras i onödan.
            </seg>
            <seg xml:id="i-7c7f0d06afec32d9-0">
              Den andra punkt som tas upp i reservationen är att kommuner och
              landsting ska få sälja receptfria läkemedel. Det var att vänta.
              Från vår sida är det principiellt viktigt att kommuner och landsting
              inte ska konkurrera där det finns en marknad.
            </seg>
            <seg xml:id="i-19c22548b4810625-0">
              Kontrollen ska göras enbart av Läkemedelsverket, sägs det i reservationen.
              Vi är av den bestämda uppfattningen att om man ska komma nära
              den lokala marknaden kan man inte räkna med att Läkemedelsverket
              ska bygga upp lokala organisationer. Det är kommunen som är den
              mest lokala decentraliserade organisation vi har. Självfallet
              ska det fungera. Erfarenheterna från nikotinläkemedel är att ta
              på allvar.
            </seg>
            <seg xml:id="i-52194fd0cdbf9171-0">
              När det gäller egenvårdsbutiker och försäljning av samtliga receptfria
              läkemedel står det tydligt och klart i propositionen att nya apoteksmarknader
              ska ges förutsättningar och tid att etablera sig. Det är svaret
              på Ylva Johanssons fråga. Vi i majoriteten i utskottet ansluter
              oss till detta och betonar att det noga ska följas av konkurrensneutralitetsskäl.
            </seg>
            <seg xml:id="i-ed88342f31bbebb0-0">
              Avslutningsvis vill jag säga något om apoteksombuden. Här försöker
              oppositionen sprida uppfattningen att reformeringen av apoteksmarknaden
              leder till svårigheter att upprätthålla god tillgänglighet i hela
              landet. Jag menar att det är precis tvärtom. Nu ges bättre möjligheter.
              För att ha både hängslen och livrem vidtas särskilda åtgärder
              för att säkra tillgängligheten i glesbygden.
            </seg>
            <seg xml:id="i-bc29551fa9bc8ea0-0">
              Systemet med apoteksombud blir kvar minst tre år. Nya aktörer
              åläggs via avtal att svara för apotekstäckning i hela landet.
              Inför att treårsperioden med apoteksombud löper ut kommer man
              att ta ställning till hur behovet av apoteksombud kommer att se
              ut framöver. Hela landet ska ha servicen. Det är en självklarhet
              för Centerpartiet och övriga allianspartier.
            </seg>
          </u>
          <note xml:id="i-17ceb593e205d6f0-0">
            I detta anförande instämde Maria Kornevik Jakobsson (c).
          </note>
          <note type="speaker" xml:id="i-c08d2fe4fa1dc1ff-0">
            Anf. 6 YLVA JOHANSSON (s) replik:
          </note>
          <u who="ylva_johansson_611fd6" xml:id="i-34f452feba81ff42-1">
            <seg xml:id="i-0109d30f2f17ab2b-0">
              Herr talman! Kenneth Johansson säger att förändringarna på apoteksmarknaden
              ska göras med minst samma säkerhet och kontroll som tidigare.
              Det stämmer inte. Detta innebär mindre och sämre kontroll och
              säkerhet. Det tycker jag att man ska säga ärligt. Det är självklart
              så att när man säljer receptfria läkemedel på Konsum eller Statoil
              kommer det att innebära att det är något sämre säkerhet och kontroll
              än när man säljer dem på apotek.
            </seg>
            <seg xml:id="i-521ea32e132fe181-0">
              Jag menar att den ökade risken är värd att ta. Jag tror att den
              är hanterlig. Vinsten man får genom ökad tillgänglighet och ökad
              möjlighet till egenvård är så pass stor i förhållande till den
              något ökade risken att den är värd att ta. Men jag tycker inte
              att man ska säga att det är minst samma säkerhet och kontroll,
              för så är det inte.
            </seg>
            <seg xml:id="i-0fe42d6e5f303b49-0">
              Kenneth Johansson säger också, vilket är lite närmare sanningen,
              att ni i majoriteten är övertygade om att det kommer att räcka
              med den lagstiftning och den kontroll som ni nu föreslår. Det
              är mer med sanningen överensstämmande. Det är en tro man kan ha.
              Men nu är det så att Läkemedelsverkets undersökning av nästan
              exakt samma system, det som gäller för nikotinläkemedel, är alarmerande.
              Det kan naturligtvis vara barnsjukdomar. Man kanske kommer att
              lära sig systemet bättre. Men det är, som Kenneth Johansson själv
              säger, någonting att ta på allvar. Jag skulle vilja ha svar på
              frågorna: På vilket sätt kommer man att ta rapporterna från Läkemedelsverket
              på allvar? Vilken konsekvens kan det bli för den nya lagstiftningen,
              som gäller mer potenta läkemedel än nikotinläkemedel?
            </seg>
          </u>
          <note type="speaker" xml:id="i-416acb8599e759b5-0">
            Anf. 7 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-6e4d6d010b997051-0">
            <seg xml:id="i-c63dbae52928b82e-0">
              Herr talman! Ylva Johansson kommer att kunna se i protokollet
              att när jag pratade om minst lika bra säkerhet och kontroll åsyftade
              det beslutet som gäller från den 1 juli om den stora apoteksreformen.
            </seg>
            <seg xml:id="i-cd440649f1d4a293-0">
              I övrigt tycker jag att den redovisning som har gjorts med hänvisning
              till farmaceutisk rådgivning, de diskussioner som Läkemedelsverket
              kommer att ha tillsammans med näringen, att man ser till att preparaten
              kommer att ha en placering i lokalen som gör att det är säkrare,
              18-årsgränsen med mera sammantaget gör att vi får en god nivå
              på patientsäkerheten. Preparaten ska användas på ett bra sätt
              under insikt om att det vid felanvändning kan bli mycket negativa
              effekter. Jag tycker att det samlat är en mycket ansvarsfull redovisning
              av de förslag som finns för att garantera säkerhet och kontroll.
            </seg>
            <seg xml:id="i-c96642f770a01df6-0">
              Genom det jag sade i mitt anförande åberopar jag alltså beslutet
              som gäller från och med den 1 juli.
            </seg>
          </u>
          <note type="speaker" xml:id="i-30fb4b224e9d2162-0">
            Anf. 8 YLVA JOHANSSON (s) replik:
          </note>
          <u who="ylva_johansson_611fd6" xml:id="i-34f452feba81ff42-2">
            <seg xml:id="i-e6b42bb9692f3e09-0">
              Herr talman! Kenneth Johansson tog också upp problemet med snuviga
              barn som behöver behandling. Snuviga barn som behöver behandling
              behöver framför allt rådgivning. Att vi har problem på det området
              visar inte minst den undersökning som Dagens Nyheter gjorde. Vi
              anar att många ibland söker läkare utan att det är nödvändigt;
              man hade kunnat hantera det med egenvård. Och när man söker läkare
              utan att det är nödvändigt med antibiotika får man i väldigt många
              fall antibiotika utskriven. Tillgängligheten till antibiotika
              tycks vara för stor utifrån den undersökningen.
            </seg>
            <seg xml:id="i-7df67bdbca76fd43-0">
              Det viktiga om man har ett snuvigt barn är naturligtvis att få
              rådgivning. Hur ska jag hantera detta? Vilka läkemedel fungerar
              för det snuviga barnet? Frågan om kompetensen är den fråga som
              ni genomgående har undvikit i hela arbetet med apoteksavregleringen
              och undviker också nu. Man kommer inte att kunna ha den kompetensen
              i Konsumbutiken eller på Statoil. Det vet vi, och det är inte
              rimligt att kräva det heller. Men varför säger man då nej till
              att det ska kunna finnas andra butiker som har den kompetensen
              och som är specialiserade på receptfria läkemedel?
            </seg>
          </u>
          <note type="speaker" xml:id="i-50de1829b1afa107-0">
            Anf. 9 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-6e4d6d010b997051-1">
            <seg xml:id="i-01ca544d80bfbd68-0">
              Herr talman! Återigen: Det står väldigt tydligt i propositionen
              att man om man bedriver detaljhandel ska informera konsumenten
              om var han eller hon kan få farmaceutisk rådgivning. Dessutom
              hänvisas till sjukvårdsrådgivning. Naturligtvis kommer vi att
              öka kompetensen om det behövs.
            </seg>
            <seg xml:id="i-1e366b78f15dc438-0">
              I ett läge då vi har snuviga barn har också vi själva som föräldrar
              möjlighet att läsa bipacksedeln och ta till oss den information
              som finns där, så att man använder nässprejen eller vad det nu
              kan vara som det finns behov av på rätt sätt.
            </seg>
            <seg xml:id="i-cb1fdd2cde57ae55-0">
              Också när det gäller fullskalemodellen är det uttalat att egenvård
              i sammanhanget är mycket angeläget. Vi vill först få erfarenheter.
              Det kan i framtiden, när marknaden är utbyggd och har kommit i
              gång, komma ett ställningstagande om hur det ska kunna se ut i
              framtiden. Det finns inga låsta dörrar där.
            </seg>
          </u>
          <note type="speaker" xml:id="i-b31749954b479c7a-0">
            Anf. 10 ELINA LINNA (v) replik:
          </note>
          <u who="elina_linna_aed53b" xml:id="i-e58499e7e079081d-0">
            <seg xml:id="i-2e511a720ee4a905-0">
              Herr talman! Kenneth Johansson talar sig varm om fördelarna för
              barnfamiljer med att kunna gå till närmaste bensinstation eller
              närmaste affär för att köpa febernedsättande medel eller näsdroppar.
              Vi tar i vår motion upp problemen med felaktig dosering. När det
              gäller barn och läkemedel för barn har vi diskuterat tidigare
              att man inte ska ge läkemedel till barn som inte ens är testade
              för barn. Det finns inte i regeringens förslag något krav på ett
              bassortiment för att få sälja läkemedel i handeln. Läkemedelsverket
              har uttryckt farhågor om att avsaknaden av ett bassortiment riskerar
              att sätta människor i en situation där de försöker anpassa ett
              läkemedel doserat för en vuxen så att det ska passa ett barn.
              Det är naturligtvis riskabelt att göra så. Barn tål inte läkemedel
              på samma sätt som vuxna när doseringen bygger på en vuxen person.
            </seg>
            <seg xml:id="i-8b5afbd9636a1ff7-0">
              Vilket råd har Kenneth Johansson till de föräldrar som går till
              närmaste bensinstation eller affär och det inte finns läkemedel
              i bassortimentet som är testade och tänkta för barn?
            </seg>
          </u>
          <note type="speaker" xml:id="i-2599a3feac23143e-0">
            Anf. 11 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-6e4d6d010b997051-2">
            <seg xml:id="i-848f781b991aa899-0">
              Herr talman! Jag vill påstå att i så gott som alla kontakter
              de är ganska många som jag har haft, och säkert också Elina Linna
              haft, är reaktionen positiv. Man är glad. Barnfamiljer och andra
              anser att det här är en förbättrad service. Man har kanske 1015
              mil att åka en söndag för att få tillgång till ett söndagsöppet
              apotek. Det är naturligtvis en skillnad om man vid behov en söndag
              kan få tag på nässprej eller febernedsättande medicin i sortimentet.
              Vi lever nog i olika världar, men för mig är det applåder när
              vi presenterar förslag för att förenkla vardagen, inte minst för
              barnfamiljer. Så känner jag det.
            </seg>
            <seg xml:id="i-08f417d41addb8c9-0">
              Sedan var det frågan om bassortiment. Jag har också tagit del
              av Läkemedelsverkets synpunkter. Det arbetet pågår hos Läkemedelsverket.
              Det har inletts kontakter med ansvariga hos handeln. Det gäller
              att få fram ett bassortiment och hur vi på bästa sätt kan kombinera
              tillgänglighetsaspekten och säkerhetsaspekten. Det finns inriktningsbeslut
              att det är fråga om apoteksombudens sortiment, 5080 preparat.
              Vilka preparat exakt och i vilka förpackningsstorlekar är uppdraget
              till Läkemedelsverket. Även om de vill ha mer detaljerade direktiv
              är de redan i gång. Det är min uppfattning att de kommer att lösa
              detta.
            </seg>
          </u>
          <note type="speaker" xml:id="i-5afb31fb9edb9706-0">
            Anf. 12 ELINA LINNA (v) replik:
          </note>
          <u who="elina_linna_aed53b" xml:id="i-e58499e7e079081d-1">
            <seg xml:id="i-b27906332132c1a9-0">
              Herr talman! Jag nämnde i mitt anförande uppgifter från Konsumentverkets
              rapport. Den bygger på en bred undersökning. Man har speciellt
              frågat unga personer och barnfamiljer. Som Kenneth Johansson säkert
              kommer ihåg anser 64 procent att den hjälp han eller hon kommer
              att få av personalen blir sämre eller mycket sämre, och 62 procent
              anser att informationen om läkemedel blir sämre eller mycket sämre.
              Jag vill ge den bilden till de ovationer som Kenneth Johansson
              har mött när han har diskuterat frågan. Har Kenneth Johansson
              läst Konsumentverkets rapport och dragit några slutsatser?
            </seg>
            <seg xml:id="i-2fa5254c4d6c1e88-0">
              Sedan var det Läkemedelsverkets rapport som påtalar stora brister
              i egenkontrollsprogram, dokumentation, arkivering och skyltning.
              Det är många prickar i protokollet när man har följt upp vad som
              har skett med försäljningen av nikotinläkemedel. Vilka slutsatser
              drar Kenneth Johansson av Läkemedelsverkets rapport?
            </seg>
          </u>
          <note type="speaker" xml:id="i-b80244eab34ffa8c-0">
            Anf. 13 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-3951b73c49fc4576-0" next="cont">
            <seg xml:id="i-2df5a573cf695489-0">
              Herr talman! De slutsatser man måste dra, som jag också drar,
              är att de brister som redovisas ska rättas till. Det är självklart.
              De system som byggs upp för säkerhet och kontroll är till för
              att följas. I de fall det inte fungerar ska man se till att det
              fungerar. Detta har redan anammats i de redovisningar som vi har
              fått. Analys pågår och åtgärder kommer. Det är självklart.
            </seg>
            <seg xml:id="i-1d0fb729fae92a80-0">
              På ett sätt är det bra att det här redovisas så att det ges en
              möjlighet att rätta till. Det är naturligtvis Läkemedelsverkets
              skyldighet och uppgift.
            </seg>
            <seg xml:id="i-ac6f9682c7df9fb0-0">
              Det finns förslag om avgifter och annat. Det är till för att
              både Läkemedelsverket och kommunerna ska ha ekonomiska resurser
              att klara av sina åtaganden. Det direkta svaret vilket naturligtvis
              ska följas upp är att i de fall det inte fungerar ska frågorna
              upp på bordet och rättas till. Därför är rapporterna bra.
            </seg>
          </u>
          <note xml:id="i-86817c6a14abd4c1-0">
            Anf. 14 THOMAS NIHLÉN (mp) replik:
          </note>
          <u who="kenneth_johansson_2e0139" prev="cont" xml:id="i-b0656ef046f4a5db-1">
            <seg xml:id="i-de0fe11e00029a47-0">
              Herr talman! Mina frågor till Kenneth Johansson ansluter till
              de frågor som både Ylva Johansson och Elina Linna har ställt.
              De var också huvudpoängen i mitt anförande.
            </seg>
            <seg xml:id="i-b89cd9c1f379d291-0">
              Regeringens förslag handlar om hur man ska uppnå en trygg och
              säker försäljning av receptfria läkemedel i handeln. Det förutsätter
              att butikerna och försäljningsställena upprättar egenkontrollsprogram,
              att man kontrollerar och upplyser om 18-årsgränsen, att man sköter
              dokumentation och arkivering samt att man skickar in försäljningsstatistik
              till Läkemedelsverket. Förutom att butikerna och försäljningsställena
              ska uppfylla dessa krav ska även kommunen utföra en effektiv kontroll
              av att butiker och försäljningsställen följer regelverken, och
              vid missförhållanden ska de anmälas till Läkemedelsverket.
            </seg>
            <seg xml:id="i-0139d4738d487f15-0">
              Med hänvisning till den rapport från Läkemedelsverket som har
              diskuterats vid tidigare tillfällen, och som jag också refererade
              till i mitt anförande, är det en katastrofalt dålig efterlevnad
              av regelverket vid försäljning av nikotinläkemedel. Ändå föreslår
              regeringen exakt samma system när det gäller kontroll och anmälningsförfarande.
            </seg>
            <seg xml:id="i-9fc62bdf0e6f7b55-0">
              För mig är det svårt att förstå att det inte är uppenbart att
              regeringens förslag om anmälningsförfarande och att kommunerna
              ska ansvara för kontrollen av att regelverken följs inte kommer
              att fungera. Vore det inte säkrare och bättre att gå på ett tillståndsförfarande
              och att Läkemedelsverket i stället tar hela ansvaret för både
              tillsyn och kontroll?
            </seg>
          </u>
          <note type="speaker" xml:id="i-c0c725208dd8a585-0">
            Anf. 15 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-3951b73c49fc4576-1" next="cont">
            <seg xml:id="i-6c1399881fa83999-0">
              Herr talman! Thomas Nihlén räknade förtjänstfullt upp det som
              man rimligen ska ställa krav på och det som också framgår i betänkande
              och proposition är krav. Mitt svar är återigen: Det ska fungera.
              De rapporter som kommer om att det inte fungerar innebär att det
              ska rättas till. Det är det som gäller. Det är inte säkert att
              det är modellen som sådan som det är fel på, utan det måste ställas
              krav på att det ska fungera.
            </seg>
            <seg xml:id="i-c06967cefed08b58-0">
              Är det rimligt, Thomas Nihlén, att Läkemedelsverket ska bygga
              upp 290 filialkontor över landet för att bedriva kontroll och
              tillsyn? Tror Thomas Nihlén att det är en rimlig väg? Den organisatoriska
              nivå som är närmast människan är kommunen. Kommunen har andra
              uppgifter när det gäller att bedriva tillsyn och uppföljning.
              Vi måste se till att det fungerar, men tror Thomas Nihlén på 290
              läkemedelsverksfilialer? Jag tror inte på det.
            </seg>
          </u>
          <note xml:id="i-2738ffc6c91fdb5e-0">
            Anf. 16 THOMAS NIHLÉN (mp) replik:
          </note>
          <u who="kenneth_johansson_2e0139" prev="cont" xml:id="i-b0656ef046f4a5db-2">
            <seg xml:id="i-b71ee713375d4da7-0">
              Herr talman! Först var det Kenneth Johanssons fråga om 290 filialer
              till Läkemedelsverket. Det tror jag naturligtvis inte på. Däremot
              är det viktigt att Läkemedelsverket har ansvaret för både tillsyn
              och kontroll. Hur sedan Läkemedelsverket gör detta, genom att
              till exempel delegera till kommunerna, går det säkert att hitta
              lösningar på. Men då är det inte två olika huvudmän som har ansvaret
              för kontrollen.
            </seg>
            <seg xml:id="i-0b09096d26c3d4c7-0">
              Kenneth Johansson säger igen att felaktigheterna som visade sig
              när man tittade på försäljningen av nikotinläkemedel ska rättas
              till. Frågan är hur det ska gå till. Vad är det som ska rättas
              till då? Det har jag väldigt svårt att se, och jag skulle gärna
              vilja ha ett lite mer nyanserat svar om vad det är som Kenneth
              Johansson kan tänka sig ska rättas till.
            </seg>
            <seg xml:id="i-39074a5a9e58b2ce-0">
              För oss i Miljöpartiet känns det lite grann som att regeringen
              i den här frågan anser att det är viktigare att gå de privata
              aktörerna och handeln till mötes genom att skapa ett så enkelt
              regelsystem som möjligt, i stället för att värna patienternas
              säkerhet och kvalitet.
            </seg>
            <seg xml:id="i-e23d40533396ac9f-0">
              Min fråga till Kenneth Johansson är om regeringen inte tycker
              att patientsäkerheten, kvaliteten och följsamheten till regelverket
              är viktigare än att det kanske skulle bli lite mer administration
              med det förslag som vi har lagt fram.
            </seg>
          </u>
          <note type="speaker" xml:id="i-6014954199f37c4a-0">
            Anf. 17 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-6e4d6d010b997051-3">
            <seg xml:id="i-d39b4682794d6702-0">
              Herr talman! Säkerhet, kvalitet och trygghet i hanteringen är
              oerhört viktigt. Det är också utgångspunkten för det förslag som
              regeringen har lagt fram.
            </seg>
            <seg xml:id="i-148581f11ac04d56-0">
              Att vi tillmötesgår handeln: På två punkter tycker handeln väldigt
              tydligt att vi har för hårda restriktioner. Man tycker inte att
              18-årsgränsen är särskilt bra och avstyrker den. Man tycker inte
              om att vi har synpunkter på var i lokalen man ska ha möjligheter
              att sälja receptfria läkemedel.
            </seg>
            <seg xml:id="i-6edaa41d62b9a9de-0">
              Det här är ett exempel dels på att vi tänker på tillgängligheten
              och servicen, dels på att vi, oavsett vad handeln säger, tänker
              ett steg till när det gäller säkerhet, kontroll och att på bästa
              tänkbara sätt kunna kombinera god service med möjligheten att
              känna trygghet. Jag tycker att vi tydligt tar de hänsynen.
            </seg>
            <seg xml:id="i-e6a5966820e98eb7-0">
              Min slutkommentar är åter att de brister som finns ska ansvariga
              se till att åtgärda. Vi får alla medverka till det. Jag ska dra
              mitt strå till stacken i den delen.
            </seg>
          </u>
          <note type="speaker" xml:id="i-447afa3be131a137-0">
            Anf. 18 CECILIA WIDEGREN (m):
          </note>
          <u who="cecilia_widegren_1aef95" xml:id="i-572a1bde1b9e5136-0">
            <seg xml:id="i-911b407f6134ee47-0">
              Herr talman! I dag genomför alliansregeringen ytterligare ett
              av de vallöften som vi i valet 2006 fick väljarnas mandat att
              genomföra. Det är ett efterlängtat beslut om ett löfte som vi
              gick till val på, allt för att öka tillgängligheten för den enskilde,
              kanske inte minst ute på landsbygden.
            </seg>
            <seg xml:id="i-67f699dd7480d1b5-0">
              Jag är själv en av de småbarnsföräldrar som bor på landsbygden
              och vet att det inte är lätt att få tag i nässprej till grabbarna
              en söndagseftermiddag om man har behov av det. Man får fråga en
              snäll granne eller någon annan som kan tänkas ha det.
            </seg>
            <seg xml:id="i-e3942cad2d848a4f-0">
              Det är för att göra det enkelt i vardagen, som min kollega Kenneth
              Johansson säger, som vi vill genomföra detta.
            </seg>
            <seg xml:id="i-ebc1542785156341-0">
              Det är lite symtomatiskt att vänsteroppositionen är otroligt
              splittrad i frågan. Några vill göra det enklare, och andra vill
              inte göra det enklare i vardagen. På det sättet finns det inget
              annat alternativ än att gå på regeringens förslag om man vill
              att det ska bli enklare i vardagen för människor. Och det vill
              vi.
            </seg>
            <seg xml:id="i-0dcde7ea85753878-0">
              Det är också viktigt att fundera på varför vi gör det. Det bygger
              på att vi var och en har ett eget ansvar för vår hälsa, och i
              största möjliga mån ska man kunna arbeta med egenvård. Då finns
              det olika verktyg som vi kan hjälpas åt med, och det här är ett
              av de verktyg som förenklar för människor att kunna jobba med
              egenvård. Sjukvårdsrådgivning eller att gå in och läsa på Internet
              är andra typer av lösningar. Det här är ett tydligt exempel på
              hur man kan öka egenvården.
            </seg>
            <seg xml:id="i-32e6325f4eca9643-0">
              Precis som många har kommenterat påbörjade vi den här reformen
              med nikotinläkemedel för ett år sedan. Erfarenheterna finns, och
              dem ska man använda sig av. Men i stället för att säga att allt
              det vi gjorde då var kass och kasta det i papperskorgen bör man
              kanske fundera på om det är bättre att följa upp och ha mer kunskap
              och information om vad den här typen av liberalisering innebär
              både för handeln och för de myndigheter som jobbar med kontroll
              och tillsyn. Det är otroligt viktigt att den typ av omreglering
              som nu genomsyrar apoteksmarknaden följs upp just med kunskap,
              eftersom det är en helt ny värld för hela det omkringliggande
              samhället som jobbar med de här frågorna.
            </seg>
            <seg xml:id="i-c46e6093474b07e6-0">
              Vi välkomnar reformen från alliansregeringen. Den är en del av
              den fortsatta reformeringen för att förbättra för den enskilde,
              men den tydliggör också ansvaret vad gäller hälsa. Det är en kombination
              av höga krav på säkerhet för den enskilde, för konsumenten, och
              en god läkemedelsanvändning som är viktig.
            </seg>
            <seg xml:id="i-681816b28a45fcfb-0">
              Läkemedel är inte vilken vara som helst, och att ett läkemedel
              är receptfritt innebär inte att det är fullt ut ofarligt. Även
              receptfria läkemedel kan ha mycket kraftfulla effekter och biverkningar.
              Alliansregeringen anser att vi har funnit en balans i det förslag
              som vi har lagt fram. Vi har valt att införa en åldersgräns, som
              för folköl och tobak, vid försäljning i butik men inte vid försäljning
              på apotek därför att samma typ av farmaceutisk kompetens inte
              ingår som ett minimikrav i den lagstiftning vi föreslår.
            </seg>
            <seg xml:id="i-319f614462ceb677-0">
              Däremot är det inte förbjudet för någon att anställa farmaceuter,
              vare sig man har en hälsobutik eller en egenvårdsbutik. Med varulistan
              över receptfria läkemedel kan man göra detta. Det är ingenting
              i den här lagstiftningen som förbjuder detta möjligheten finns.
            </seg>
            <seg xml:id="i-5674e132ac75813e-0">
              Socialdemokraterna saknar den röda tråden. Ylva Johansson börjar
              med att tala om att hon känner en sådan enorm oro för omregleringen
              av apoteksmarknaden. I nästa andetag säger hon att vi måste ha
              mer av egenvårdsbutiker, mer av rådgivning. Ingenting av detta
              är förbjudet med den här lagstiftningen. Ingenting av detta säger
              vi nej till.
            </seg>
            <seg xml:id="i-8644bb36b8110810-0">
              Den röda tråden brister totalt när hon sedan väljer att inte
              kommentera den regelbörda och den ökade administration som Socialdemokraterna
              och Miljöpartiet tillsammans lägger fram som motförslag till det
              här förslaget.
            </seg>
            <seg xml:id="i-0c38d71bb523ef10-0">
              Miljöpartiet säger att det här kanske är den sista delen av omregleringen.
              Nej, Thomas, vi lovar att vi ska återkomma. Vi har djurläkemedlen
              kvar. Även de ska få en ökad omreglering, och vi återkommer till
              det.
            </seg>
            <seg xml:id="i-736cb66097e14221-0">
              Miljöpartiet tycker att det här är en hyfsat bra reform. De hade
              tolv år på sig att tillsammans med sina vänsterkolleger göra någonting
              mycket tidigare än vad alliansregeringen kunde vi hade inte den
              chansen under de tolv åren. Men tog Miljöpartiet chansen? Tog
              Socialdemokraterna chansen? Nej, ni gjorde ingenting i denna sak,
              för ni är så splittrade i frågan. Det är lätt att stå här och
              kritisera att vi inte gör exakt som ni vill. Men varför tog ni
              själva inte chansen när ni hade den?
            </seg>
            <seg xml:id="i-1385bd67cd46df30-0">
              Ni vill inte förenkla människors vardag. Vi har majoriteten att
              göra det, och vi genomför det. Självklart ska vi följa upp lagen
              så att lagen följs fullt ut det gäller alla de lagar vi stiftar.
              Men kom inte och säg att ni inte har haft chansen! Den chansen
              har ni haft, men ni har valt att inte ta den.
            </seg>
            <seg xml:id="i-13fc257e6b6fe640-0">
              Till Miljöpartiet och Thomas Nihlén: Jag kan inte förstå varför
              vi efter ett års erfarenhet av en lagstiftning skulle säga att
              fler statliga kontrollanter är lösningen för att få en ökad patientsäkerhet.
              Är det inte så vid den typ av omreglering som vi gör, som är en
              ganska stor och omvälvande del av hälso- och sjukvården, där mångfalden
              nu blir en naturlig del även på det här området precis som det
              är för tandvården att kunskap är väldigt avgörande?
            </seg>
            <seg xml:id="i-3a842fd1982952f7-0">
              Regeringen har ett ansvar att följa detta, och våra myndigheter
              ska nu genomföra reformerna på bästa möjliga sätt. Då är det bra
              att Läkemedelsverket har tydliga erfarenheter av den första delen.
              Precis som min kollega Kenneth Johansson sade är det viktigt att
              ta den delen på allvar.
            </seg>
            <seg xml:id="i-c5f51b4f3f25bdc4-0">
              Avslutningsvis vill jag berätta för Thomas Nihlén att han kan
              läsa lite tydligare på s. 21 vad gäller utvärdering och uppföljning.
              Där tydliggör vi just konsumentperspektivet och konkurrenslagstiftningen,
              som ska utvärderas och följas upp och som vi ska återkomma till.
              Det är ingenting som brister i den delen.
            </seg>
          </u>
          <note xml:id="i-2ea01fa832ac9ded-0">
            Jag yrkar bifall till förslaget i betänkandet, herr talman.
          </note>
          <note type="speaker" xml:id="i-75bde4ddf522eb61-0">
            Anf. 19 TOBIAS KRANTZ (fp):
          </note>
          <u xml:id="i-d62f2aff7fbe2d87-0" who="unknown">
            <seg xml:id="i-3b704a47664d99f8-0">
              Herr talman! Tiden rinner ut för apoteksmonopolet. För en tid
              sedan fattade vi beslut här i riksdagen om att öppna för privata
              aktörer att få starta och driva apotek. Den förändringen träder
              i kraft den 1 juli i år. I dag kommer vi förhoppningsvis också
              att fatta beslut om att receptfria läkemedel ska få säljas i vanliga
              butiker, en förändring som beräknas träda i kraft den 1 november.
            </seg>
            <seg xml:id="i-03e40476367cd5da-0">
              På många sätt har den svenska apoteksmarknaden, apotekssektorn,
              fungerat väl. Apoteket AB är exempelvis ett väl respekterat och
              väl inarbetat varumärke som många människor känner respekt för
              och har tilltro till. Samtidigt har den svenska apoteksmarknaden
              lidit av ett antal problem.
            </seg>
            <seg xml:id="i-5eee6f29c27e2fc8-0">
              För det första har vi i förhållande till många andra länder få
              apotek. Runt om i Europa är det normalt att det går ungefär 5
              000 invånare per apotek. I Sverige går det 10 000 invånare per
              apotek. Vi ligger sämst till i klassen efter Danmark när det gäller
              apotekstäthet.
            </seg>
            <seg xml:id="i-ee02d70e465de0ce-0">
              För det andra, herr talman, har vi en liten tillgänglighet, och
              det gäller inte minst receptfria läkemedel. Det är svårt att få
              tag i receptfria läkemedel utanför apotekets öppettider.
            </seg>
            <seg xml:id="i-267f4b8649bd428c-0">
              Regeringen genomför nu ett antal reformer när det gäller den
              svenska apoteksmarknaden. Vi öppnar för fler aktörer att starta
              och driva apotek.
            </seg>
            <seg xml:id="i-d799f4d26473f388-0">
              Om vi tittar på hur det har gått i Norge, som har genomfört en
              motsvarande omreglering, ser vi att antalet apotek har ökat med
              över 60 procent. Ser vi till hur det nu ser ut när det gäller
              försäljningen av apoteken och den process som har satt i gång
              är det ett stort intresse i Sverige från både stora och små aktörer
              att starta och driva apotek. Den delen av omregleringen har alltså
              redan visat sig vara en stor framgång.
            </seg>
            <seg xml:id="i-f42366b0c4b039e9-0">
              Vi genomför nu en reform som gör det möjligt att receptfria läkemedel
              säljs också i handeln. Det kan vi säga är en uppföljning av reformen
              förra året där vi tillät nikotinläkemedel att säljas ute i handeln,
              en reform som blivit en stor framgång. Det finns många försäljningsställen
              i dag där man kan få tillgång till nikotinläkemedel. Det är i
              dag nästan lika lätt att få tag i någonting som gör att man blir
              av med rökbehovet som för att tillfredsställa rökbehovet, och
              det tycker jag är sunt.
            </seg>
            <seg xml:id="i-c21a25ac37e7346c-0">
              Den reform som vi förhoppningsvis ska klubba igenom i dag gör
              det lättare för många människor ute i vardagen att få sitt vardagspussel
              att gå ihop. Det är inte minst viktigt för många föräldrar med
              små barn som, precis som flera talare tidigare har sagt, inte
              alltid anpassar sina sjukdomstillstånd till när apoteket är öppet.
              Det är därför bra att vi nu ser till att det blir lättare att
              sköta sin egenvård och få hjälp mot feber, nästäppa eller vad
              det kan vara också när det inte är öppet på apoteket.
            </seg>
            <seg xml:id="i-4709d8a8ab099dbd-0">
              Hur ser det då ut med den politiska ställningen i den här frågan?
              Ja, vi kan se att regeringens alternativ möts av en splittrad
              opposition. Socialdemokraterna och Miljöpartiet bejakar i allt
              väsentligt regeringens förslag, medan Vänsterpartiet säger blankt
              nej och yrkar avslag.
            </seg>
            <seg xml:id="i-aa31a67b4ae6c479-0">
              Under en tid har det varit rätt stora oklarheter om var Socialdemokraterna
              har stått i frågan om receptfria läkemedel i handeln. Så sent
              som för någon månad sedan, när vi diskuterade omregleringen av
              apoteksmarknaden i dess helhet, skrev Socialdemokraterna en gemensam
              reservation med Vänsterpartiet och Miljöpartiet där man sade att
              man lika gärna kunde öka tillgängligheten genom att apoteken fick
              bättre öppettider. Nu ställer sig Socialdemokraterna bakom regeringens
              proposition.
            </seg>
            <seg xml:id="i-08fc752a4039376f-0">
              Det går naturligtvis att spekulera om varför Socialdemokraterna
              har ändrat sig under denna korta tidsperiod och i förhållande
              till de år då de själva satt vid regeringsmakten. Är det en ideologisk
              övertygelse, en ändring i sakförhållandena, eller är det en omvändelse
              under galgen? Jag tänker inte ägna mig åt att spekulera om det
              det finns säkert andra som är intresserade av det utan jag gläder
              mig naturligtvis över att både Miljöpartiet och Socialdemokraterna
              ansluter sig till regeringens politik. Men det är ändå intressant
              att fundera över hur det samlade regeringsalternativet ser ut
              på den rödgröna sidan.
            </seg>
            <seg xml:id="i-788da40cc3f2af8f-0">
              I samband med att vi hade en hearing om apoteksmarknaden här
              i mars sade Ylva Johansson i ett inlägg att det inte råder någon
              oenighet om receptfritt i handeln. Men det var uppenbarligen inte
              en korrekt utsaga, för jag utgår från att den krets som hon talar
              om när hon talar om enighet också måste inkludera Vänsterpartiet
              och Elina Linna. Vänsterpartiet har ju en egen motion och en reservation
              om att den här propositionen bör avslås.
            </seg>
            <seg xml:id="i-3f6c36ec6d1f32cd-0">
              Den intressanta frågan är då vad som händer vid ett regeringsskifte.
              Kan Ylva Johansson garantera att det inte blir Vänsterpartiets
              och Elina Linnas linje som blir gällande om det skulle bli ett
              regeringsskifte? Min slutsats är att det kan Ylva Johansson inte
              garantera. Ylva Johansson får gärna begära replik och säga emot
              mig på den punkten. Problemet blir då att detta också kastar en
              lång skugga över Socialdemokraternas politik på apoteksområdet.
              Vill man vara helt säker på att man också efter valet 2010 ska
              kunna handla receptfria läkemedel i handeln är det tryggaste alternativet
              att rösta på något av allianspartierna. Det är också ett viktigt
              besked från dagens debatt.
            </seg>
            <seg xml:id="i-7cee42e7be28ae4b-0">
              Thomas Nihlén sade tidigare från talarstolen att det är viktigt
              att vi har en bred reform, en bred uppgörelse i frågan om receptfria
              läkemedel i handeln. Ja, vi är ju sex partier som står bakom det
              förslag som regeringen nu lägger fram. Det är klart att Vänsterpartiet
              hade kunnat vara med, men man får ändå säga att det är en rätt
              så bred uppgörelse. Den är till och med bredare än uppgörelsen
              om det mycket framgångsrika svenska pensionssystemet. Om det är
              så att Thomas Nihlén vill ha en ännu bredare uppgörelse får ni
              ta det internt inom det rödgröna alternativet. Vi är eniga med
              både er och Socialdemokraterna om att detta i allt väsentligt
              är en viktig och bra reform.
            </seg>
            <seg xml:id="i-db0731927ad29476-0">
              Thomas Nihlén sade också tidigare här att förslaget inte är tillräckligt
              analyserat ur bland annat folkhälsosynpunkt. Det är en väldigt
              intressant synpunkt för att komma från en person som i grund och
              botten stöder förslaget som regeringen nu lägger fram och som
              vi förhoppningsvis kommer att kunna klubba igenom i eftermiddag.
              Den kritiken faller i så fall tillbaka också på Thomas Nihlén,
              därför att Thomas Nihlén ställer upp på regeringens förslag. Om
              det nu är så att Thomas Nihlén är missnöjd med detta måste han
              fundera över varför Miljöpartiet har agerat som det har gjort.
              Jag tar det egentligen inte som en så allvarlig synpunkt utan
              mest som ett sätt att, trots den enighet som finns i sak, försöka
              hitta något slags profil mot regeringen.
            </seg>
            <seg xml:id="i-ca43813082cc548a-0">
              Avslutningsvis tänker jag ta upp en av de frågor som Miljöpartiet
              och Socialdemokraterna tar upp i sin reservation, nämligen att
              man ska ge kommuner och landsting möjlighet att sälja receptfria
              läkemedel. Det är någonting som vi i majoriteten motsätter oss
              bestämt. Kommuner och landsting ska inte ta kommersiella risker
              med skattebetalarnas pengar som insats, utan kommuner och landsting
              ska prioritera kärnverksamheterna skola, vård och omsorg. Jag
              vill inskärpa att det är särskilt viktigt nu, när vi har den kanske
              tuffaste ekonomiska kris som vi haft på årtionden, att kommuner
              och landsting måste prioritera det som är kärnan i kommunala och
              landstingskommunala verksamheter och inte ta risker med skattebetalarnas
              pengar. Därför är det extra viktigt just nu att avvisa det förslag
              som Miljöpartiet och Socialdemokraterna kommer med.
            </seg>
            <seg xml:id="i-89713ebc6e362872-0">
              Slutligen, herr talman, vill jag bara konstatera att detta är
              en viktig liberal frihetsreform som vi förhoppningsvis kommer
              att kunna fatta beslut om i eftermiddag. Den underlättar vardagen
              för väldigt många människor.
            </seg>
          </u>
          <note xml:id="i-442ada0867b6156c-0">
            Jag yrkar bifall till utskottets förslag i betänkandet och avslag
            på samtliga motioner och reservationer.
          </note>
          <note type="speaker" xml:id="i-3146799471a38f19-0">
            Anf. 20 YLVA JOHANSSON (s) replik:
          </note>
          <u who="ylva_johansson_611fd6" xml:id="i-34f452feba81ff42-3">
            <seg xml:id="i-ff18b9895873b2eb-0">
              Herr talman! Det är intressant att lyssna till Tobias Krantz
              som ägnar i princip hela sitt anförande åt ett antal spekulationer
              i oppositionens inre liv och åt olika ståndpunkter i apoteksfrågan.
            </seg>
            <seg xml:id="i-64879b6bbf02cd02-0">
              Jag vill gärna påminna om att i december 2007, alltså för ett
              och ett halvt år sedan, medan Apoteksutredningen fortfarande arbetade
              och ännu inte hade lämnat sitt slutbetänkande, tog jag kontakt
              med socialministern. Jag sade så här: Vi är intresserade av att
              försöka finna en blocköverskridande lösning när det gäller apoteken,
              och vi är beredda att flytta oss i våra ståndpunkter om också
              regeringen och allianspartierna är beredda att göra det. Som svar
              på den förfrågan fick jag ett nej. Jag fick det inte direkt. Det
              gick ett antal dagar. Jag gav också offentlighet åt mitt erbjudande
              till regeringen. Inte en enda gång har regeringspartierna velat
              diskutera apoteksfrågan med oss i oppositionen. Det är ovanligt
              att det är oppositionen som tar initiativ till att undersöka förutsättningarna
              för en blocköverskridande överenskommelse. Det vanliga är att
              det är tvärtom. Och det naturliga ansvaret ligger naturligtvis
              hos regeringspartierna att finna breda lösningar.
            </seg>
            <seg xml:id="i-e7f32e3a7d13e8e9-0">
              I det här fallet tog jag personligen på mig det ansvaret och
              tog ett sådant initiativ, och jag fick kalla handen. Inte en enda
              gång under den här resan med flera olika apoteksförslag, utredningar,
              remissbehandlingar, nya omgångar i departementet, ett flertal
              olika propositioner har regeringspartierna varit intresserade
              av att diskutera med oppositionen. När propositionerna ligger
              färdiga på riksdagens bord går det bra att stå i talarstolen och
              försöka spekulera om vad oppositionen egentligen tycker, men inte
              en enda gång har ni velat ta reda på vad vi egentligen tycker
              och var förutsättningarna för breda uppgörelser hade kunnat finnas.
            </seg>
          </u>
          <note type="speaker" xml:id="i-5df82868d67f868b-0">
            Anf. 21 TOBIAS KRANTZ (fp) replik:
          </note>
          <u xml:id="i-d62f2aff7fbe2d87-1" who="unknown">
            <seg xml:id="i-0539808bcc191826-0">
              Herr talman! Exakt vilka telefonsamtal som Ylva Johansson har
              haft med socialministern får Ylva Johansson reda ut med honom.
              Jag uppfattar att den frågan också har varit uppe i tidigare riksdagsdebatter.
            </seg>
            <seg xml:id="i-f83d2d8b524512c8-0">
              Det som är viktigt att diskutera är vad ett förhandlingsbud från
              Socialdemokraterna skulle ha inneburit och vad det skulle ha haft
              för värde. Socialdemokraterna har i ett antal olika delar av omregleringen
              av apoteksmarknaden kontinuerligt bytt position, nästan vecka
              för vecka. Jag ser det som svårt att föra förhandlingar med en
              part som inte vet vad den har för uppfattning i olika centrala
              frågor.
            </seg>
            <seg xml:id="i-54e23316d0d30650-0">
              Ska man dessutom träffa en överenskommelse som är hållbar över
              tid, vilket jag håller med om vore önskvärt, måste den man förhandlar
              med kunna garantera att det blir beständigt över tid. Det som
              både tidigare debatter och denna debatt visar är att Ylva Johansson
              som eventuell förhandlingspart inte kan leverera det.
            </seg>
            <seg xml:id="i-99cf519417db028a-0">
              I dag ser vi ett betänkande med reservationer där Socialdemokraterna
              och Miljöpartiet har en linje och Vänsterpartiet en annan. Det
              går inte att förhandla med en part som inte själv vet sin position
              i olika frågor och som dessutom inte kan leverera säkerhet över
              tid.
            </seg>
            <seg xml:id="i-4361def6c7712acd-0">
              Kan Ylva Johansson garantera, i händelse av en seger för det
              rödgröna alternativet, att det kommer att fortsätta vara receptfritt
              i handeln?
            </seg>
          </u>
          <note type="speaker" xml:id="i-54d5a26f46081a79-0">
            Anf. 22 YLVA JOHANSSON (s) replik:
          </note>
          <u who="ylva_johansson_611fd6" xml:id="i-34f452feba81ff42-4">
            <seg xml:id="i-4250e5060d582a81-0">
              Herr talman! Man förstår att Tobias Krantz aldrig har varit med
              i en förhandling och tagit fram några större överenskommelser.
              Jag hänvisade tidigare till pensionsöverenskommelsen som var en
              viktig blocköverskridande överenskommelse som kunde träffas. Om
              man hade agerat på det sätt som Tobias Krantz gör hade vi aldrig
              haft en sådan överenskommelse.
            </seg>
            <seg xml:id="i-ac64eb293d620025-0">
              Att stå i talarstolen och tala om att det är omöjligt att få
              svar från Socialdemokraterna när man aldrig ens försökt tala med
              oss någon annanstans än från riksdagens talarstol är inget annat
              än struntprat. Vill man nå en överenskommelse och vill man undersöka
              förutsättningarna för att nå en blocköverskridande överenskommelse
              sätter man sig tillsammans. Jag erbjöd mig att göra det, men jag
              fick nej från den samlade majoriteten och regeringen. Att sedan
              stå här och raljera och säga att man inte fått besked, vad är
              det för attityd i politiken?
            </seg>
            <seg xml:id="i-2e669cd61cd6402d-0">
              Vi tog kontakt och sade att vi var intresserade av att se om
              det gick att finna en blocköverskridande överenskommelse, men
              ni vägrade konsekvent i fråga efter fråga och möjlighet efter
              möjlighet. Regeringen har valt att inte diskutera med oppositionen
              på något annat sätt än från riksdagens talarstol. Och sedan står
              man och säger att man inte tycker att man har fått tillräckliga
              besked eller något förhandlingsbud.
            </seg>
            <seg xml:id="i-4e9d7d53a7ac07ec-0">
              Ni var inte intresserade. Ni var helt ointresserade av att ens
              försöka sätta er ned och se vari konflikterna låg och om det fanns
              möjlighet att finna en överenskommelse. Nu står ni ett och ett
              halvt år senare och säger: Vi fick inget förhandlingsbud från
              Socialdemokraterna. Nej, men ni fick en förfrågan om det fanns
              förutsättningar för att sitta ned och försöka hitta en blocköverskridande
              överenskommelse. Ni ville inte ens försöka!
            </seg>
          </u>
          <note type="speaker" xml:id="i-9f50b2508415c396-0">
            Anf. 23 TOBIAS KRANTZ (fp) replik:
          </note>
          <u xml:id="i-d62f2aff7fbe2d87-2" who="unknown">
            <seg xml:id="i-cc92c9c47a195054-0">
              Herr talman! Jag förstår att Ylva Johansson känner sig trängd
              i apoteksfrågan. Olika bundsförvanter har successivt under denna
              process övergivit den socialdemokratiska positionen. Det är väl
              därför som Ylva Johansson inte vill diskutera sakfrågan utan diskuterar
              eventuella förhandlingsinviter och det taktiska spelet. Har man
              inte något intressant att säga i sakfrågan är det väl det som
              återstår. Så tolkar jag Ylva Johansson, både i denna debatt och
              i den tidigare debatten om omregleringen. Det är det som återstår
              för Socialdemokraterna när den socialdemokratiska politiken har
              fallit och alla bundsförvanter har övergivit dem.
            </seg>
            <seg xml:id="i-5e59c282dda45f2f-0">
              Det finns alla möjligheter, alldeles oavsett vilka kontakter
              Ylva Johansson har haft med socialministern, att föra fram sina
              synpunkter, diskutera och finna forum om man vill komma överens.
              Det är inte problemet. Problemet har varit att Socialdemokraterna
              inte har vetat vad de vill och att Socialdemokraterna inte heller
              har kunnat samla oppositionen i ett gemensamt alternativ. Detta
              skapade osäkerhet om vad en förhandling skulle vara värd. Det
              var det grundläggande problemet.
            </seg>
            <seg xml:id="i-8db5882d43a05617-0">
              Jag konstaterar återigen att jag inte har fått något besked om
              det kommer att fortsätta att vara receptfritt i butik efter en
              eventuell socialdemokratisk valseger. Det är ett viktigt besked
              i dagens debatt.
            </seg>
            <seg xml:id="i-5c87087fe423da2a-0">
              (Applåder)
            </seg>
          </u>
          <note type="speaker" xml:id="i-77f81e386e60b555-0">
            Anf. 24 CHATRINE PÅLSSON AHLGREN (kd):
          </note>
          <u who="margareta_palsson_933b97" xml:id="i-7a8094538b028af9-0">
            <seg xml:id="i-45b4319868eeac64-0">
              Herr talman! Jag känner en oerhörd glädje över att regeringen
              på nytt öppnar möjligheter för förbättringar för svenska folket.
              Jag kan inte riktigt förstå hur man från oppositionen ständigt
              försöker att hitta svårigheter i dessa möjligheter. Den enda rimliga
              förklaringen är väl att man är i opposition och måste hitta något
              att gnälla på för att man ska tycka att man har klarat sin linje.
            </seg>
            <seg xml:id="i-d3de477fae233862-0">
              Det gör väl också att alla tre företrädarna för oppositionen,
              Ylva, Elina och Thomas, står här och talar om att vi avreglerar.
              Jag tror att allianspartierna åtminstone hundra gånger i kammaren
              har sagt att det inte är frågan om det, utan det är en omreglering.
              Det är minst sagt lika välreglerat, om inte bättre, efter omregleringen
              som i monopolet.
            </seg>
            <seg xml:id="i-4287834a2881c889-0">
              Frågan handlar om att öppna möjligheter för fler att driva apotek
              för att tillgängligheten för oss alla ska öka. Låt mig därför
              inte höra ordet avreglering fler gånger i talarstolen, för det
              är lögn. Och jag tycker att vi i kammaren ska hålla oss för goda
              för att framföra lögner.
            </seg>
            <seg xml:id="i-0fab5f6df69181db-0">
              Det andra jag vill lyfta fram är att det finns risker med läkemedel.
              Det finns människor som tar livet av sig av för mycket mediciner.
              Det är viktigt att vi ser till att alla reformer som vi genomför
              har så många skyddsnät som det över huvud taget går. När det gäller
              läkemedel som ska säljas överallt är det Läkemedelsverket som
              ska bestämma vilka dessa läkemedel är. Det är varken Göran Hägglund,
              jag och mina kolleger i alliansen eller Ylva Johansson som ska
              bestämma det, utan det är Läkemedelsverket som har ansvar för
              detta. Det är alltså inte något godtyckligt som regeringen har
              lagt upp.
            </seg>
            <seg xml:id="i-86e06565245cfbb3-0">
              Vidare har vi skyddsnätet. Läkemedel ska inte stå bland flingorna,
              kaffet eller mjölken utan finnas på en väl avvägd plats för att
              markera att det är särskilt viktigt. Det är dessutom 18-årsgräns
              för att köpa läkemedel i butik.
            </seg>
            <seg xml:id="i-f4189271150f5e28-0">
              En del av skyddsnätet, mina vänner, är de ca 900 apoteksombud
              som vi har i dag och som vi har haft i 40 år. Och tänk att vi
              som bor på landet lever fortfarande! Jag har bott på landet nästan
              hela mitt liv. Jag har kunnat gå till Icaaffären därhemma och
              köpa näsdroppar, Bamyl och Panodil. Vad har det inneburit? Har
              det varit någon fara? Nej. Erfarenheterna har varit mycket goda.
              Som regerings- och allianspartier känner vi att det är viktigt
              att påminna om denna historia också.
            </seg>
            <seg xml:id="i-5e3d5ed76a47995e-0">
              I första hand är kommunen ansvarig. Handlarna ska betala en avgift
              för denna tillsyn. Sedan har vi Läkemedelsverket, och där ska
              också betalas avgift för tillsynen. Tillsynen kommer att vara
              rigorös, tror jag. Det kommer att vara mycket arbete med att utöva
              tillsyn av detta. Om man har en effektiv tillsyn har man också
              bra instrument för en god uppföljning.
            </seg>
            <seg xml:id="i-c86cad432d2f6784-0">
              Den här frågan är mycket populär ute i landet. Många människor
              har hört av sig och sagt: Äntligen! Nu behöver vi inte gå till
              grannen och låna mediciner som kanske är för gamla. Nu vet vi
              att det är lättillgängligt dygnet runt och man kan garantera att
              barnen får rätt medicin vid rätt tillfälle i rätt dos.
            </seg>
            <seg xml:id="i-1cd58060981931d3-0">
              Jag vill avsluta med att påminna om att Sjukvårdsupplysningen
              nu är väl utbyggd i hela landet. Jag kommer att rekommendera folk
              att fortsätta att ringa till Sjukvårdsupplysningen. Om Sjukvårdsupplysningen
              säger att man ska ge sitt barn näsdroppar eller stolpiller av
              Panodil har det naturligtvis inte så mycket värde om man inte
              får tag i det. De kan inte skicka något med fax från Sjukvårdsupplysningen.
            </seg>
            <seg xml:id="i-e6c0454073e42023-0">
              Därför är detta ett komplement och inte en konkurrent.
            </seg>
            <seg xml:id="i-4ffec843b3035c1b-0">
              Jag tror att det här kommer att bli jättebra. Jag hoppas att
              ni från oppositionen också ska kunna applådera detta efter ett
              tag och säga: De hade ändå rätt.
            </seg>
          </u>
          <note xml:id="i-5c89618c3aeeacfa-0">
            Jag yrkar bifall till förslagen i betänkandet och avslag på reservationerna.
          </note>
          <note type="speaker" xml:id="i-d613d54505cdb8e6-0">
            Anf. 25 FINN BENGTSSON (m):
          </note>
          <u xml:id="i-d62f2aff7fbe2d87-3" who="unknown">
            <seg xml:id="i-36bce0dddf465860-0">
              Herr talman! När jag läste betänkandet och framför allt reservationerna
              från oppositionen fann jag några sakfel som jag tycker att man
              kan diskutera under den här debatten.
            </seg>
            <seg xml:id="i-9b9eb641bfec4c98-0">
              Först vill jag reflektera lite över vad som har sagts i debatten.
            </seg>
            <seg xml:id="i-c1cce64a1c2ea60e-0">
              I 35 år har man behållit ett monopol samtidigt som man har haft
              möjlighet att avveckla detsamma. Nu föreslår vi en omreglering.
              Då känns det naturligtvis lite konstigt att söka hjälp hos någon
              som har varit så handlingsförlamad under så lång tid och tro att
              det skulle innebära något konstruktivt.
            </seg>
            <seg xml:id="i-1f03706c9ea8d025-0">
              Jag vill också reflektera något över reservationstexten där oppositionen
              gör ett stort nummer av det här är en ideologisk fråga varför
              den lämpligen löses av alliansregeringen. Jag ser just att detta
              är en ideologisk fråga. Jag kan se tre ideologiska punkter.
            </seg>
            <seg xml:id="i-eac9d4926b56cd87-0">
              Den första handlar om tillgänglighet. Det är helt uppenbart att
              Sverige skiljer ut sig från resten av Europa. Vi har i dag 11
              000 invånare per apotek; genomsnittet i Europa är 4 000 per apotek.
              Dessutom har man från 1999 till 2006 fortsatt att minska antalet
              apotek från 890 till 872 och apoteksombuden från 963 till 871.
              Det har alltså skett under monopoltiden, och Socialdemokraterna
              har inte reflekterat över denna minskning. Att lösningen skulle
              stå att finna i deras ideologi är föga troligt. Därför tror jag
              att alliansideologiska förtecken löser problemet vilket debatten
              i dag har visat.
            </seg>
            <seg xml:id="i-e6fc20658c5b2e53-0">
              Den andra ideologiska frågan gäller att detta inte är vilken
              vara som helst. Det är alldeles riktigt, men det är en vara som
              används av vem som helst. En ideologi som alliansen förespråkar
              är att individen också bör ta del och ansvar när det gäller kunskap
              om verksamheter som finns i samhället. Till det hör läkemedel.
              Vi måste ha en befolkning som har ett förhållningssätt till läkemedel
              så att vi inte bara kan skydda oss bakom beslut från politiker
              och myndigheter. En lättare tillgänglighet till läkemedel kommer
              att innebära att individer skapar en egen referensram till läkemedel
              tillsammans med kunskap och stöd från myndigheter och fackfolk.
            </seg>
            <seg xml:id="i-1ec66a140aeb745d-0">
              Den tredje ideologiska invändningen handlar om att samtidigt
              som detta i första hand är något för patienterna och kunderna
              innebär det också en handelsstimulerande effekt för våra näringsidkare.
              Från oppositionen vill man se så många handelshindrande regelverk
              som möjligt under förespegling att det skulle vara en säkerhetsfråga.
            </seg>
            <seg xml:id="i-5a307dbfb61f7b17-0">
              Låt mig då gå över till det som gjorde att jag anmälde mig till
              debatten, nämligen säkerhetsproblematiken när det gäller läkemedel.
            </seg>
            <seg xml:id="i-820639a0ebe37ebf-0">
              Jag reflekterade över att Vänsterpartiet lyfte upp frågan att
              säkerheten är överordnad allt annat. Jag delar den bedömningen
              från Vänsterpartiet och Elina Linna. Men när jag tittar på säkerhetsaspekter
              när det gäller läkemedel i ett vidare perspektiv, i utvecklings-
              och forskningsmässiga sammanhang, känner jag inte igen att man
              i någon diktatur, något kommunistland eller något land som fjärmar
              sig från EU-samarbetet driver på säkerhetsutvecklingen.
            </seg>
            <seg xml:id="i-4fed3febce998d16-0">
              Det kan inte vara någon hemlighet för den som är inläst på området
              att man under det svenska ordförandeskapet i EU kommer att ha
              ett läkemedelspaket där två viktiga aspekter på läkemedelssäkerhet
              lyfts fram, nämligen säkerhetsuppföljning av läkemedel när det
              används bland folk och frågan om förfalskade läkemedel.
            </seg>
            <seg xml:id="i-821d8111a1d26c0a-0">
              Vänsterpartiet har ju som önskemål att lämna detta samarbete.
              Jag undrar på vilket sätt man då egentligen vill stimulera säkerhetsarbetet.
              Det är inte trovärdigt.
            </seg>
            <seg xml:id="i-66a6d9668479b1b8-0">
              Jag förstår inte riktigt Ylva Johanssons två resonemang. Det
              ena handlar om fullsortimentsbutiker. Ylva Johansson talar om
              att man ska ha alla receptfria läkemedel inom ramen för en sådan
              fullsortimentsbutik. Det andra handlar om de receptbelagda läkemedlen.
            </seg>
            <seg xml:id="i-ea91748197b289a0-0">
              Låt mig påminna om att receptfrihet och receptbelagda substanser
              inte har en antingeneller-funktion rent medicinskt. De har det
              när det gäller myndighetsutövande, men rent medicinskt är det
              en glidande skala. Man måste alltså se detta som ett problem där
              vi låter myndigheten, det vill säga Läkemedelsverket, välja ut
              de produkter som säkert kan säljas i detaljhandeln. Sedan får
              framtiden får utvisa i vad mån det behövs någon ytterligare fullsortimentshandel.
              Då kan man se det som något som marknaden tillsammans med myndigheten
              löser bättre än att man politiskt förestavar det. Det förvånar
              mig dock inte att Ylva Johansson tycker att politiken ska bestämma
              detta på förhand.
            </seg>
            <seg xml:id="i-fb16b797bf133b4d-0">
              Ylva Johansson säger i sitt anförande att nio av tio läkare gjorde
              fel när en falsk reporterpatient sökte doktorn för ett infektionsproblem.
              Hon tar uppgiften från dagspressen. Den första frågan är naturligtvis
              hur Ylva Johansson kan veta detta. Vill hon själv bestämma hur
              doktorerna ska ordinera? Hon kanske till och med vill ta över
              deras ordinationsrätt.
            </seg>
            <seg xml:id="i-958d95b9617a1278-0">
              Den andra frågan som har bäring på detta exempel handlar om att
              det här problemet inte har lösts under de 35 år då bland andra
              Ylva Johansson har varit minister och ansvarig för monopolet.
              Det problem Ylva Johansson anför fungerar i högsta välmåga i ett
              monopolsamhälle.
            </seg>
            <seg xml:id="i-56b4e0c198b527aa-0">
              Jag tror inte att monopolet på något sätt gör det lättare att
              bekräfta avarter när det gäller läkemedelssäkerhet och läkemedelsfunktionalitet.
              Det är nog snarare tvärtom. Genom en omreglerad marknad som ökar
              tillgängligheten och ger en möjlighet för individer att tillsammans
              med myndigheter få bättre kunskap kommer vi att kunna utveckla
              en marknad som mer ser ut som den i Europa. Då kommer vi också
              att fungera bättre i säkerhetsarbetet i Europa.
            </seg>
          </u>
          <note xml:id="i-d74f3eac4c953eb4-0">
            Överläggningen var härmed avslutad.
          </note>
          <note xml:id="i-ef351669f9d7e795-0">
            10 § Överlåtbara fiskerättigheter m.m.
          </note>
          <note xml:id="i-3530e0838e0be9ff-1">
            Föredrogs
          </note>
          <note type="speaker" xml:id="i-861f4c2b07678aae-0">
            Anf. 26 JAN-OLOF LARSSON (s):
          </note>
          <note xml:id="i-25e35cae8fbc0c01-0">
            Herr talman! I dag ska vi debattera miljö- och jordbruksutskottets
            betänkande nr 23 om överlåtbara fiskerättigheter.
          </note>
          <u who="jan-olof_larsson_e523b0" prev="cont" xml:id="i-6d7312a4450da44e-0">
            <seg xml:id="i-26464ed7e5b0679d-0">
              Förslaget innebär att den svenska staten skänker bort våra gemensamma
              tillgångar till några få personer. Tillgångarna som vi skänker
              bort är andelar av den kvot som Sverige har rätt att fiska inom
              det pelagiska segmentet, alltså bland annat den sill, makrill
              och skarpsill som fångas i våra och EU:s fiskevatten.
            </seg>
            <seg xml:id="i-59b6a826f536618b-0">
              Varför läggs då ett sådant här förslag? Några argument som regeringen
              gett uttryck för är att det ska medverka till ett hållbart fiske
              och främja en balanserad fartygsstruktur, alltså åstadkomma en
              anpassning av antalet fiskebåtar till de fiskemöjligheter som
              finns och på så sätt få en lönsamhet i fisket.
            </seg>
            <seg xml:id="i-99952b103bdf8824-0">
              Att Sverige har för många båtar inom det pelagiska fisket utifrån
              den kvotandel som Sverige har är ett faktum. Det är flera som
              har ansvaret för detta, inte minst de som finansierat uppbyggnaden
              av flottan. Det är EU-medel och bankerna. Bankerna har drivit
              på frågan och lyckats få till ett införande av försäljningsbara
              kvoter så att de kan rädda sitt kapital.
            </seg>
            <seg xml:id="i-5d234b0d23799390-0">
              Det är högst besynnerligt att en högerstyrd regering inte låter
              marknaden sköta strukturrationaliseringen av flottan.
            </seg>
            <seg xml:id="i-fdb1c75e3b5a8887-0">
              Den här regeringen gör allt för att rädda bankernas satsade medel
              med hjälp av statliga resurser. Det har ju tydligt visat sig på
              det ena politikområdet efter det andra.
            </seg>
            <seg xml:id="i-bb6f457b6cdaca0c-0">
              Ett annat argument som regeringen och majoriteten i utskottet
              hävdar för att införa försäljningsbara kvoter är att det ska gynna
              bestånden genom ett minskat fisketryck.
            </seg>
            <seg xml:id="i-a0a6c241642bf141-0">
              Att hävda detta tyder antingen på en total okunnighet om vad
              man sysslar med eller att man tror att man ska kunna lura andra
              okunniga. Jag tror faktiskt att det första påståendet är rätt,
              att det speglar en okunnighet från dem som lägger fram förslaget.
            </seg>
            <seg xml:id="i-535feaf44a6238e5-0">
              Förslaget handlar om att den svenska kvot som tilldelas i förhandlingar
              med de andra nationerna i EU ska fördelas till ett fåtal personer.
              Att detta skulle innebära att de bara skulle fiska upp en del
              av kvoten för att säkra bestånden är totalt orimligt, speciellt
              med tanke på att de kanske har utökat sin andel av kvoten genom
              köp för flera miljoner kronor. Att påstå eller tro något liknande
              speglar en okunnighet eller naivitet som går utöver det mesta.
              Naturligtvis handlar införandet av försäljningsbara kvoter endast
              om att staten genom att ge bort våra gemensamma resurser av fisk
              åstadkommer en rationalisering av den pelagiska fiskeflottan.
              Att så blir fallet kan vi vara överens om, för de flesta av oss
              vet att en hel del av affärerna redan är genomförda, både till
              svenska och till utländska intressen.
            </seg>
            <seg xml:id="i-323558a2d17d4956-0">
              Herr talman! När staten gynnar en förhållandevis liten andel
              av de verksamma i en näring är den mänskliga reaktionen många
              gånger naturlig genom att övriga undrar: Varför inte jag? Varför
              får inte jag min räkkvot? Varför får inte jag mina torskkvoter?
            </seg>
            <seg xml:id="i-46cbcdec1a77e01b-0">
              Jag har full förståelse för dem som ser det orättvisa i detta.
              Men om systemet skulle överföras även i dessa fisken, såsom tanken
              var från regeringens sida, kan vi med all säkerhet konstatera
              att yrkesfisket utefter våra kuster skulle vara borta för all
              framtid.
            </seg>
            <seg xml:id="i-32955a360fcd0801-0">
              Men även det föreslagna systemet kommer att påverka andra fisken
              genom att ett mycket stort kapital förts över från staten till
              de fiskare som säljer sina kvotandelar. Dessa kan i sin tur, vilket
              också redan sker, gå in och köpa andra båtar i andra fisken. Detta
              får också till följd en viss koncentration av fisket till vissa
              orter där det pelagiska fisket tidigare varit starkt.
            </seg>
            <seg xml:id="i-adb198a2cfb7d837-0">
              Det är detta vi menar när vi påstår att detta påverkar också
              andra fisken utefter vår kust, något som uppenbarligen inte berör
              majoriteten i utskottet.
            </seg>
            <seg xml:id="i-eb768926f3a8be0b-0">
              Herr talman! Majoriteten i utskottet hänvisar till andra länder
              som har infört systemet och talar om hur lyckat det varit. Smolket
              i bägaren har varit att det har skett en viss ägarkoncentration,
              dock inte i sådan omfattning att det bedömts medföra några problem.
            </seg>
            <seg xml:id="i-401e16a200a6721e-0">
              I förslaget står det att i normalfallet ska den som står för
              fiskerättigheterna kunna inneha 10 procent av den nationella kvoten,
              och han får ha fiskerättigheter för högst två fartyg. Men det
              ska finnas möjlighet för Fiskeriverket att utverka undantag och
              godkänna större andel än 10 procent. Det kan då konstateras att
              tio personer kan äga den totala svenska fiskekvoten i bästa fall.
              Men troligen kommer den siffran att krympa till kanske sex sju
              personer.
            </seg>
            <seg xml:id="i-b767b1a0c3de7602-0">
              Min fråga blir då: När anser majoriteten att ägarkoncentrationen
              blir ett problem? Detta förslag kan innebära att sex sju personer
              kan äga det. Det kan ju inte vara när ingen äger kvoten, för så
              har vi det i dag. Det skulle därför vara intressant att få veta
              när detta blir ett problem.
            </seg>
            <seg xml:id="i-7c02e1f123043e9b-0">
              Herr talman! Syftet med förslaget är i grunden att åstadkomma
              en reduktion av fiskeflottan med hjälp av våra gemensamma resurser.
              Att detta behöver utvärderas för att man ska ser hur väl systemet
              lyckas åstadkomma detta är kanske naturligt, men så tycker inte
              regeringen och deras partikolleger i utskottet.
            </seg>
            <seg xml:id="i-1065b70eccc4f206-0">
              I förslaget gäller en tioårsperiod för kvoterna och handeln med
              dessa. Det borde vara självklart att en utvärdering sker kontinuerligt
              för att man ska se i vilken mån strukturrationaliseringen sker
              och inte minst för att följa upp hur ägarkoncentrationen ser ut.
              Detta kan göras varje år utan några större problem. Men det finns
              inget som helst intresse för det. Nej, i stället konstaterar man
              att rationaliseringen inte behöver ta särskilt många år, och sedan
              ska man ta upp en diskussion om att permanenta systemet. Man ska
              alltså ge bort vår gemensamma egendom till sex sju personer utan
              några som helst skrupler. Detta är betydligt värre än när Moderaterna
              gav bort Tibble gymnasium i statsministerns hemkommun Täby.
            </seg>
            <seg xml:id="i-07687ffb308608aa-0">
              Herr talman! När tioårsperioden är över och fartygsflottan förhoppningsvis
              har strukturerats har systemet uppfyllt sitt syfte. Alla spelarna
              har vetat om reglerna, och priserna på kvoterna är satta därefter.
              Att i dag då förespegla att det inte gäller tio år utan är en
              permanent lösning är inget annat än rent vansinne.
            </seg>
            <seg xml:id="i-541df1eee240799b-0">
              Om systemet går igenom här i riksdagen i dag kommer vi socialdemokrater
              att stå upp för beslutet så att de som har gjort dessa stora affärer
              inte ska känna sig lurade.
            </seg>
            <seg xml:id="i-618a96cbcb73a6f8-0">
              Det är också viktigt att vi får signalen så att rationaliseringen
              av flottan blir gjord. Men vi kommer, oavsett om vi sitter i regeringsställning
              eller ej, att följa upp utvecklingen, både vad gäller minskningen
              av antalet fartyg och av ägarkoncentrationen.
            </seg>
            <seg xml:id="i-9f57cf4ebaff5cc1-0">
              När tioårsperioden är till ända har förhoppningsvis rationaliseringen
              genomförts och kvoterna kan återföras till staten. Eller också
              kan staten auktionera ut dem för en viss period.
            </seg>
            <seg xml:id="i-9b266368690b5b30-0">
              Herr talman! Vi socialdemokrater är för ett system med fiskerätter,
              oavsett om det är pelagiskt fiske, skaldjursfiske eller torskfiske.
              Vi tror att det är ett bra system för dem som fiskar eftersom
              de kan anpassa fisket till de perioder då de får bäst betalt för
              varan. Men som framgått av inlägget tror vi inte på ett system
              där staten ger bort kvoterna så att dessa ska kunna säljas. Det
              kommer med nödvändighet att innebära en koncentration av fisket
              och troligen med EU:s lagstiftning att även andra EU-medborgare
              har rätt att köpa kvoterna. Detta har ännu inte prövats i domstolen,
              men så kommer sannolikt att bli fallet.
            </seg>
          </u>
          <note xml:id="i-84e788e66cc197d0-0">
            Herr talman! Jag yrkar bifall till reservation 1.
          </note>
          <note type="speaker" xml:id="i-bf70e5cea919d4c1-0">
            Anf. 27 TINA EHN (mp):
          </note>
          <note xml:id="i-d320b5d73d51c0ce-0">
            Herr talman! Miljö- och jordbruksutskottets betänkande 23 handlar
            om överlåtbara fiskerättigheter.
          </note>
          <u who="tina_ehn_f52113" prev="cont" xml:id="i-3aa188f2a2bf9103-0">
            <seg xml:id="i-926d2a076df550fd-0">
              Man säger att syftet med denna nya lag främst är att minska fartygsflottan
              i det pelagiska yrkesfisket. Fisket som avses gäller sill, skarpsill,
              makrill, taggmakrill, blåvitling och tobis.
            </seg>
            <seg xml:id="i-0facd2b30d02005f-0">
              Havet tillhör alla, och havet tillhör ingen. Detsamma kan man
              säga om fisken. Det är ett gemensamt ansvar, och det kräver alltid
              samarbetsvilja. När det gäller havet och fisken krävs det förståelse
              för sambanden och ett trovärdigt kunskapsunderlag.
            </seg>
            <seg xml:id="i-b60bb9995ef51c6a-0">
              Just nu pratar vi om enskilda arter som fångas för föda till
              människor eller till andra områden som djurfoder. Men dessa pelagiska
              fiskarter är delar i näringsvävar i haven och är beroende av olika
              förutsättningar, och de bidrar till vissa förutsättningar såsom
              att de de är mat till andra individer, och allting hänger som
              bekant ihop.
            </seg>
            <seg xml:id="i-809d82c449a3689a-0">
              Det pelagiska fisket handlar om fisk som lever av plankton och
              som lever i det öppna havet.
            </seg>
            <seg xml:id="i-c00dced16afc97b3-0">
              Jag tänkte tala lite grann om dessa olika fiskar. Jag inser att
              nästa talare är en person som kommer att rätta mig om jag säger
              fel.
            </seg>
            <seg xml:id="i-ce04a4c74d62f2b8-0">
              Detta betänkande handlar i hög grad om dem som lever av fisket,
              men det handlar i ännu högre grad om dessa arter.
            </seg>
            <seg xml:id="i-d6ed3c33e06816cb-0">
              Den ena arten, makrillen, är en fet fisk vars uppväxtområden
              är Skagerrak, Kattegatt, Nordsjön och Atlanten. Den leker i nordiska
              vatten, i ytvatten, och den vandrar för att leka och hitta föda.
              Den flyttar i stora stim på våren i Skagerrak och Kattegatt just
              för att leka. Den kan följa födan ända till Östersjön. Men den
              vänder tillbaka till djupvattnet i Nordsjön och Atlanten under
              hösten. Den hade en mycket låg lekbiomassa runt 2002, men den
              har hämtat sig markant sedan dess.
            </seg>
            <seg xml:id="i-1814e6b16737ba62-0">
              Vi har sillen, och den finns i alla svenska omgivande hav. Den
              kallas för strömming då den fångas norr om Kalmar. Den leker i
              stim vid kusternas grundvatten eller på bankar i havet, och den
              förflyttar sig över stora områden. Den rör sig också i flera vattenlager,
              och den följer planktonets rörelse. Man talar om fem olika bestånd
              av sill, och den fiskas med trål och med fasta redskap efter kusterna.
            </seg>
            <seg xml:id="i-487018fe6330e7d6-0">
              Skarpsill finns i Kattegatt, Skagerrak och Bottenviken via Östersjön
              där den växer upp och har födoområden. Den leker både ute till
              havs och vid kusten, och den rör sig i stim. Skarpsillen fiskas
              för att sedan bli fiskmjöl eller olja. I flera länder är den också
              uppskattad som födofisk. Denna art ökar i och med att torsken
              har minskat. Skarpsillen är nämligen föda till torsken.
            </seg>
            <seg xml:id="i-64698be928a50056-0">
              Blåvitling, också kallad kolmule, finns utmed hela Atlantkusten,
              i svenska vatten, i Skagerrak och i norra Kattegatt. Den leker
              i de fria vattenmassorna och är en så kallad djupvattenfisk. Blåvitlingen
              finns gärna på ett par hundra meters djup. Den fiskas med både
              flyttrål och bottentrål. Denna fisk används till fiskmjöl och
              olja.
            </seg>
            <seg xml:id="i-7b0fc14a885c1165-0">
              Tobis finns utefter kusten och ute i havet. Det finns både en
              kusttyp och en havstyp. Gemensamt för de båda typerna är att de
              finns i alla svenska vatten. De lever under lite olika omständigheter.
              Tobisen fiskas med finmaskiga trålar. Det här är den dominerande
              arten när det gäller industrifisket. Den är viktig föda för torsk,
              kolja och gråsej. Men i vissa områden har tobisen tagit slut.
              Den bör få återhämta sig med tanke på lekbestånd och möjligheter
              till återuppbyggnad.
            </seg>
            <seg xml:id="i-1e34b41c54745c17-0">
              I dag består den pelagiska yrkesflottan av ett åttiotal fartyg.
              Syftet med här föreliggande förslag är att storleken på denna
              flotta minskas. Det ska ske en omstrukturering genom marknadsmekanismer,
              kan vi läsa. Storleken på utdelade rättigheter fastställs med
              ledning av yrkesfiskarens tidigare fiske under en referensperiod.
            </seg>
            <seg xml:id="i-f0ad61ed4cd36193-0">
              Vi anser att det i fiskefrågan i grunden finns problem som har
              att göra med den gemensamma resursen, allmänningen, och med det
              nyttjande som i dag har överstigit vad som är hållbara ramar.
              Vi anser att gratis utdelning till ett begränsat antal personer
              med rättigheter att nyttja den här resursen är ett märkligt sätt
              att förhålla sig till problematiken. Det självklara borde i stället
              vara att man som nyttjare, i det här fallet fiskare, får betala
              ett arrende för att dra nytta av och ekonomisk vinning på den
              här allmänningen.
            </seg>
            <seg xml:id="i-20145b91856c9ff3-0">
              Regeringens förslag skapar incitament för de fiskare som får
              ta del av de utdelade kvoterna att betrakta resursen som sin.
              Vi är därför tveksamma till att använda denna typ av marknadsmekanism
              som innebär att försäljbara kvoter införs. Vi befarar många negativa
              följdeffekter i och med införandet av de här fiskerättigheterna.
            </seg>
            <seg xml:id="i-5be586bd740c08ee-0">
              Vi anser att regeringens förslag är sådant att man inte riktigt
              tillräckligt förstått problematiken kring den ägarcentrering som
              det kan bli. I alla fall har man inte några lösningar för att
              undvika att så blir fallet.
            </seg>
            <seg xml:id="i-7b2d503d48c08170-0">
              Man föreslår en begränsning av varje yrkesfiskares kvotandel
              till maximalt 10 procent precis som Jan-Olof Larsson tidigare
              här nämnt. Men det är inte alls någon lösning på detta med ägarkoncentrationen.
              När man dessutom öppnar för en möjlighet till mer än 10 procent
              vid särskilda skäl är risken stor att ägarkoncentrationen blir
              mycket större. I fråga om förslaget råder dessutom en osäkerhet
              om huruvida rättigheterna kan säljas internationellt och inte
              bli kvar inom det svenska fisket. Det problemet ser man.
            </seg>
            <seg xml:id="i-7129079e6cbe1ee1-0">
              Men även om vi har krav på att fartygen är registrerade i Sjöfartsverkets
              fartygsregister och på att tillståndsinnehavaren har en personlig
              fiskelicens är det inte utrett om detta krav står i överensstämmelse
              med EG-fördraget om fria varor och tjänster. Ännu större osäkerhet
              uppstår om man öppnar för att även juridisk person ska kunna få
              värva fiskerättigheter. Detta utreds för närvarande i samband
              med en ny fiskelagstiftning. Här råder alltså en oklarhet.
            </seg>
            <seg xml:id="i-3bc0a19aeff4b856-0">
              Om man vill begränsa det totala fisketrycket ges det med detta
              förslag inte tillräckligt med omtag när det gäller denna problematik.
              Eftersom möjligheten finns att sälja sina rättigheter och att
              gå över till en annan typ av fiske i andra bestånd byter man bara
              ett fiske mot ett annat. Den risken ser vi finns.
            </seg>
            <seg xml:id="i-a207bbabec63ed05-0">
              Vi tycker också att det kan vara på sin plats att efter fem år
              utvärdera det som här föreslås för att se om det ger avsedd effekt.
            </seg>
            <seg xml:id="i-0bc28f336945056b-0">
              Att försöka få det här fisket att drivas med marknadsekonomiska
              medel, samtidigt som vi både vet och ser att fisket får stora
              subventioner, blir inte riktigt trovärdigt. Vi ser att EU:s skattebefrielse
              för bränsle haft en avgörande betydelse när det gäller utfiskningen
              av haven. Vi gömmer oss bakom att vi är begränsade att göra något
              från nationellt håll. Visst blir det samma konstiga snedvridningsdebatt
              om bara Sverige skulle utnyttja de rättigheter som Riksrevisionen
              säger finns inom bränsleskattedirektivet. Men Sverige måste inom
              EU aktivt driva frågan om att avskaffa skattebefrielsen för bränsle
              eller driva på för att bilaterala avtal sluts mellan närliggande
              stater.
            </seg>
            <seg xml:id="i-84d8972190ad0cf2-0">
              Slutligen: Överlåtbar fiskerättighet är just en rättighet. Men
              i verkligheten vet vi att vi har lika stort ansvar och lika stor
              skyldighet att klokt förvalta de gemensamma bestånden.
            </seg>
            <seg xml:id="i-a741143b95667d56-0">
              Det handlar här alltså om ett förslag. Jag tror inte att man
              ska säga att det helt igenom är ett dåligt förslag. Men när vi
              nu försöker komma till rätta med ett flerårigt utfiske och en
              flotta med överkapacitet behöver vi göra det klokt och ansvarsfullt.
              Vi i oppositionen ser flera osäkerheter, så resultatet blir kanske
              inte det som uttrycks i propositionen. Av den anledningen har
              mp, s och v en gemensam motion, så vi gör gemensam sak här.
            </seg>
          </u>
          <note xml:id="i-aa14ba2f94f4ad78-0">
            Jag yrkar bifall till reservation 1.
          </note>
          <note type="speaker" xml:id="i-b2ce2864303fc3c2-0">
            Anf. 28 RUNE WIKSTRÖM (m):
          </note>
          <note xml:id="i-ca5be7e1722c1291-0">
            Herr talman! Jag yrkar bifall till utskottets förslag i betänkande
            MJU23 och avslag på samtliga reservationer.
          </note>
          <u who="rune_wikstrom_7a1b49" prev="cont" xml:id="i-4348ac3aa6a940c5-0">
            <seg xml:id="i-183b66eff8b3381c-0">
              Genom tillskapandet av detta nya system med möjliggörande av
              överlåtbarhet beträffande tilldelad nyttjanderätt baserad på historisk
              infiskning under en representativ referensperiod för det svenska
              pelagiska fisket möjliggörs en nödvändig strukturomvandling.
            </seg>
            <seg xml:id="i-b69f2bc09bacca1f-0">
              I nuläget finns det ca 80 aktörer. Genom möjliggörandet av överlåtbarhet
              kan man på goda grunder anta att antalet pelagiska aktörer kommer
              att minska till ca 4050. För närvarande finns det för många pelagiska
              aktörer i förhållande till tillgängliga fiskemöjligheter, bland
              annat och främst utifrån ett lönsamhetsperspektiv.
            </seg>
            <seg xml:id="i-35845a940066ee27-0">
              För att säkerställa lönsamhet och ekonomiskt sunda fiskeföretag
              i framtiden är det nödvändigt att möjliggöra ett överförande så
              att en balans i segmentet kan nås. Sådan är situationen redan
              i dag i flertalet av våra konkurrentländer där individuella överlåtbara
              fiskerättigheter redan existerar detta sagt särskilt som gemenskapens
              strukturpolitik erfarenhetsmässigt visat sig inte fungera tillfredsställande.
            </seg>
            <seg xml:id="i-1757cd5a9b19f416-0">
              Den nu föreslagna metoden är mer marknadsinriktad och skapar
              möjligheter för enskilda fiskeföretagare som får mer frihet, ansvar
              och möjligheter.
            </seg>
            <seg xml:id="i-bd090ec213eae273-0">
              Det pelagiska fisket är internationellt konkurrensutsatt. Detta
              gör det ännu viktigare att möjliggöra effektiva och lönsamma svenska
              pelagiska fiskeföretag.
            </seg>
            <seg xml:id="i-3571500a1572252d-0">
              Det resultat som nås genom ett antagande av propositionen är
              ett långsiktigt hållbart svenskt pelagiskt fiske som är effektivt,
              konkurrenskraftigt och ekonomiskt lönsamt från många aspekter.
            </seg>
            <seg xml:id="i-8ffe3c30ae7fa4b8-0">
              De pelagiska fiskare som vill sluta ges genom systemet möjlighet
              att göra det på goda villkor, samtidigt som de bästa förutsättningar
              för framtiden skapas för kvarvarande pelagiska fiskare.
            </seg>
            <seg xml:id="i-27c814d8a9e1eb4c-0">
              Sammantaget innebär propositionens innehåll ett stärkande av
              den svenska pelagiska fiskerinäringen. Svenskt pelagiskt fiske
              ska även i framtiden vara svenskt. Därför ska pelagiska fiskerättigheter
              inte kunna överlåtas till någon utanför det svenska yrkesfisket.
              Kravet på innehav av fartygstillstånd säkerställer att det svenska
              pelagiska fisket är svenskt även i framtiden.
            </seg>
            <seg xml:id="i-c7828d383e4c95aa-0">
              I propositionen skriver man att en yrkesfiskare ska få ha rättigheter
              för högst två fartyg samtidigt.
            </seg>
            <seg xml:id="i-84c1057601537e8c-0">
              Vidare föreslås att en yrkesfiskare får ha ett innehav av fiskerättigheter
              som motsvarar högst 10 procent av den sammanlagda kvoten för de
              individuella kvoterna. Härigenom säkerställs att ägandeskapet
              inte koncentreras på ett fåtal händer, det vill säga ägarkoncentration
              undviks.
            </seg>
            <seg xml:id="i-c207a5b326d97681-0">
              För att yrkesfiskeföretagandet ska ha klara och tydliga förutsättningar
              för sin verksamhet föreslås en giltighetstid för systemet om tio
              år. För att säkerställa rättssäkerhet på området föreslås att
              Fiskeriverkets beslut ska kunna överklagas till allmän förvaltningsdomstol.
            </seg>
            <seg xml:id="i-b6293fb23338957e-0">
              Det existerar i nuläget inte skäl för att införa särskilda regler
              om pantsättning av överlåtbara fiskerättigheter. Inte heller finns
              det skäl att göra några skatterättsliga ändringar. Svenska pelagiska
              fiskare kommer fortsättningsvis att kunna vara medlemmar i arbetslöshetskassan.
              Därigenom säkerställs fortsatt trygghet.
            </seg>
            <seg xml:id="i-b0a27a642a1eb732-0">
              Omfattningen av fiskerättigheterna på enskilda fiskeföretag ska
              vara offentlig. I propositionen görs den riktiga bedömningen att
              det inte kan finnas något skyddsintresse för uppgifter till Fiskeriverket
              om överlåtelse. Offentlighet ska vara ledordet i det nya pelagiska
              systemet.
            </seg>
            <seg xml:id="i-f56494cd08c31869-0">
              Genom att gynna Östersjöbaserade fiskeföretag genom en extra
              tilldelning, en form av regionalkvot, om ca 15 000 ton säkerställs
              ett fortsatt svenskt pelagiskt yrkesfiske på samtliga kuststräckor.
              Särskilda åtgärder har även vidtagits för att gynna fisket i Bottenhavet
              och Bottenviken.
            </seg>
            <seg xml:id="i-1a7121ae4858b735-0">
              Utöver dessa regionala kvoter finns även kustkvoter. Syftet med
              dessa är att säkerställa och gynna det kustnära och småskaliga
              pelagiska fisket. Avsatta kvantiteter för kustfisket garanterar
              att detta fiske kan fortsätta utan begränsningar, och det finns
              även möjligheter till nyetableringar inom detta segment.
            </seg>
            <seg xml:id="i-760cec51cfef998e-0">
              Sammanfattningsvis är förslagen i propositionen nödvändiga för
              att säkerställa ett svenskt långsiktigt hållbart pelagiskt fiske
              och för att säkerställa ekonomiskt sunda svenska pelagiska fiskeföretag
              och goda möjligheter att rusta för framtiden. Genom propositionens
              förslag ges svenska fiskeföretagare frihet, ansvar, möjligheter
              och de bästa förutsättningarna för framtiden.
            </seg>
            <seg xml:id="i-665bd88073e3bd40-0">
              Fru ålderspresident! När förslaget om överförbara fiskerättigheter
              först kom på tal var jag en stark motståndare till det. Jag var
              nämligen rädd för att det småskaliga kustnära fisket skulle missgynnas.
              Sedan fick jag möjlighet att tillsammans med fiskets organisationer
              vara med och mejsla ut de förslag som nu ligger på bordet. När
              det förslaget var färdigutmejslat visade det sig att det småskaliga
              kustnära fisket var den stora vinnaren.
            </seg>
            <seg xml:id="i-e11cd9b05a951af8-0">
              Fiskarna inom det småskaliga fisket är nöjda. De inom det storskaliga
              fisket är nöjda trots att de skulle få skära ned sin kapacitet
              med kanske 4050 båtar. Fiskets organisationer är nöjda. Varför
              i all fridens dagar ska vi i Sveriges riksdag då vara oroliga?
              Vi har all anledning att tycka att det här är någonting mycket
              bra. Jag är nöjd, fiskarna är nöjda, vi bör alla vara nöjda.
            </seg>
          </u>
          <note xml:id="i-fdc320da545479d9-0">
            I detta anförande instämde Jeppe Johnsson (m).
          </note>
          <note type="speaker" xml:id="i-f71ab2a5ca97e385-0">
            Anf. 29 JAN-OLOF LARSSON (s) replik:
          </note>
          <u who="jan-olof_larsson_e523b0" xml:id="i-466e30ae4bfdc253-0">
            <seg xml:id="i-7f63dd22036f5a2c-0">
              Fru ålderspresident! Den kustnära fiskaren Rune Wikström är nöjd
              med att han fått vara med och utforma fördelningen av fisket så
              att de kustnära fiskarna fått en större andel. Man kan tala om
              jäv i många olika tappningar, men det här är en av de största
              jag hört hittills.
            </seg>
            <seg xml:id="i-425a88b8ca21caa8-0">
              En oerhört viktig fråga, som var på förslag från början, var
              att förslaget inte enbart skulle omfatta det pelagiska fisket.
              Det skulle även omfatta torskfiske och annat. Regeringen fick
              dock backa eftersom motståndet mot systemet blev så stort i fiskargrupperna.
              Alla inom det pelagiska fisket håller inte med Rune Wikström om
              att förslaget innebär guld och gröna skogar. De få personer som
              får del av det är naturligtvis nöjda. De kommer ur en skuldfälla,
              och en del kommer att göra riktigt, riktigt stora klipp.
            </seg>
            <seg xml:id="i-8f7367cddc49c2d5-0">
              Ett argument är att vi ska minska fiskeflottan, där är vi överens,
              och det har ju redan skett. Affärerna är i många delar redan gjorda;
              de omfattar både utländska och inhemska intressen. Men det sägs
              även att genom det nya förslaget ska fisketrycket minska. Inom
              det pelagiska fisket har emellertid inte rapporterats något överfiske,
              eller överuttag, de senaste åren. Jag förstår att det som avses
              är svartfisket. Det måste förekomma mycket svartfiske som gör
              att det uppstår ett övertryck. Eller tror Rune Wikström att fiskarna
              inte skulle fiska upp sin kvot för att därigenom minska fisketrycket?
              På vilket vis minskar fisketrycket med det nu aktuella förslaget?
              Det skulle vara intressant att få veta det.
            </seg>
            <seg xml:id="i-71cca1bec835a876-0">
              Vad gäller ägarkoncentrationen sägs att den nu undviks. Om det
              blir fem sex stycken som äger det pelagiska fisket om några år,
              vilket är fullt rimligt i dag är det en som äger hela vadfisket
              undrar jag: Hur få omfattas av en ägarkoncentration? Kan Rune
              Wikström tala om det för mig?
            </seg>
          </u>
          <note type="speaker" xml:id="i-0d74bd1919ae8e2c-0">
            Anf. 30 RUNE WIKSTRÖM (m) replik:
          </note>
          <u who="rune_wikstrom_7a1b49" xml:id="i-f8da58513e54575d-0">
            <seg xml:id="i-e63b620c2ae1a788-0">
              Fru ålderspresident! Låt mig börja med det sista. Jan-Olof Larsson
              talar om ägarkoncentration och att det bara ska finnas fem sex
              båtar som står för hela det svenska fisket. Han tycks helt ha
              glömt bort att en stor del av den svenska kvoten är avsatt för
              det småskaliga, kustnära fisket. Det är där vi har de allra flesta
              aktörer. Resonemanget att fisket kommer att koncentreras på ett
              fåtal båtar håller inte eftersom kustkvoterna är så pass rikligt
              tilltagna. Det innebär att det småskaliga fisket kan agera praktiskt
              taget fritt i såväl Östersjön som Bottenhavet och Bottenviken.
              Dessutom finns regionalkvoter även på västkusten. Den oron känner
              jag över huvud taget inte av.
            </seg>
            <seg xml:id="i-6ac8ce3fd0135273-0">
              När det gäller fisketrycket är det i princip Ices som rekommenderar
              hur stort fisketrycket ska vara. Det kommer kanhända inte att
              bli någon kraftig minskning av fisketrycket, men det har i så
              fall Ices möjlighet att påverka genom att föreslå lägre kvoter.
            </seg>
          </u>
          <note type="speaker" xml:id="i-0d1c444832edbf24-0">
            Anf. 31 JAN-OLOF LARSSON (s) replik:
          </note>
          <u who="jan-olof_larsson_e523b0" xml:id="i-466e30ae4bfdc253-1">
            <seg xml:id="i-4923ca22e7da6496-0">
              Fru ålderspresident! Ni hänvisar inte till Ices, Rune Wikström.
              Ni hänvisar till att systemet minskar fisketrycket, och jag frågar
              därför: På vilket vis minskar det fisketrycket? Är det svartfisket
              som försvinner, eller vad är det som gör att fisketrycket minskar?
            </seg>
            <seg xml:id="i-a0949c0caeff1a20-0">
              Ices har över huvud taget inte med detta att göra. Ices fastställer
              en kvot för Sverige, och det är utifrån den man sedan får fiska.
              Ni säger att det här gör att man inte ens fiskar upp den kvoten,
              eller så säger ni att svartfisket försvinner. Det är de två alternativ
              ni har. Ni får välja mellan dessa båda alternativ.
            </seg>
            <seg xml:id="i-b714f22e3f14cb53-0">
              När det gäller ägarkoncentrationen vill jag säga att visst är
              det så att det kustnära fisket har fått sig en bra tilldelning,
              jag är helt nöjd med den, men lejonparten av fisket går till några
              få stora aktörer. I dag är det en aktör som äger hela vadfisket
              en aktör! Jag är övertygad om att det om några år är fyra fem
              men inte båtar, Rune Wikström, utan det kommer att vara personer
              som äger det. Möjligtvis kan det, när Fiskeutredningen kommer
              till stånd, bli fråga om juridiska personer, och då kan bankerna
              äga det. Det är väl därför ni har skjutit fiskelagsutredningen
              på framtiden, för att det inte ska komma fram i den här debatten.
              Då är det nämligen slut.
            </seg>
            <seg xml:id="i-a9ef61273eed8f9a-0">
              Sedan har vi en stor och viktig fråga att hantera, nämligen att
              se över EU:s fiskepolitik. I stöpsleven ligger den relativa stabiliteten,
              den andel av kvoterna som är fastslagen att Sverige ska ha. Den
              bollas det med i dag att vi ska ta bort den. Vad händer om man
              skrotar den relativa stabiliteten? Då är det ju direkt ut med
              våra kvoter på EU-marknaden. Sedan kan vi stå där och bolla med
              våra små kustfiskekvoter. Det är en stor och mycket viktig fråga
              som ni sätter på spel.
            </seg>
          </u>
          <note type="speaker" xml:id="i-e08e5b235c50eaea-0">
            Anf. 32 RUNE WIKSTRÖM (m) replik:
          </note>
          <u who="rune_wikstrom_7a1b49" xml:id="i-f8da58513e54575d-1">
            <seg xml:id="i-f28bb6693d3b5155-0">
              Fru ålderspresident! Till att börja med kan man fråga: Har du
              någon indikation på att EU vill åt svenska fiskekvoter? Svenska
              fiskekvoter är ju svenska, och det är vår ensak vad vi gör med
              våra fiskekvoter. Jag kan inte se att det skulle vara någon fara
              för det du målar på väggen nu. Nej, jag tror inte att det är någon
              fara för det. Här krävs det fartygstillstånd med mera för att
              man ska säkerställa att svenska kvoter hamnar i svensk ägo.
            </seg>
            <seg xml:id="i-dd43bccd796ef981-0">
              Vad gäller utfiskningen, som du mer eller mindre säger att det
              är fråga om, eller snarare att minska fisketrycket håller jag
              nog med dig lite grann. Trycket på fisket kommer inte att minska
              i någon större omfattning. Det tror jag heller inte på. Kvoterna
              lär nog fiskas upp under alla omständigheter. Där håller jag med
              dig.
            </seg>
          </u>
          <note type="speaker" xml:id="i-3ccbbd5d727764db-0">
            Anf. 33 ERIK A ERIKSSON (c):
          </note>
          <u who="peter_eriksson_83518c" xml:id="i-79597b790fc410ac-0">
            <seg xml:id="i-754448369e72c363-0">
              Fru ålderspresident! Det pelagiska fisket har under lång tid
              brottats med bristande lönsamhet och svårigheter att konkurrera
              internationellt. Enligt fiskerinäringen beror det bland annat
              på att den i dag 80 fartyg stora pelagiska flottan är för stor
              relativt fångstmöjligheterna. Trots att Sverige är ett avlångt
              land med mycket kust har vi inte avsättning för så många fartyg.
              Det är en åsikt som regeringen delar med bland annat Sveriges
              Fiskares Riksförbund och Sveriges Pelagiska Producentorganisation.
              Samtliga är överens om att det finns en överkapacitet och att
              något måste göras för att vi även i framtiden ska kunna bedriva
              ett hållbart pelagiskt fiske utanför Sveriges kust.
            </seg>
            <seg xml:id="i-7020b54fadcdb3d3-0">
              Ett konkurrenskraftigare pelagiskt fiske kan införas genom ett
              system med överlåtbara fiskerättigheter. Regeringen skapar nu
              förutsättningar för att minska kapaciteten och därigenom öka lönsamheten
              för de kvarvarande aktiva fiskarna. Fiskeriverket och näringens
              organisationer bedömer att kapaciteten i den pelagiska flottan
              i det närmaste behöver halveras för att det pelagiska fisket ska
              kunna hävda sig internationellt. Enligt vår mening räcker det
              inte med att fisket är miljömässigt och tar biologisk hänsyn för
              att det ska kunna räknas som hållbart. Vi i Centerpartiet och
              i alliansen anser att ett hållbart fiske även ska ta hänsyn till
              ekonomiska och sociala aspekter. Vi tänker inte minst på människor
              som i dag lever på fiskerinäringen och som kanske har gjort det
              i flera generationer. Det är främst för deras skull som vi behöver
              ha den här nyordningen.
            </seg>
            <seg xml:id="i-3f9f9850d021c482-0">
              Fru ålderspresident! Utifrån det betänkande vi debatterar i kammaren
              i dag befarar oppositionen, socialistpartierna, att införandet
              av överlåtbara fiskerättigheter inte kommer att minska det totala
              trycket på fiskebestånden eftersom kvoterna är desamma som tidigare.
              Jag menar dock att en mer hållbar fiskekapacitet i sin tur möjliggör
              ett minskat fisketryck, särskilt när vi ser till antalet fartyg
              som det handlar om.
            </seg>
            <seg xml:id="i-4e06d48f6542dd95-0">
              Om antalet fartyg i den pelagiska fiskeflottan minskar kommer
              det att medföra ett effektivare utnyttjande av befintliga fiskeresurser.
              Kvarvarande fartygs kapacitet kommer att utnyttjas bättre, och
              därmed kommer den genomsnittliga kostnaden för varje enskild landad
              sill eller makrill att sjunka i samma takt som lönsamheten förbättras.
              Det är högst rimligt.
            </seg>
            <seg xml:id="i-1a78cffcaea47337-0">
              Inför vi inget system med överlåtbara fiskerättigheter kommer
              denna förändring inte alls att vara möjlig. Då riskerar vi att
              även i framtiden stå med en olönsam pelagisk fiskeflotta med en
              kapacitet illa anpassad till fångstmöjligheterna, eller kanske
              ingen flotta alls för den delen. Med den nu föreslagna ordningen
              skapas en möjlighet för varje yrkesfiskare med fartygstillstånd
              att tjäna pengar på sin rätt till fiskeresurserna. Det innebär
              oanade möjligheter för näringen.
            </seg>
            <seg xml:id="i-432f5f3fcb4c4ff4-0">
              Vi vet inte än hur det kommer att slå, men vi tror att detta
              kommer att ge det resultatet. Det är bra för företagandet och
              äganderätten. Det är absolut viktigt för Sverige som land om vi
              ska bli konkurrenskraftiga. Vi måste ha en mycket mer företagarvänlig
              politik, och det är det här till skillnad mot oppositionens förslag.
            </seg>
            <seg xml:id="i-74f1a33c77162580-0">
              Det som är fantastiskt och bra med det här förslaget är att det
              är både frivilligt och kostnadseffektivt. Med denna ordning är
              yrkesfiskaren den som avgör till vilket pris företaget ska göra
              sig av med sina fiskerättigheter. Det känns bra. Varken jag, Centerpartiet
              eller alliansen är några anhängare av system som bygger på onödigt
              fiskeförbud och politisk klåfingrighet. Raka rör, som vi säger,
              är bättre i detta läge.
            </seg>
            <seg xml:id="i-5d65fd98ccd83894-0">
              En starkt bidragande orsak till att fisken håller på att försvinna
              i våra hav är att fisken under alldeles för lång tid har uppfattats
              som en allmän resurs som kan plockas upp i obegränsad mängd. De
              gånger det har uppmärksammats att fisken håller på att ta slut
              har det inte heller funnits någon mekanism som har minskat fisket.
              Fripassagerarproblemet aktualiserades inom fisket långt innan
              klimatdebatten ens var påbörjad. Det tycker jag att Rune Wikström
              ger bra exempel på i sitt inlägg. Det gäller att lyssna till dem
              som faktiskt befinner sig i verksamheten.
            </seg>
            <seg xml:id="i-51fbda719a5b94dd-0">
              Det system som finns beskrivet i betänkandet är både modernt
              och effektivt. Även om det i det här fallet egentligen bara är
              en tillfällig lösning, en tillfällig ordning, kan det vara så
              att vi drar lärdomar av den tillfälliga lösningen och kanske kan
              utvidga den eller för all del förändra den efter tid.
            </seg>
            <seg xml:id="i-5b7cc0206f47529b-0">
              Fru ålderspresident! Oppositionen är orolig för att de överlåtbara
              fiskerättigheterna kommer att medföra att de utfasade fartygen
              kommer att fortsätta fiska efter andra arter än de som ingår i
              det pelagiska fisket. Det är knappast en större fara än som läget
              är i dag, inte alls. Precis som det står i propositionen har huvuddelen
              av de fartyg som i dag har tillstånd från Fiskeriverket att bedriva
              pelagiskt fiske endast rätt att fiska efter just dessa arter.
              Detta är viktigt att komma ihåg. Något annat fiske är inte aktuellt
              för de fartygen. Samtidigt får fartyg som får bedriva kombinerat
              fiske bara göra det i en utsträckning som motsvarar det tidigare
              bedrivna fisket.
            </seg>
            <seg xml:id="i-9a2c715d9c9aa878-0">
              Vi delar därför regeringens bedömning att risken är liten för
              att kapaciteten överförs till andra fisken. Erfarenheter från
              Norge och Danmark har visat detta. Norge framför allt är en mycket
              framstående fiskenation, för all del större än Sverige, men varför
              inte lyssna på goda exempel? I de länderna reducerades flottkapaciteten
              påtagligt efter införandet av individuella överlåtbara fiskerättigheter.
              Även Nederländerna har infört samma system, och där har systemet
              bidragit till att några kvoter inte har överskridits de senaste
              15 åren. Det tycker jag är en god inteckning för att förslaget
              pekar åt rätt håll.
            </seg>
            <seg xml:id="i-cb4daa8970285b66-0">
              Jag delar inte heller oppositionens farhåga att stora delar av
              kvoterna riskerar att hamna i utländsk ägo. Det påståendet menar
              jag helt saknar grund. Annars får man vara noga med att peka på
              exakt hur detta skulle gå till och varför. Där är man svaret skyldig.
              Fiskerättigheterna kommer även i framtiden endast att kunna överlåtas
              till innehavare med fartygstillstånd. Enligt Fiskeriverket kan
              fartygstillstånd bara beviljas om fartyget är registrerat i Sjöfartsverkets
              fartygsregister och har en reell anknytning till Sverige.
            </seg>
            <seg xml:id="i-b968f43c98dfbfd6-0">
              Det ska bli spännande att följa den här utvecklingen. Fisket
              är verkligen satt under lupp i klimatdebatten, i miljödebatten
              i stort, i Östersjödebatten och debatten om våra hav. Därför får
              vi möjlighet att återkomma kontinuerligt i miljö- och jordbruksutskottets
              olika utfrågningar men även i debatter här i kammaren. Det ska
              bli intressant att utvärdera det här systemet framöver. Då får
              vi kanske anledning att pröva om oppositionens pessimistiska syn
              har infriats eller om det blir som Centerpartiet och alliansregeringen
              tror, att strukturrationaliseringarna kommer att gå ganska smärtfritt
              och att det pelagiska fisket, som det ju handlar om, går stärkt
              genom processen.
            </seg>
            <seg xml:id="i-6d0e1d3252f6b295-0">
              Huruvida överlåtbara fiskerättigheter sedan ska permanentas anser
              vi att regeringen ska få bedöma i dialog med yrkesfiskarna. Någon
              fastställd tidsperiod för detta behövs inte.
            </seg>
          </u>
          <note xml:id="i-5c89618c3aeeacfa-1">
            Jag yrkar bifall till förslagen i betänkandet och avslag på reservationerna.
          </note>
          <note type="speaker" xml:id="i-c2fe8a15ed3d9464-0">
            Anf. 34 JAN-OLOF LARSSON (s) replik:
          </note>
          <u who="jan-olof_larsson_e523b0" xml:id="i-466e30ae4bfdc253-2">
            <seg xml:id="i-6aa19da2d23761d4-0">
              Fru ålderspresident! Nu ställer sig Erik A Eriksson på andra
              sidan staketet gentemot mig och Rune Wikström när det gäller fisketrycket
              och vilken påverkan detta har på fisketrycket. Vare sig jag eller
              alliansbrodern Rune Wikström tror att ett införande av säljbara
              kvoter påverkar fisketrycket.
            </seg>
            <seg xml:id="i-d0e6130548b5a037-0">
              Det är ju så, Erik, att om vi i dag har 75100 båtar som fiskar
              sill och ska ta upp 5 000 eller 100 000 ton sill och vi sedan
              minskar antalet fartyg till hälften som ska ta upp 100 000 ton
              sill har inte det minskat fisketrycket ett enda dugg.
            </seg>
            <seg xml:id="i-2e184229d8c361cf-0">
              Däremot har det skett en strukturrationalisering av båtarna.
              Det är vi överens om. Det blir en bättre lönsamhet för de båtar
              som finns kvar. Det är vi också överens om. Vi har gett dem våra
              tillgångar att handla med. Det är naturligt. Men fisketrycket,
              Erik A Eriksson, har vi inte på något sätt påverkat.
            </seg>
            <seg xml:id="i-6292fb952f238119-0">
              Du måste på något vis förklara för oss andra, för mig och Rune
              Wikström, hur det går till att minska fisketrycket när du ändå
              fiskar upp samma mängd. Du tycker att äganderätten är viktig.
              Men nu ger vi bort statens resurser till vissa personer. Jag undrar
              när du ska komma och ska dela ut skogen.
            </seg>
            <seg xml:id="i-0272ac8545f7f6db-0">
              Nu ger du bort fiskerätter till vissa personer. Det är viktigt
              för äganderätten. Du kan inte förstå vad vi har emot det. Jag
              är mycket för marknadsekonomin. Hade marknadsekonomin fortsatt
              nu så hade strukturrationaliseringen varit ett faktum.
            </seg>
            <seg xml:id="i-a5925f4e470899a8-0">
              Ett antal av dessa fartyg har hållits under armarna av bankerna
              och är konkursmässiga. De konkursmässiga fartygen kommer i dag
              att få ytterligare pengar av bankerna för att köpa ut andra företag
              så att de kan fortsätta att fiska in pengar, inte till sig själva
              men till bankerna.
            </seg>
            <seg xml:id="i-5f7548feb9271420-0">
              Det är marknadsekonomin. På vilket sätt är det bra för äganderätten?
            </seg>
          </u>
          <note type="speaker" xml:id="i-1aa703acddef5ab8-0">
            Anf. 35 ERIK A ERIKSSON (c) replik:
          </note>
          <u who="peter_eriksson_83518c" xml:id="i-79597b790fc410ac-1">
            <seg xml:id="i-8e14ddd598dd33b6-0">
              Fru ålderspresident! Det är intressant att vi får en diskussion
              och debatt om äganderätt kontra statligt ägande. Jan-Olof Larsson
              inledde sitt anförande med att berätta hur dåligt regeringen sköter
              sig generellt och gav exempel på det. Jag kände att jag kanske
              inte hade någon större lust att gå i polemik med det. Men när
              den ideologiska ådran återkommer här angående hur vi ser på företaget
              måste jag nog bemöta det på något sätt.
            </seg>
            <seg xml:id="i-078246b4e79b3ed9-0">
              För den som lyssnar blir det snabbt klart att vi har olika politiska
              utgångspunkter. Det vore orimligt om det inte var så. Låt mig
              förklara att vi tror på det enskilda ägandet, företagandet och
              småföretagandet. Sverige har inte mått bra under en lång följd
              av år. Företagandet har satts inte i andra rummet och inte i tredje
              rummet utan kanske i fjärde rummet, och man har misskrediterat
              företagare.
            </seg>
            <seg xml:id="i-467c222a10e4c42e-0">
              Vi menar att om vi ska få någon fart på utvecklingen och få arbetstillfällen
              att stanna i Sverige och bli fler till antalet måste vi satsa
              på företagandet. Det gäller även inom fisket. Vi tror på äganderätten.
              Du nämner här skogen. Jag vet inte hur den kommer in. Vi ska kanske
              tala om älg eller något sådant för att skogen ska komma in i debatten.
            </seg>
            <seg xml:id="i-74395054b33ce683-0">
              Låt mig säga så här: Jag tror absolut på enskilt skogsägande,
              till skillnad från att staten ska äga så mycket skog som den har
              gjort historiskt. Det tror jag absolut, och det står jag för.
              Att den enskilde skogsbrukaren och fiskaren tar ett stort ekologiskt
              och biologiskt ansvar är för mig fullständigt självklart och uppenbart.
              Det är en ideologisk utgångspunkt som jag har.
            </seg>
            <seg xml:id="i-7632d3762055d008-0">
              Vad gäller tillgångarna i haven kan vi fundera på vilken väg
              framåt som är bäst. Är det stora fartyg, små fartyg eller en fin
              blandning? Vi vet att det inte var vettigt som det var under den
              socialdemokratiska regeringens styre ihop med Vänsterpartiet.
              Då utfiskades haven, och det pågår fortfarande. Det får bli mitt
              svar.
            </seg>
          </u>
          <note type="speaker" xml:id="i-c3cf418780ae915f-0">
            Anf. 36 JAN-OLOF LARSSON (s) replik:
          </note>
          <u who="jan-olof_larsson_e523b0" xml:id="i-466e30ae4bfdc253-3">
            <seg xml:id="i-c4b27da965839279-0">
              Fru ålderspresident! Det var ett otroligt dåligt och okunnigt
              svar. Det var över huvud taget inte ett svar på frågan på vilket
              sätt fisketrycket påverkades. Ni har faktiskt suttit i regeringsställning
              förut. Vi har till och med hjälpts åt, och fisket har inte varit
              bra skött då heller även när ni ansvarade för den delen.
            </seg>
            <seg xml:id="i-226a0683b5467d40-0">
              Varför kom vi in på detta med statligt ägande? Här delar man
              ut våra gemensamma tillgångar till några få individer. Det är
              vad man gör, och så talar du om ett ägande. Detta är en viss form
              av kraftfulla statliga subventioner till några fåtal personer.
              I regel är det bankerna som kammar hem de pengarna. De ligger
              ute med de största åtagandena när det gäller skulderna här.
            </seg>
            <seg xml:id="i-5e20971771eb4271-0">
              Jag har själv varit uppvaktad av bankerna som har gått i borgen
              för båtarna och lånat ut pengar till båtarna om att de vill införa
              detta. Jag sade att under socialdemokratiskt styre blir det inte
              infört, utan då får ni ta smällen själva. Men jag vet att under
              borgerligt styre ska bankerna kunna håva hem vinsterna och staten
              stå för förlusterna. Det är ganska vanligt.
            </seg>
            <seg xml:id="i-d71d0986dd5f7215-0">
              Det synsättet har inte med företagande att göra. Företagande
              är något annat. Man får ta både risk och vinst när man är företagare,
              och då ska man också ha möjlighet att tjäna pengar. Men vi ska
              inte stå för riskerna och de för inkomsterna. Det är totalt vansinne.
            </seg>
            <seg xml:id="i-6e4ddd5f2c478da5-0">
              Du kommer ändå fram till detta med minskat fisketryck. Det är
              en viktig och central fråga. Det utgör 50 procent av er argumentation.
              Ni säger att det ska vara en strukturrationalisering, och det
              håller vi med om. Men ni säger också att det minskar fisketrycket.
            </seg>
            <seg xml:id="i-165cadd6ad78ff6e-0">
              Jag och Rune Wikström är numera överens om att det inte påverkar
              fisketrycket. Men du har inte riktigt förstått det eller kunnat
              förklara för oss hur det påverkar fisketrycket. Det ska bli intressant
              att se: Vem är det som ska fiska mindre för att vi ska påverka
              fisketrycket?
            </seg>
            <seg xml:id="i-b60f7bee94ff5ce0-0">
              Ska vi inte ta upp alla kvoter som vi har fått oss tilldelade,
              eller hur ska det ske? Det kan vara intressant att få veta det.
              Sedan finns frågan om utländsk ägo. Det finns redan i dag uppköpta
              fartyg i utländsk ägo.
            </seg>
          </u>
          <note type="speaker" xml:id="i-18a48ca1237d04ef-0">
            Anf. 37 ERIK A ERIKSSON (c) replik:
          </note>
          <u who="peter_eriksson_83518c" xml:id="i-79597b790fc410ac-2">
            <seg xml:id="i-08827177761a7b9a-0">
              Fru ålderspresident! Ibland tycker jag att ledamoten Jan-Olof
              Larsson ger ödmjukheten ett ansikte i den här kammaren. Det blir
              svårt att bemöta vissa delar av detta. Jag ska göra ett försök.
            </seg>
            <seg xml:id="i-0a7835c091bc4a9c-0">
              Under en stor del av 1900-talet har Socialdemokraterna styrt
              Sverige. Det är väl ingen hemlighet att utfisket har skett under
              en stor del av 1900-talet. Jag tycker nog att det kanske krävs
              en lite ödmjukhet ibland.
            </seg>
            <seg xml:id="i-3ef651bafe7a91a0-0">
              Jag nämnde några exempel. Det var bland annat Nederländerna,
              Norge och Danmark som inte har överskridit sina fiskekvoter efter
              det att man infört detta sätt att arbeta. Det är vad jag grundar
              det på. Jag kan inte veta om det blir rätt eller fel. Det kan
              inte heller Jan-Olof Larsson eller någon annan veta exakt. Men
              vi tror tillsammans med branschen att man kommer framåt med den
              här lösningen.
            </seg>
            <seg xml:id="i-d2922221162f50af-0">
              Jan-Olof Larsson säger att jag inte begriper företagande. Det
              känns lite märkligt. Jag har haft F-skattsedel sedan 1997, men
              jag kanske ändå inte begriper något. Det finns de som har fått
              F-skattsedel som har lyckats olika bra med det.
            </seg>
            <seg xml:id="i-f928c8513563b12b-0">
              Jag tror stenhårt på ett enskilt ägande. Ibland har ett statligt
              ägande varit en förutsättning för att en näring ska komma i gång.
              Båda de politiska blocken har på olika sätt gett startstöd till
              olika näringar för omställningar, inte minst när det gäller att
              göra miljöomställningar.
            </seg>
            <seg xml:id="i-34b07be1b5c755d4-0">
              Detta är ändå ett ganska bra sätt att komma vidare för det pelagiska
              fisket. Det är så vi ser det. Om vi så uppnår plus minus noll
              vad gäller det så kallade utfisket har vi ändå lyckats med någonting,
              nämligen att ge lönsamhet för det pelagiska fisket och ge det
              en värdighet. Det tycker jag känns bra.
            </seg>
            <seg xml:id="i-957b1c47c3136bc6-0">
              Jag är ingen fiskeexpert, och det framgår också här i debatten
              ibland med all önskvärd tydlighet. Men jag är väldigt intresserad
              av vad som händer. Det är biologiska system som är klart jämförbara
              med dem som jag är bekant med som gäller skogen och jorden.
            </seg>
            <seg xml:id="i-9767b2ab5870387d-0">
              Vi måste vara väldigt försiktiga med dessa. Jag hoppas att detta
              blir ett bra förslag.
            </seg>
          </u>
          <note type="speaker" xml:id="i-a818f53826fc0ea5-0">
            Anf. 38 LARS TYSKLIND (fp):
          </note>
          <u who="lars_tysklind_faac13" xml:id="i-781ed144688699fb-0">
            <seg xml:id="i-ce8711a168a35912-0">
              Fru ålderspresident! Jag vill börja med att instämma med kraft
              i det som Rune Wikström tog upp i sitt anförande om säkerställandet
              av det småskaliga kustnära fisket. Det är en grundläggande och
              viktig sak i detta som kanske inte kommer fram i debatten. Det
              handlar inte just om detta. Men det är oerhört viktigt att ha
              med det i bakgrunden när man diskuterar den här frågan.
            </seg>
            <seg xml:id="i-23655ef377dc2def-0">
              Fru ålderspresident! Dagens debatt handlar om överlåtbara fiskerättigheter
              som ett verktyg för att anpassa kapaciteten i det pelagiska fisket
              till fiskemöjligheterna. Det står i den första paragrafen att
              syftet är att ha fokus på en långsiktig hållbarhet ur alla perspektiv.
              Det gäller ekologiskt, ekonomiskt och socialt.
            </seg>
            <seg xml:id="i-20dd613b46a44840-0">
              När det gäller den i dag aktuella frågan handlar det mycket om
              marknadsmekanismer som ett incitament för att kunna förändra och
              omstrukturera. Men det ska inte förhindra att vi håller fast vid
              en helhetssyn i frågan. Vi lär komma tillbaka till helhetssynen
              på måndag när vi diskuterar havet och havspolitiken. Där kommer
              fisket att vara en viktig del.
            </seg>
            <seg xml:id="i-33246b6a04cb2e07-0">
              Fru ålderspresident! Jag konstaterar redan nu att grundtesen
              är att fisket som allt annat när det gäller havet måste underordna
              sig. Man kan inte få en långsiktig hållbarhet om man inte har
              ekosystem i balans. Det är ändå det som är den grundläggande faktorn
              i sammanhanget.
            </seg>
            <seg xml:id="i-8f3d4a43418e263c-0">
              Fru ålderspresident! Jag ska gå in lite mer konkret på själva
              betänkandet. Jag vill lyfta fram några förutsättningar som vi
              från Folkpartiets sida tycker är väldigt viktiga.
            </seg>
            <seg xml:id="i-91dc26c3ace8581c-0">
              Jag vill som första punkt lyfta fram att fiskets organisationer
              och fiskemyndigheterna i det här fallet har en likadan verklighetsbild
              om att det råder överkapacitet inom det pelagiska fisket som bland
              annat lett till lönsamhetsproblem och att man måste hitta lösningar
              på detta problem.
            </seg>
            <seg xml:id="i-c19b7077eb5b2022-0">
              Fru ålderspresident! Just detta att man har en gemensam syn på
              problematiken och viljan att lösa den är naturligtvis en stor
              styrka i arbetet när man ska hitta en långsiktigt hållbar lösning
              på det pelagiska fisket.
            </seg>
            <seg xml:id="i-1b37424772b3eefa-0">
              Med risk för att bli lite tjatig vill jag återigen påpeka att
              förutsättningen för att skapa hållbarheten ur ekonomiskt och socialt
              perspektiv är att fisket är långsiktigt ekologiskt hållbart. Det
              är det som hela tiden ligger med som en grundfaktor i sammanhanget.
            </seg>
            <seg xml:id="i-b410599d6c10a57b-0">
              Vi har tidigare i debatten tagit upp att det pågår en översyn
              av EU:s gemensamma fiskeripolitik. Det är naturligtvis också en
              faktor som finns med i sammanhanget. Det finns en grönbok som
              är utgiven som ett diskussionsunderlag. Remisstiden för den löper
              det här året ut. Det pågår alltså en viktig process kring detta.
            </seg>
            <seg xml:id="i-7296e51bbf24b496-0">
              Icke förty kan vi inte säga annat än att det är bra att vi redan
              nu genom att införa den nya lagstiftningen om överlåtbara fiskerätten
              tar ett steg i riktning mot att anpassa fiskeflottan till fiskemöjligheterna
              just i det pelagiska fisket. Det finns inget som talar emot detta.
              Man frågar någonstans i en reservation vad som är avvägningen
              mot den politiken. Men detta är ett steg som på något vis är givet
              i sammanhanget.
            </seg>
            <seg xml:id="i-739130dbfe4122ce-0">
              Fru ålderspresident! Dessutom har Fiskeriverket och Naturvårdsverket
              fått i uppdrag av regeringen att ta fram förslag på förändringar
              och utveckling av den gemensamma fiskeripolitiken. Man har nu
              formulerat detta i nio konkreta punkter. Men först säger man att
              grundförutsättningen är att man utgår från ekosystemet och att
              man inte kan förvalta varje art för sig, utan det finns en helhet
              i havet i ett stort ekosystem.
            </seg>
            <seg xml:id="i-6f51b4dde8d9277b-0">
              Om man tar del av de nio punkter som nu finns formulerade ser
              man att de två första punkterna för viktiga förändringar av en
              gemensam fiskeripolitik är att minska kapaciteten i fiskeflottan
              och mer fördelning av fiskerätter till enskilda och grupper av
              fiskare.
            </seg>
            <seg xml:id="i-92776502e40fa35a-0">
              Fru ålderspresident! Om man tänker på det som bakgrund ligger
              förslaget från alliansregeringen om överlåtbara fiskerätter helt
              i linje med de tankegångarna.
            </seg>
            <seg xml:id="i-0c05db79be33e575-0">
              När det gäller själva förslaget har jag blivit lite osäker under
              debattens gång. När jag läste betänkandet såg jag att den första
              punkten är att vi antar förslaget i propositionen. Det finns inget
              avslagsyrkande, så jag blir lite fundersam. Jag kände på något
              vis när jag läste betänkandet att vi i grunden ändå är överens
              om att detta kan vara en väg att gå. Men efter att ha hört debatten
              här i dag inser jag att oppositionen egentligen tycker att det
              här är ett dåligt förslag som man i grunden yrkar avslag på. Men
              jag har inte hört något sådant avslagsyrkande. Jag kanske kan
              få svar på frågan om hur oppositionen ser på detta.
            </seg>
            <seg xml:id="i-56b573380525e1b1-0">
              Jag och vi andra från alliansens sida är helt övertygade om att
              om man inför systemet med överförbara fiskerätter kommer det med
              största sannolikhet att leda till den omstrukturering av fiskeflottan
              som avses. Man kan då få ett system där man kan lämna fisket på
              ett ekonomiskt acceptabelt sätt. Vi diskuterar att minska trycket
              mot fisket. Man kan dividera om siffror och så vidare, men grunden
              är ändå att om vi har en mindre pelagisk flotta minskar trycket
              mot kvoterna. Då måste man inte ha så stora kvoter hela tiden.
              På det sättet minskar åtminstone indirekt trycket och kravet på
              att ha höga kvoter.
            </seg>
            <seg xml:id="i-0ff24d93216dbc93-0">
              Om man ser på de fem reservationer som Socialdemokraterna, Miljöpartiet
              och Vänsterpartiet har gemensamt kan man naturligtvis medge att
              det är vissa viktiga frågeställningar som tas upp där. Men min
              klara bedömning är att svaren på de frågeställningarna finns i
              propositionen. Alla svar kanske inte finns, men jag vill nog påstå
              att de stora dragen finns. Jag ska inte gå igenom alla, men jag
              kan ge några exempel.
            </seg>
            <seg xml:id="i-bcc56770940b1c7b-0">
              Det är bara att konstatera att lagförslaget bara omfattar det
              pelagiska fisket och de fiskarter som Tina Ehn tog upp här tidigare.
              Det är detta fiske som förslaget gäller. Det hela har genomgått
              en process, men slutresultatet är att detta bara gäller det pelagiska
              fisket.
            </seg>
            <seg xml:id="i-e7759734b9d75d90-0">
              Jag vill påstå att om man minskar fiskeflottans kapacitet så
              minskar trycket mot fiskeresurserna. Det tycker jag egentligen
              är något slags naturlag. Om det är färre som vill vara med och
              dela på den totala kvoten måste trycket minska.
            </seg>
            <seg xml:id="i-f7249eb61f7fcc8a-0">
              Man kan gå över till annat fiske, men också till detta finns
              det begränsade möjligheter. Egentligen är det bara de fartyg som
              i dag har ett kombinationsfiske, där man fiskar efter andra arter,
              som kan fortsätta med så pass mycket fiske som de historiskt har
              gjort. I övrigt är det inte bara att gå över till annat fiske;
              det är inte så enkelt som det framställs här. Den risken måste
              alltså vara tämligen liten.
            </seg>
            <seg xml:id="i-a26a5fbca61923a7-0">
              När det gäller ägarkoncentration finns det ett regelverk. Man
              kan förstås ha synpunkter på det. Bland andra Jan-Olof Larsson
              målar upp ett skräckscenario för hur det kan fungera. Han verkar
              nästan ha facit för det här. Detta är något man får följa, men
              jag tycker inte att man ska förutsätta att det blir så. Om vi
              kan få långsiktigt ekologiskt hållbara fiskemöjligheter är det
              inte så säkert att vi inte till och med får fler som kan vara
              med och fiska på detta med tiden.
            </seg>
            <seg xml:id="i-94be5ec842981c73-0">
              Sedan har vi frågan om ifall fiskemöjligheterna kommer att stanna
              i Sverige. Jag vill ställa samma fråga som andra har ställt här
              förut: Vad finns det för indikationer på att det kommer att bli
              på det viset? Det här är en kvot som har tilldelats Sverige, och
              vi har ett visst system för detta. Fartygen ska vara registrerade
              och de ska ha en reell anknytning till Sverige. Man ska ha en
              personlig yrkesfiskelicens. På något vis känns det som att detta
              måste vara tillräckliga garantier. Annars kan vi nästan inte garantera
              någonting. Vi har ändå så pass mycket nationella garantier för
              att detta kommer att stanna i Sverige.
            </seg>
            <seg xml:id="i-4b1bd6cf14b7ed1c-0">
              Fru ålderspresident! När det gäller skattebefrielsen av bränslet
              tror jag att vi egentligen kan vara ganska överens om att det
              finns lite problem. Riksrevisionen har också tagit upp den problematiken.
              Vi är tydligen också helt överens om att det här är någonting
              som man måste lösa på EU-nivå för att ha en konkurrensneutralitet.
              Just den här frågan tas i viss mån upp i grönboken. För övrigt
              diskuteras att sjöfarten i stort ska ingå i utsläppshandeln. Jag
              vet inte hur fiskeflottan kan komma in i det sammanhanget.
            </seg>
          </u>
          <note xml:id="i-46a98908ec195a6c-0">
            Fru ålderspresident! Med detta yrkar jag bifall till betänkandet
            och avslag på samtliga reservationer.
          </note>
          <note type="speaker" xml:id="i-7ebed5a7c3ee140b-0">
            Anf. 39 JAN-OLOF LARSSON (s) replik:
          </note>
          <u who="jan-olof_larsson_e523b0" xml:id="i-466e30ae4bfdc253-4">
            <seg xml:id="i-2e258a7bb8ae37d1-0">
              Fru ålderspresident! Jag fick några frågor av Lars, och jag tycker
              att det är viktigt att svara på dem.
            </seg>
            <seg xml:id="i-22fcba20d4534cad-0">
              Vi är för fiskerätter, individuella kvoter eller vad vi nu kallar
              det för. Vi tycker att det är ett bra system, vilket jag också
              sade i mitt anförande. Det är ett jättebra system, för jag tror
              att man i det tar ansvar för den andel som man har fått sig tilldelad
              att fiska. Man ser också till att man fiskar upp fisken, räkan,
              torsken, kräftan eller vad det nu är när man får bäst betalt för
              den.
            </seg>
            <seg xml:id="i-cfa49b1fd15d543c-0">
              Vi är emot att vi skänker bort våra kvoter till enskilda individer
              så att de ska kunna sälja dem till någon annan. Men vi tror att
              individuella kvoter är bra för systemet. Vi tycker att det ska
              införas också i andra system för att få till stånd en bärkraftig
              fiskeflotta.
            </seg>
            <seg xml:id="i-fcfa1096714409c2-0">
              Lars är fortfarande inne på att det här är bra för fisketrycket.
              Det är ingen naturlag, Lars. Tänk dig att vi har 100 fiskebåtar
              som fiskar sill och går i land halvfulla eller halvtomma på resurser
              och att vi säger att vi ska införa ett system där vi skrotar 50
              procent så att båtarna kan gå i land åtminstone något så när fullastade
              så att det blir lönsamhet i det hela. Då blir det inte mindre
              fisketryck, utan bättre lönsamhet. Det är vi överens om. Men fisketrycket
              blir inte mindre för det.
            </seg>
            <seg xml:id="i-c2fbdd275688defe-0">
              Erik var inne på Holland och att man där hade överfiskat sina
              kvoter. Det har hänt i Sverige också, men då har vi fått betala
              av det nästa år. Men det har inte med ett ökat fisketryck att
              göra, utan det har med någonting annat att göra. Då har man dålig
              koll på systemet, men det tror jag inte att vi har i Sverige.
              Vi klarar det rätt så bra. Vi har inte rapporterat något överuttag
              av kvoterna på länge. Trycket borde i så fall vara ett svartfiske
              som minskar.
            </seg>
          </u>
          <note type="speaker" xml:id="i-eaaca8b2995058aa-0">
            Anf. 40 LARS TYSKLIND (fp) replik:
          </note>
          <u who="lars_tysklind_faac13" xml:id="i-781ed144688699fb-1">
            <seg xml:id="i-f18677e2aabf7735-0">
              Fru ålderspresident! Det var egentligen tvärtom i Holland. Man
              har haft de här individuella, överförbara kvoterna i 15 år, och
              man har inte haft något överfiske av kvoterna under den tiden.
              Det har inte inträffat där.
            </seg>
            <seg xml:id="i-0292d8406c946bfb-0">
              Det är bra att vi är överens om att individuella kvoter är bra.
              Genom att man har infört årsransoner kan man faktiskt styra sitt
              fiske. Det gäller inte bara fisket självt utan även beredningsindustrin.
              Alla parter mår ju bra av att man fiskar när fångsten behövs så
              att det inte blir något allmänt race där man fiskar så mycket
              som möjligt av kvoten. Man vet att man har sin kvot, och man fiskar
              den vid det bästa tillfället, när man får bäst betalt och när
              marknaden vill ha den här fångsten. Det är bra att vi är överens
              om det.
            </seg>
            <seg xml:id="i-bd8d8b9bc9be686a-0">
              Det jag tog upp som gäller just den här propositionen var att
              jag blev osäker när man så fullständigt sågar förslaget samtidigt
              som man inte har yrkat avslag på hela propositionen utan tycker
              att det ska utvärderas. Det känns lite konstigt när man i grunden
              inte ställer upp på någonting i propositionen.
            </seg>
            <seg xml:id="i-1736c274d7ad125b-0">
              Det kan naturligtvis bli ett väldigt resonemang om fisketrycket.
              I dag har vi dålig lönsamhet i fiskeflottan. Då är det naturligtvis
              ett mycket större tryck på att vi måste hålla kvoterna uppe. Får
              Sverige sig tilldelat en kvot kommer den hur som helst att fiskas
              upp, men trycket på att kräva att kvoterna hålls uppe kommer ju
              att minska. Jan-Olof Larsson var inne på svartfisket. Incitamenten
              för att fuska med systemen blir väldigt mycket bättre om man har
              hög lönsamhet. Det är jag helt övertygad om utan att ha några
              synpunkter på omfattningen av det.
            </seg>
          </u>
          <note type="speaker" xml:id="i-9dcd3ed896d526a4-0">
            Anf. 41 JAN-OLOF LARSSON (s) replik:
          </note>
          <u who="jan-olof_larsson_e523b0" xml:id="i-466e30ae4bfdc253-5">
            <seg xml:id="i-ec3c8466139e335f-0">
              Fru ålderspresident! Det du säger, Lars, är att det inte är Ices
              som rekommenderar vilka kvoter vi ska ha utan att vi ska sätta
              kvoterna utifrån vad fisket begär. Jag hoppas att det inte blir
              så att det ska styra. Jag hoppas att vi fortfarande ska använda
              Ices norm här. Det har vi ju sagt förut.
            </seg>
            <seg xml:id="i-ee2811e80cd7bd60-0">
              Vi pratade också om att ta sig in i andra fisken. Du vet också,
              Lars, att har man sålt sin kvot för ett antal miljoner kronor
              och vill fortsätta att fiska är det lätt att slänga upp några
              hundra tusen och köpa en fiskebåt i norra Bohuslän för att kunna
              bedriva lite räkfiske eller kräftfiske och ändå ha en bra slant
              kvar. Det har också skett redan i dag. Det gör att man flyttar
              fiske i dag till andra områden där pelagiskt fiske är relativt
              starkt. Jag tycker inte att det är en bra utveckling. Detta har
              ni inte anammat eller lyssnat på över huvud taget.
            </seg>
            <seg xml:id="i-42ea52b9d598d458-0">
              När det gäller detta att svenska kvoter är svenska vill jag säga
              att vi har handel med varor och tjänster inom EU. Den här frågan
              har inte varit prövad. Det är möjligt att den kommer att prövas.
              Då får vi se om svenska kvoter är svenska eller om alla EU-medborgare
              har rätt att köpa detta. Det är en fråga som mer avgörs av juridiken
              och mindre av Fiskeriverket. Det blir en intressant fråga som
              kan beröra andra länder också. Jag har svårt att tro att vi ska
              kunna ha speciella regler för svenska fiskare. Det har vi inte
              klarat av förut.
            </seg>
            <seg xml:id="i-882222c8b961003c-0">
              Framtidens fiske och den relativa stabiliteten ska diskuteras,
              som jag nämnde förut. Det är en stor fråga. Tar vi bort den relativa
              stabiliteten har vi inga svenska kvoter, utan då har vi bara EU:s
              fiskekvoter. Det är det alla pratar om att vi måste ha för att
              vi ska klara fisketrycket.
            </seg>
          </u>
          <note type="speaker" xml:id="i-27f840d368a08fcd-0">
            Anf. 42 LARS TYSKLIND (fp) replik:
          </note>
          <u who="lars_tysklind_faac13" xml:id="i-781ed144688699fb-2">
            <seg xml:id="i-670e872fee0997e6-0">
              Fru ålderpresident! Alla talar om det. Någon gång kan man kanske
              få en redovisning av vilka dessa alla är. Det vet kanske Jan-Olof
              Larsson, men jag vet inte vilka alla är.
            </seg>
            <seg xml:id="i-bba8ec26a2bf876a-0">
              Det är klart att det fortfarande är Ices som styr och samlar
              ihop data för att kunna se vilken nivå man kan ligga på för att
              få ett långsiktigt hållbart fiske ur alla perspektiv. Jag är anhängare
              av Ices råd att man ska få en mycket mer långsiktig förvaltning
              av saker och ting. I dag har man schackrat om kvoter varje år.
              Hade hela den europeiska flottan genomgått en sådan process och
              fått hög lönsamhet hade den processen inte varit sådan som den
              har varit, det vill säga att varje land har slitit och dragit
              för att få upp kvoterna. Något som driver på detta är den dåliga
              lönsamheten i fiskeflottan och att man inte har haft kraft att
              strukturera om den.
            </seg>
            <seg xml:id="i-21c2a9b1077b2aa1-0">
              Nu inför vi överlåtbara fiskerätter, och det innebär att man
              skaffar sig ett verktyg för att få en sådan situation i Sverige
              åtminstone. Vi är inte först, utan det finns länder som har haft
              detta länge med ett positivt resultat.
            </seg>
            <seg xml:id="i-6153a95e5404b2c3-0">
              Sedan har vi detta med utvecklingen av EU:s gemensamma fiskeripolitik.
              Jag vet inte syftet med att sprida osäkerheten om att svenska
              kvoter inte ska vara svenska och att vi inte ska få behärska den
              relativa balansen. I den process som pågår måste Sverige vara
              väldigt tydligt. Vi utgår ifrån att det är fallet, och det gör
              regeringen också i det här förslaget. Genom att sätta upp villkoren
              att fartygen ska ha en reell anknytning till Sverige och genom
              att vi har individuella yrkesfiskelicenser har man gett de garantierna
              utifrån fakta som är kända i dag. Längre än så kan man inte gå.
            </seg>
          </u>
          <note type="speaker" xml:id="i-0b73af06d9aeede8-0">
            Anf. 43 IRENE OSKARSSON (kd):
          </note>
          <u who="christina_oskarsson_258320" xml:id="i-b02dbc8991e472e9-0">
            <seg xml:id="i-a482e69f2fbcb16a-0">
              Fru ålderspresident! Förvaltarskap, ansvarstagande och förmågan
              att påverka sin tillvaro är viktiga grunder för den kristdemokratiska
              ideologin. Det skulle kunna uttryckas som ekonomiskt, ekologiskt
              och socialt ansvarstagande och förvaltarskap. Det är de här faktorerna
              som måste gå hand i hand för att vi som människor ska förvalta
              den jord som vi lever på och för att den ska kunna fungera på
              ett hållbart och säkert sätt.
            </seg>
            <seg xml:id="i-3c32b2744e7c2542-0">
              Där finns havets resurser. De är tyvärr inte oändliga, vilket
              vi i gången tid ibland tycks ha trott. I dag har vi kunskap som
              gör att vi på ett ansvarsfullt sätt måste förvalta resurserna
              och se till att inte ta upp mer än vad som växer till räntan på
              kapitalet brukar det heta i andra sammanhang.
            </seg>
            <seg xml:id="i-f5e09c3603b1aa27-0">
              Under det senaste århundradet har människan också påverkat vattnets
              status på annat sätt som gör att många djurarter är hotade även
              av detta. Det pågår en ständig debatt i dag om de här frågorna.
            </seg>
            <seg xml:id="i-b4cba1bd9255d945-0">
              Under de senaste decennierna har också EU försökt efter bästa
              förmåga men tyvärr inte kommit så långt som vi hade önskat. Det
              som har åstadkommits fram till i dag räcker inte till för ett
              hållbart förvaltarskap av vattenresurserna.
            </seg>
            <seg xml:id="i-977991addc985f04-0">
              Under åren bakåt har inte minst Sverige haft ett annat problem.
              Det har funnits ett misstroende mellan naturvänner, fiskare och
              forskare. Det har minsann inte heller bidragit till en snabb och
              bra utveckling i det här sammanhanget.
            </seg>
            <seg xml:id="i-724fd23be20fb558-0">
              Fru ålderspresident! I dag bryter vi detta. I dag har vi ett
              betänkande på bordet där vi konstaterar att näring, forskare och
              en stor del av politiken är överens. Utövarna, näringen är alltså
              med på detta, som jag sade. Det är ett steg i rätt riktning för
              att få ett hållbart fiske med ansvar för miljö och företagande.
              Det möjliggör en fortlevnad för företag som ägnar sig åt fiske.
              I dag kommer kammaren att besluta om att ge näringen ett verktyg
              för att kunna ta ett ansvar om man vill göra det, och det är jag
              övertygad om att man vill.
            </seg>
            <seg xml:id="i-d9a2df211a440db5-0">
              Fru ålderspresident! Det är också viktigt att påpeka att regeringen
              frånhänder sig varken ansvar, makt eller inflytande över frågan.
              I vartenda replikskifte i dag tycks Jan-Olof Larsson göra gällande
              att regeringen frånhänder sig detta och inte har klokskap nog
              att förstå det. Men fallet är väl precis tvärtom, och som kristdemokrat
              är jag glad att i dag få yrka bifall till förslaget i det här
              betänkandet och därmed till regeringens förslag till hur Sverige
              ska kunna ha ett livskraftigt, storskaligt fiske och samtidigt
              se till att det kustnära fisket, som ju personifieras i den här
              kammaren i dag av Rune Wikström, får villkor när det gäller de
              fiskarter som nu berörs och som gör att även de som jobbar med
              fiske kan fortleva med sin näringsverksamhet.
            </seg>
            <seg xml:id="i-037c30fb25f21b5c-0">
              I det senare fallet har jordkruksministern också under den gångna
              veckan gett Fiskeriverket ytterligare ett uppdrag, nämligen att
              plocka fram och se över så att vi kan bli ännu bättre på att ge
              det småskaliga fisket goda förutsättningar i framtiden. Då är
              det intressant att läsa reservationerna i dagens betänkande från
              de rödgröna eller ska vi i framtiden säga den grönröda oppositionen?
              Man talar bland annat om att vissa kommer att få stora ekonomiska
              möjligheter, vilket riskerar att smitta av sig på dem som inte
              får ta del av dessa. Vad är detta? Jag trodde att ett fritt företagande
              i det här landet skapade morötter, lite Gnosjöanda, eller vad
              vi nu vill kalla det. Vad är det för smittsam sjukdom som Jan-Olof
              Larsson med flera tror att det här ska åstadkomma? Den debatteras
              i ett annat sammanhang, tror jag.
            </seg>
            <seg xml:id="i-591e3cfd06b226e7-0">
              I en annan reservation säger man att man vill att marknadsekonomin
              ska få verka fullt ut. Det står också i det som har skrivits samman
              med bland annat Vänsterpartiet. Det är också en besynnerlig skrivning,
              fru ålderspresident. Jag har sällan sett ett så påtalat tryck
              från Vänsterpartiet. Nu är tyvärr inte representanten här i kammaren
              i dag, så jag har strukit några meningar i anförandet om att det
              här väl ändå är första gången som Vänstern talar sig varm för
              marknadskrafter och tydligen inte har läst vad regeringen föreslår,
              för det är precis det som kommer att ske i det betänkande som
              vi nu behandlar. Marknaden får råda.
            </seg>
            <seg xml:id="i-e5e91db13c1906c5-0">
              Vi har tidigare i dag haft uppe jag lägger ytterligare någon
              kommentar kring detta diskussionen om utländskt ägande och kvoterna.
              Då är det intressant att lyssna till Jan-Olof Larsson som i den
              här debatten använde precis motsatt argumentation mot vad hans
              partikollega Helén Pettersson gör vad gäller den fjällnära jakten
              i Sverige.
            </seg>
            <seg xml:id="i-9c044621138b2054-0">
              Det är intressant att man kan använda argumentationen precis
              som man finner för gott för tillfället. Nu är det väl ändå så
              att de här fiskekvoterna är framförhandlade i den europeiska gemenskapen,
              och det här är Sveriges andel. Sedan ska vi på ett klokt sätt
              förvalta den andelen. Det har vi i det här betänkandet tydliga
              regler för, och Sverige har också en stor utredning på gång som
              Jan-Olof Larsson hänvisade till där vi ska se över hela den svenska
              fiskelagstiftningen. Så jag tror att ingen behöver vara orolig,
              utan detta kommer att kunna stanna hos det svenska fisket och
              den svenska fiskenäringen.
            </seg>
            <seg xml:id="i-26e9d6fc6ee52674-0">
              Fru ålderspresident! Att tala om att de här rättigheterna skulle
              utarma fisket är mer än vad jag förstår. Dagens beslut påverkar
              inte, som jag sade, de svenska kvoterna. Men det är viktigt att
              Sverige däremot i de förhandlingar och det ordförandeskap som
              vi nu går in i offensivt driver en hållning som gör att vi i gemenskapen
              kan bli mycket bättre på att förvalta de resurser som finns i
              havet.
            </seg>
            <seg xml:id="i-92e1120036e542dc-0">
              Jag vet, och det har vi sagt många gånger i den här kammaren
              den här mandatperioden, att vi nu har en regering och en jordbruksminister
              som med emfas driver också fiskefrågorna. Även om han likt undertecknad
              är en landkrabba av stora mått driver han de här frågorna med
              den äran.
            </seg>
            <seg xml:id="i-348962dfd678edaa-0">
              Det handlar om att helt och fullt se till att vi följer de rekommendationer
              som Ices ger och att vi helt och fullt arbetar i unionen och i
              Sverige på att få en tydlighet i regelverket och en efterföljelse
              av det som är beslutat.
            </seg>
          </u>
          <note xml:id="i-b59143239b16deb9-0">
            Fru ålderspresident! Jag yrkar med glädje bifall till förslaget
            i dagens betänkande och avslag på samtliga motioner.
          </note>
          <note xml:id="i-55482ebcae1113fa-0">
            I detta anförande instämde Rune Wikström (m).
          </note>
          <note xml:id="i-d74f3eac4c953eb4-1">
            Överläggningen var härmed avslutad.
          </note>
          <note xml:id="i-79e5e7859e612bbe-0">
            11 § En långsiktigt hållbar organisation för de allmänna förvaltningsdomstolarna
            i första instans
          </note>
          <note xml:id="i-3530e0838e0be9ff-2">
            Föredrogs
          </note>
          <note type="speaker" xml:id="i-eecb290d10fd38be-0">
            Anf. 44 MARGARETA PERSSON (s):
          </note>
          <u who="margareta_persson_67d985" xml:id="i-5e404a856dcf37e7-0">
            <seg xml:id="i-7ed34c28dc8279a3-0">
              Fru ålderspresident! Vi behandlar nu regeringens proposition
              En långsiktigt hållbar organisation för de allmänna förvaltningsdomstolarna
              i första instans . Förslaget handlar om ändrat namn på länsrätterna
              till allmänna förvaltningsdomstolar. Dessutom innehåller det en
              redovisning av vilka domstolar och länsrätter som ska läggas ned
              eller slås samman med andra.
            </seg>
            <seg xml:id="i-881027d1fad58f60-0">
              Först vill jag yrka bifall till reservation 1 från oss socialdemokrater,
              Vänsterpartiet och Miljöpartiet med yrkande om avslag på propositionen.
              Jag yrkar också bifall till reservation 2 ifall reservationen
              inte får majoritet.
            </seg>
            <seg xml:id="i-db95ba6642bc82ca-0">
              Utredningen om en förändrad organisation av länsrätterna har
              genomförts av Domstolsverket. Regeringen har gjort vissa ändringar
              i det förslag som Domstolsverket lade fram, bland annat vad gäller
              orter där nya förvaltningsdomstolar föreslogs förläggas. Till
              exempel föreslog utredningen Sundsvall som domstolsort, vilket
              regeringen nu ändrat till Härnösand. Det är en väsentlig förändring
              som försämrar tillgängligheten ännu mer. Hade det varit en parlamentarisk
              utredning skulle resultatet förmodligen ha sett annorlunda ut.
              Betecknande för denna regering är att man undviker parlamentariska
              utredningar och det alldeles oavsett frågans tyngdpunkt och att
              regeringen ofta struntar i vad utredarna kommer fram till eller
              vad remissinstanserna lämnat för synpunkter. Inte heller har Lagrådet
              fått lämna några synpunkter på regeringens förslag.
            </seg>
            <seg xml:id="i-539952c8f8815e1f-0">
              Därtill kan man anföra kritik mot att regeringen nu lägger fram
              förslaget och inte inväntar andra utredningar som kan få betydelse
              för förändringen av organisationen för de allmänna förvaltningsdomstolarna,
              till exempel förslag om en ny läns- och landstingsindelning. Det
              finns också andra utredningar som man nu föregriper genom regeringens
              förslag. Detta om utredningsförfarandet.
            </seg>
            <seg xml:id="i-e806724e5151fdeb-0">
              Om man bortser från namnändringen från länsrätt till allmän förvaltningsdomstol
              i första instans innehåller propositionen en drastisk förändring
              från 23 länsrätter i dag till 12 allmänna förvaltningsdomstolar
              med motiveringen att en del länsrätter är för små och att större
              domstolar medger mer av specialisering och därmed skulle kunna
              bli mer effektiva. Därom råder tvivel på sina håll, kan jag säga.
            </seg>
            <seg xml:id="i-64e7a4eff8ffee9c-0">
              Regeringen verkar inte ha gjort någon konsekvensanalys av hur
              förändringen kommer att slå mot orter och län, hur tillgängligheten
              blir när avstånden blir längre och hur rättssäkerheten ska kunna
              upprätthållas. Eller också är det så att regeringen struntar i
              vilka konsekvenser det blir av förslaget. I förslaget om beslutet
              som regeringen ju äger själv kan vi inte ändra något. Jag vet
              inte om ni på den borgerliga kanten har försökt er på att ändra
              något eller om det är så illa att man inte ens har lyssnat på
              er.
            </seg>
            <seg xml:id="i-c857b7bc02eb4c85-0">
              Med en socialdemokratisk regering genomförde vi stora förändringar
              i tingsrättsorganisationen, och då var vi socialdemokrater, vänsterpartister
              och miljöpartister involverade i förslagen och fick också till
              stånd förändringar.
            </seg>
            <seg xml:id="i-f788b73ee0bd06cd-0">
              Hur förslaget nu drabbar Gotland som blir av med sin länsrätt
              kommer Christer Engelhardt att utveckla senare.
            </seg>
            <seg xml:id="i-fe3a362abc04ce1c-0">
              För den enskilde är det en möjlighet och en rättighet att överklaga
              beslut från socialnämnd, biståndsbeslut, försäkringskassa om exempelvis
              sjukpenning, viktiga och ibland livsavgörande beslut som beslut
              om tvångsvård av barn eller psykiskt sjuka, livränta för arbetsoförmögna,
              skattefrågor som ibland handlar om stora belopp med mera. Det
              handlar om för människor vardagsnära frågor, och troligt är väl
              att man en eller flera gånger i livet hamnar i en förvaltningsdomstol,
              oftare kanske än i en tingsrätt.
            </seg>
            <seg xml:id="i-dd54a82af70971a9-0">
              När nu avstånden blir längre för många för att delta i en muntlig
              förhandling eller för att få möjlighet att gå igenom sin akt innan
              mål avgörs kanske man avstår från sin självklara rättighet för
              att det blir omöjligt eller mycket besvärligt att ta sig dit.
              Då tycker vi socialdemokrater att rättssäkerheten är hotad.
            </seg>
            <seg xml:id="i-9a53213068e9bf6d-0">
              För många av de berörda, ofta många med låg lön eller beroende
              av ersättningar eller bistånd från försäkringskassa eller socialtjänst,
              står kanske inget annat än allmänna kommunikationer till buds
              för att ta sig till förvaltningsdomstolen. Resor med bussar och
              tåg blir säkert ytterst tidsödande om det inte klaffar med tider
              vid byten från ett transportslag till ett annat.
            </seg>
            <seg xml:id="i-9154425cdc7932f0-0">
              Vi kan ta exemplet med någon som ska ta sig från Östersund till
              Härnösand, en resa på 28 mil. Med bil tar den sträckan drygt tre
              timmar tro mig, jag vet det och med återresa ytterligare tre timmar.
              Därtill tillkommer tid för inläsning av akt eller att närvara
              vid muntlig förhandling. Det blir en väldigt lång dag som man
              kanske inte klarar av utan att få sova över. Detsamma gäller förstås
              för den andra parten, myndigheten, med stora kostnadsökningar
              som följd.
            </seg>
            <seg xml:id="i-6c0b874d50db1913-0">
              Jag vet vad regeringen tycker, men vad tycker ni i majoriteten?
              Kan det kallas tillgänglighet? Dessutom blir inte tillgängligheten
              likvärdig för alla medborgare i hela landet med det här förslaget.
            </seg>
            <seg xml:id="i-7f80662365eb367a-0">
              Pendlingen för anställda kommer att öka om de väljer att följa
              med till den nya domstolen. En del kommer inte att ha den möjligheten
              över huvud taget. Det är svårt att tänka sig att man pendlar 5060
              mil per dag, som det blir för dem som bor i Östersund. Många av
              medarbetarna på länsrätten i Gävle bor i Uppsala och pendlar var
              dag. Det tar inte längre tid än att bo i en förort till Helsingfors
              och ta sig till centrum. Men att nu börja pendla fram och åter
              till Falun kommer att både ta längre tid och förmodligen vara
              krångligare för dem på länsrätten i Gävle.
            </seg>
            <seg xml:id="i-2112322612d44cce-0">
              Närheten till högskola och universitet, som utredaren föreslog
              som grund för sin placering av förvaltningsdomstolar, är en annan
              sak som regeringen har struntat i. Vad det får för konsekvenser
              för rekryteringen till domstolen har man väl inte heller analyserat.
            </seg>
            <seg xml:id="i-c9989d000eb7972d-0">
              Fru ålderspresident! Vi yrkar avslag på propositionen i vår reservation
              1. För den enskilde, som nu kommer att bo på långt avstånd från
              förvaltningsrätten, blir konsekvenserna alltför omfattande för
              att vi socialdemokrater ska kunna ställa oss bakom det framlagda
              förslaget. Likaså blir konsekvenserna omfattande för den personal
              som nu arbetar på den länsrätt som ska läggas ned.
            </seg>
            <seg xml:id="i-b144d3df66a1fd1e-0">
              Till sist vill jag säga några ord om hur ni i majoriteten såg
              på den socialdemokratiska regeringens förslag beträffande tingsrättsorganisationen.
              Under flera år reserverade ni er, ibland ensamma, ibland tillsammans
              med något annat parti eller också gemensamt i hela alliansen.
              Ni sade bland annat att medborgarperspektivet inte har fått något
              större utrymme i regeringens överväganden. Ni krävde en bred politisk
              förankring och att riksdagen skulle ha beslutanderätt. Ni krävde
              att ett samlat grepp måste tas innan ytterligare förändringar
              gjordes, att reformeringen inte fick göras till ett kostnadsbesparingsprojekt,
              att medborgarperspektivet med tyngdpunkt på tillgänglighet och
              lokal förankring borde värderas högre och att man måste belysa
              konsekvenserna inte bara för rättsväsendet utan också för de orter
              som har drabbats. Några lade också fram förslag på sikt för hur
              de allmänna domstolarna och de allmänna förvaltningsdomstolarna
              skulle läggas samman, bland annat för att skapa möjligheter att
              behålla dömande verksamheter på flera orter.
            </seg>
            <seg xml:id="i-d5c13ed12ec50fff-0">
              Johan Pehrson, som inte nu är närvarande, sade i sin reservation
              att man kunde öka rättssäkerheten och effektiviteten i den dömande
              verksamheten och att detta kunde uppnås genom att bibehålla lokal
              förankring och att satsa tillgängliga resurser på att effektivisera
              det inre arbetet och tillgången på kompetensutveckling, att reformarbetet
              borde omfattas av politisk insyn och debatt samt att en parlamentarisk
              utredning skulle tillsättas för att se över hela den framtida
              domstolsorganisationen och belysa följderna för de orter som drabbats
              av nedläggningar respektive sammanläggningar. Innan dessa åtgärder
              vidtagits ska inga ytterligare sammanläggningar eller nedläggningar
              genomföras, sade han.
            </seg>
            <seg xml:id="i-e6ef2b814b2a682d-0">
              Vän av ordning måste ställa sig frågan: Hur blev det med de här
              ambitionerna och målsättningarna? Det syns i vart fall inte i
              det ärende vi nu behandlar.
            </seg>
          </u>
          <note xml:id="i-0548564b15b042f6-0">
            I detta anförande instämde Christer Engelhardt, Kerstin Haglö,
            Elisebeht Markström och Maryam Yazdanfar (alla s).
          </note>
          <note type="speaker" xml:id="i-4ba3bf57f00934a1-0">
            Anf. 45 MEHMET KAPLAN (mp):
          </note>
          <u who="mehmet_kaplan_727649" xml:id="i-87558c5cdfa798ac-0" next="cont">
            <seg xml:id="i-53a5d097962674d4-0">
              Fru ålderspresident! När vi diskuterar länsrätternas omvandling
              till förvaltningsdomstolar är det oerhört viktigt att tänka på
              vad vi ledamöter tidigare har sagt i frågorna, särskilt vad de
              som i dag sitter här från den borgerliga sidan sade i opposition.
            </seg>
          </u>
          <note xml:id="i-89e9bd667e48bdc1-0">
            Jag yrkar bifall till reservation nr 1. Jag vill utveckla detta.
          </note>
          <u who="mehmet_kaplan_727649" prev="cont" xml:id="i-92c2a4f5604e8ba3-0">
            <seg xml:id="i-80eb6a45658f3cb6-0">
              När vi pratar om att slå ihop eller lägga ned verksamheter måste
              det alltid finnas ett motiv för ärendet. När vi tittar tillbaka
              och ser på vilket sätt utredningarna har skett kan vi naturligtvis
              ställa ett antal frågor till den borgerliga sidan om hur de har
              tänkt. Jag efterlyser precis som talaren innan, Margareta Persson,
              en konsekvensanalys: Vad kommer det här att innebära för människor
              som bor i de här områdena?
            </seg>
            <seg xml:id="i-fdd157447682d788-0">
              Tillgängligheten är en annan viktig fråga. Vi kan naturligtvis
              stå här och debattera och diskutera kilometer, mil och antal timmar
              i tåg eller bil. Problemet är att när det gäller människor som
              ska ha rätt till tvist med Försäkringskassan, kommunen eller socialnämnden
              är det oerhört viktigt att den lilla människan känner att staten
              har en känsla för hur hon som klagande känner sig. Därigenom finns
              det också ett skäl för att kunna behålla den här typen av instanser
              nära dem det gäller.
            </seg>
            <seg xml:id="i-86dd1eececf96a83-0">
              En annan fråga som infinner sig och som jag är väldigt intresserad
              av att få svar på från de borgerliga handlar om regionindelningen.
              Det har varit långa, uttömmande diskussioner om att vi ska försöka
              dela in Sverige i större regioner, alltså ta bort de nuvarande
              länsgränserna och sätta ihop länen till större enheter. Om det
              nu är så att den diskussionen är helt färdig eller på vilket sätt
              den ska hanteras är ju inte justitieutskottets fråga, men varför
              inte invänta en eventuell sådan reform? Om det nu är så att vi
              ska ha större regioner, om vi ska ha tolv regioner i Sverige där
              de här tolv förvaltningsdomstolarna ska ligga, varför inte ta
              upp frågan i samband med just den diskussionen?
            </seg>
            <seg xml:id="i-db3c2b4f028c0d5c-0">
              Ytterligare en annan fråga handlar om det underlag vi brukar
              ha när vi diskuterar polisfrågor. Då hyllas oftast närhetsprincipen,
              att vi ska ha poliser som är synliga och nära medborgarna. Den
              jämförelsen må halta i övrigt, men den är viktig just när det
              gäller att människor känner att de har nära till dem som, i fallet
              med polisen, utövar det våldsmonopol staten har och dem som, i
              domstolsfallet, utövar den dömande makten. Varför gäller inte
              just närhetsprincipen när den ska gälla i den övriga kedjan av
              rättsväsendet?
            </seg>
            <seg xml:id="i-1d421c280927a92f-0">
              Jag vill också lyfta fram en annan fråga. Den handlar om rättssäkerheten
              och effektiviteten. Margareta Persson tog upp också just att det
              finns borgerliga politiker som tidigare har vurmat för de frågorna
              när det gäller kopplingen till närheten. När människor hamnar
              i en sådan sits att de måste vara klagande eller svarande inför
              en myndighet är det oerhört viktigt att man känner att det finns
              en förståelse för ens egen situation. När man döms ska man dömas
              lika inför lagen, men det behövs också en idé om att det faktiskt
              finns olika typer av skillnader.
            </seg>
            <seg xml:id="i-afbf9577a5cb605d-0">
              Här kan vi kanske närmast jämföra med det icke önskvärda sätt
              som domstolarna dömer på när det till exempel gäller Göteborg
              och Helsingfors. Enligt olika undersökningar dömer man generellt
              hårdare för samma typ av brott i Göteborg än i Helsingfors. Det
              är inte det jag är ute efter, men jag tror att det finns ett visst
              värde i att ha närhet till den dömande makten också.
            </seg>
            <seg xml:id="i-5003a155c6a6253c-0">
              Fru ålderspresident! Än en gång vill jag yrka bifall till reservation
              nr 1.
            </seg>
          </u>
          <note type="speaker" xml:id="i-16e0339f78b98641-0">
            Anf. 46 HELENA BOUVENG (m):
          </note>
          <u who="helena_bouveng_ce9e54" xml:id="i-2afab2edc0d1d738-0" next="cont">
            <seg xml:id="i-aae92a8053093036-0">
              Fru ålderspresident! Först vill jag yrka bifall till propositionen
              och avslag på reservationerna.
            </seg>
            <seg xml:id="i-50bbfdd7a0195a09-0">
              I dag debatterar vi hur vi ska få en långsiktig och hållbar organisation
              för de allmänna förvaltningsdomstolarna. Rent formellt är det,
              precis som Margareta Persson sade, ett faktum att det bara är
              förslaget om namnändringen som kräver att beslut tas i riksdagen.
              Själva indelningen och antalet har regeringen makten över. Men
              jag kan konstatera att vi har en regering som vill föra en öppen
              dialog och tar frågan till riksdagen för debatt och beslut om
              att dagens 23 länsrätter blir 12.
            </seg>
          </u>
          <note xml:id="i-a4d2404289b97775-0">
            Beträffande namnändringen föreslår regeringen att för de allmänna
            förvaltningsdomstolarna i första instans ändras namnet från länsrätt
            till förvaltningsrätt. Förslaget innebär då att exempelvis Länsrätten
            i Jönköpings län i framtiden kommer att heta Förvaltningsrätten
            i Jönköpings län.
          </note>
          <u who="helena_bouveng_ce9e54" prev="cont" xml:id="i-fde8fde7b0ee966e-0">
            <seg xml:id="i-4cc7de4e2d0d5a33-0">
              Länsrättsorganisationen har varit mer eller mindre oförändrad
              under mycket lång tid, trots att både måltillströmning och målstruktur
              har påverkats av stora reformer. Även EU-samarbetet har påverkat,
              och kommer att påverka, i mycket hög grad. Detta har inneburit
              att länsrätterna, som till en början hade tämligen få målområden,
              har tillförts måltyper som i dag uppgår till ca 500 en dramatisk
              utveckling. Enligt min och regeringens uppfattning är det därför
              nödvändigt att länsrätterna ges förutsättningar att klara dagens
              men också morgondagens krav.
            </seg>
            <seg xml:id="i-c0d7584b79206b9c-0">
              Genom större länsrätter fås en möjlighet till specialisering,
              inte minst inom beredningsorganisationen. Utan en specialisering
              riskerar rättssäkerheten och kvaliteten i första instans att försämras.
              Utan en specialisering och större organisation riskerar handläggningstiderna
              att bli längre och få förödande konsekvenser för den enskilda,
              exempelvis för ynglingen från Pauliström som är helt beroende
              av sitt körkort för att kunna ta sig fram och tillbaka till arbetet,
              eller för småföretagen, som inte kan överleva en utdragen tvist
              med Skatteverket.
            </seg>
            <seg xml:id="i-f67113c9cb5232d3-0">
              Utan en större organisation blir sårbarheten stor där sjukskrivningar
              och ledigheter resulterar i osäkerhet och där kompetensutvecklingen
              får stå tillbaka och det blir långa handläggningstider, något
              som inte kan accepteras.
            </seg>
            <seg xml:id="i-c574022cfe2b6a5c-0">
              Vad som har slagit mig, fru ålderspresident, beträffande länsrätterna
              är att de enligt min uppfattning inte alls har samma starka och
              folkliga förankring som våra tingsrätter har, trots att länsrätterna
              hanterar de mål som kan röra de flesta av oss. Länsrätterna hanterar
              i dag mål som körkortsmål, skattemål, LVU, laglighetsprövning,
              offentlig upphandling, jordbruksstöd ja, listan kan göras lång.
            </seg>
            <seg xml:id="i-97fdeed1ab2a80d4-0">
              Vad detta beror på vet jag inte, men kanske är människors vardagliga
              problem, trots att de kan få förödande konsekvenser för den enskilda,
              inte lika spännande medialt som brottmål.
            </seg>
            <seg xml:id="i-ef253533d453285c-0">
              Vad som också skiljer tingsrätter och länsrätter åt är att hanteringen
              av målet i länsrätten till allra största del sker skriftligt,
              det vill säga att domstolarna avgör målen efter skriftväxling
              mellan parterna, men det är det motsatta i tingsrätten. I endast
              15 procent av de avgjorda målen 2008 hölls det en muntlig förhandling,
              och i många av fallen där muntlig förhandling förekom reste domstolen
              till platsen för förhandling, det vill säga till någon form av
              sjukhusinrättning.
            </seg>
            <seg xml:id="i-376e34e40d669387-0">
              Med detta sagt, fru ålderspresident, kan jag inte annat än dra
              slutsatsen att den av regeringen föreslagna indelningen av de
              allmänna förvaltningsdomstolarna är helt rätt. Organisationen
              och indelningen av de allmänna förvaltningsdomstolarna måste vara
              så uppbyggd att dessa mål kan hanteras rättssäkert och effektivt.
              Samma slutsats drog de allra flesta remissinstanserna när huvuddragen
              för en förändrad indelning redovisades. Att invändningar senare,
              när den geografiska kartan blev klar, dök upp har jag full förståelse
              för. Men att länsrätternas uppbyggnad är i behov av förändring
              är de allra flesta överens om.
            </seg>
            <seg xml:id="i-569cf425d8b35c94-0">
              För att domstolarna ska kunna säkerställa en hög kvalitet måste
              domstolarna helt enkelt vara dimensionerade på ett sätt som möjliggör
              specialisering, kompetensutveckling och, inte minst viktigt, en
              fungerande beredningsorganisation. Målen kan i många fall vara
              mycket kniviga, och finns det då inte specialkompetens kan detta
              resultera i att dömandet inte är rättssäkert eller att målen inte
              kan avgöras inom rimlig tid. Regeringen har dock i vissa fall
              ansett att om de geografiska avstånden är alltför stora och tillgängligheten
              försämras i stor utsträckning får det väga tyngre än de verksamhetsmässiga
              skälen för sammanslagning.
            </seg>
            <seg xml:id="i-1ecabebc82ad3eb7-0">
              Att denna förändring är nödvändig inser som sagt de flesta, och
              till och med Socialdemokraterna håller nog innerst inne med. Redan
              i budgetpropositionen 2006 går det att läsa om att mer långsiktigt
              överväga länsrättsorganisationen skrivet alltså av samma parti
              som lyckades med att halvera antalet tingsrätter på sex år. Argument
              som specialisering, sårbarhet och kompetensutveckling stod det
              att läsa om. Jag förstår att Thomas Bodström inte är här i dag
              heller då domstolarnas förändrade organisation var något han ständigt
              fick försvara. Hela 44 tingsrätter lades ned under hans tid som
              justitieminister.
            </seg>
            <seg xml:id="i-5024d8525e89ffed-0">
              Hans och Socialdemokraternas argument lät så här i en artikel
              på Brännpunkt den 6 oktober 2003: Enligt min uppfattning är det
              nödvändigt att skapa en mindre sårbar domstolsorganisation en
              organisation som står bättre rustad att hantera förändringar i
              omvärlden samtidigt som möjligheterna att utveckla verksamheten
              ökar.
            </seg>
            <seg xml:id="i-35c4ad3c2a84116a-0">
              Större enheter medför bättre förutsättningar för kompetensutveckling,
              specialisering och en stärkt beredningsorganisation.
            </seg>
            <seg xml:id="i-6700904c687206fc-0">
              I Svenska Dagbladet går det redan 2001 under rubriken Fler tingsrätter
              slås samman att läsa: Det finns tecken på att de mål domstolarna
              handlägger blir större och mer komplicerade. Den nya tekniken,
              den nya ekonomin, privatlivets och affärslivets internationalisering
              är några faktorer som kan förklara den utvecklingen. Domstolsväsendet
              måste mot den bakgrunden vara berett till förändring och utveckling.
            </seg>
            <seg xml:id="i-a83d86817bdf39f1-0">
              Kraven på förändring och utveckling är tydligen inga krav Socialdemokraterna
              ställer på sig själva.
            </seg>
            <seg xml:id="i-c0b5bb53c182bbac-0">
              Jag kunde inte ha sagt det bättre själv, inte minst för att dessa
              faktorer förmodligen berör länsrätterna mer än tingsrätterna.
              När det nu kommer till en förändrad organisation för länsrätterna
              är det annat ljud i skällan. Trots ytterst få muntliga förhandlingar
              i länsrätterna, i motsats till i tingsrätterna, trots en stor
              mängd måltyper och trots betydligt större möjligheter att i dag
              använda ny teknik säger ni nej. Detsamma gäller för både Vänsterpartiet
              och Miljöpartiet. Har ni helt bytt fot i hur ni tror att kvalitet,
              effektivitet och rättssäkerhet kan uppnås inom domstolarna?
            </seg>
            <seg xml:id="i-940e280e6a7ae89c-0">
              Har förändringsbenägenheten helt avstannat, eller är det här
              enbart för opponerandets skull?
            </seg>
            <seg xml:id="i-53665791921591fe-0">
              Fru ålderspresident! Mina frågor till Socialdemokraterna, Miljöpartiet
              och Vänsterpartiet blir därför: Är argumenten ni anförde för nedläggning
              av tingsrätter inte desamma för länsrätter? Är inte rättssäkerhet
              och rimliga handläggningstider viktiga för alla parter, oavsett
              var man bor i landet?
            </seg>
            <seg xml:id="i-df5d0d1c10ed6ee4-0">
              Vad är ert alternativ för att länsrätterna ska ges förutsättningar
              för att klara av framtidens krav?
            </seg>
          </u>
          <note xml:id="i-091defdce38e1e7c-0">
            I detta anförande instämde Inge Garstedt (m).
          </note>
          <note type="speaker" xml:id="i-099ff28c92b98bb4-0">
            Anf. 47 JOHAN LINANDER (c):
          </note>
          <u who="johan_linander_51610c" xml:id="i-bee456150019bac8-0">
            <seg xml:id="i-b8fb074428bf90e3-0">
              Fru ålderspresident! Som centerpartist är det aldrig med glädje
              som jag beslutar om centralisering av statlig verksamhet. Min
              grundsyn är att statliga myndigheters verksamhet ska vara så decentraliserad
              som möjligt. Det finns en övertro på att större enheter placerade
              i storstäder skulle vara så mycket bättre än mindre enheter utanför
              storstäderna.
            </seg>
            <seg xml:id="i-f9c82f397c6706f6-0">
              Samma syn har jag på kommunal verksamhet, skolor, vård och annan
              för medborgarna viktig samhällsservice. Vi i Centerpartiet har
              i årtionden kämpat för att alla medborgare oavsett om man bor
              i stad eller på landet ska ha en god tillgång till det som vi
              gemensamt finansierar med våra skattepengar. Det handlar helt
              enkelt om rättvisa.
            </seg>
            <seg xml:id="i-5679e34eacbf8ae4-0">
              Allra oftast är det mot Socialdemokraternas centraliseringspolitik
              som vi har fått kämpa. Men det finns motsvarande tendenser även
              inom partierna på allianssidan.
            </seg>
            <seg xml:id="i-370f1c46e60652e3-0">
              Nu står vi inför ett tydligt centraliseringsbeslut att lägga
              samman 23 länsrätter till 12. Frågan som med viss rätt ställs
              är hur Centerpartiet, som landets viktigaste och starkaste försvarare
              av decentralisering, kan ställa sig bakom detta beslut.
            </seg>
            <seg xml:id="i-d16c8ace41123b7b-0">
              Fru ålderspresident! Det ska jag förklara.
            </seg>
            <seg xml:id="i-f8b30804f0432a68-0">
              Från början hade länsrätterna ett ganska begränsat antal områden
              att döma i. Precis som vi har hört från Helena Bouveng har måltyperna
              snabbt ökat, och nu är det över 500 olika måltyper som en länsrätt
              ska kunna döma i.
            </seg>
            <seg xml:id="i-65365f9c00e4a749-0">
              Det handlar om allt från skattemål, körkortsmål och mål om vård
              av missbrukare till laglighetsprövning inom kommunallagen, mål
              om jordbruksstöd och mål om vård av unga. Det stod redan för ett
              antal år sedan klart att alla länsrätter inte skulle kunna döma
              i alla mål, och därför har man infört specialbestämmelser om att
              vissa speciella mål endast hanteras av ett mindre antal länsrätter.
            </seg>
            <seg xml:id="i-ed908339c75b3c47-0">
              Men problemet kvarstår. På de mindre länsrätterna har det inte
              funnits tillräcklig möjlighet till specialisering, kompetensutveckling
              och en välfungerande beredningsorganisation. Detta kan på sikt
              riskera att påverka kvaliteten i dömandet. Domstolsverket tog
              därför tillsammans med domstolarna själva initiativ till en översyn.
              Det var alltså inte från början ett politiskt initiativ. Promemorian,
              som överlämnades till Justitiedepartementet redan 2007, innebar
              att länsrätterna behövde bli färre och större. Samtliga länsrätter
              ställde sig då bakom behovet av större länsrätter. Detta var alltså
              innan det fanns något förslag om vilka länsrätter som skulle slås
              samman.
            </seg>
            <seg xml:id="i-64351146a5d297cf-0">
              När sedan Länsrättsutredningens förslag om tio länsrätter skickades
              på remiss fanns det självklart olika åsikter om var länsrätterna
              skulle placeras. Jag tycker att det är alldeles naturligt att
              de länsrätter som nu riskerar att försvinna eller att slås samman
              med en annan länsrätt och inte ha sin byggnad kvar i samma stad
              reagerar och inte är nöjda. Det är en alldeles naturlig reaktion.
            </seg>
            <seg xml:id="i-0728019558b531e6-0">
              Samtidigt måste vi komma ihåg att grunden till att länsrätterna
              ska bli färre är ett initiativ från länsrätterna och Domstolsverket.
              Det var ett initiativ som hade ett mycket brett stöd, inte bara
              från länsrätterna utan också från kammarrätterna, från Regeringsrätten
              och från många aktörer som själva har mål i länsrätterna, till
              exempel Skatteverket och Konkurrensverket. De tycker att specialisering
              behövs.
            </seg>
            <seg xml:id="i-7f02142732c84f7b-0">
              Fru ålderspresident! Även om jag och Centerpartiet helst av allt
              vill se en decentraliserad statlig förvaltning kan vi inte sätta
              de principerna före en välfungerande länsrättsorganisation där
              specialisering är möjlig, där nödvändig kompetensutveckling kan
              ske och där vi kan ha en tillräckligt god beredningsorganisation.
              Därför står Centerpartiet bakom propositionen om en långsiktigt
              hållbar organisation för de allmänna förvaltningsdomstolarna i
              första instans.
            </seg>
            <seg xml:id="i-5094fbc5edb7f179-0">
              Låt oss då gå över till att granska oppositionens argument mot
              regeringens förslag. Oppositionen skriver: Länsrätterna har stor
              betydelse för människor ute i landet. På de föregående talarna
              i debatten låter det som om folk springer till länsrätten var
              och varannan dag.
            </seg>
            <seg xml:id="i-2cfea162495a1e4f-0">
              Jag skulle vilja fråga hur många här inne som själva har haft
              ett mål i länsrätten? För protokollet vill jag berätta att det
              är en person som räcker upp handen.
            </seg>
            <seg xml:id="i-758a3e9b0f15b3fa-0">
              Jag har aldrig själv haft något mål i länsrätten, däremot har
              min pappa haft det. Det var en granne som överklagade bygglovet
              för det nya garaget, som då redan var byggt. Pappas nya garage
              hamnade först i Länsrätten i Skåne och sedan i Kammarrätten i
              Göteborg. Men inte hade det någon betydelse var målet avgjordes.
              Det kunde lika gärna ha varit en länsrätt i Kiruna som hade handhaft
              ärendet. Det hade varit lika lätt att skicka breven dit som till
              Malmö eller Göteborg. För det är ju så som förfarandet allt som
              oftast går till: Det är ett skriftligt förfarande. Folk behöver
              inte åka till länsrätten hela tiden.
            </seg>
            <seg xml:id="i-f70f31de3f78da7e-0">
              Under 2008 var det bara i 15 procent av alla mål i länsrätterna
              som det hölls muntlig förhandling. I mer än hälften av dessa muntliga
              förhandlingar är det domstolen som reser till platsen för förhandlingen,
              till exempel till en psykiatrisk klinik. Det är alltså enbart
              i undantagsfall som medborgarna kan komma att tvingas resa lite
              längre för att länsrätterna slås samman. I de fallen har vi tagit
              hänsyn till resvägarna när förslaget har tagits fram.
            </seg>
            <seg xml:id="i-34a6d534241d91de-0">
              Oppositionen pekar också på att länsrätterna till exempel handlägger
              medborgares tvister med ett antal myndigheter. Då ska man komma
              ihåg att många myndigheter handhar medborgarnas ärenden utan tanke
              på var de bor. Det är inte alls säkert att den myndighet som handhar
              mitt ärende är den enhet som ligger närmast där jag bor. Det kan
              vara en enhet i en helt annan del av landet som har hand om mitt
              ärende. I så fall är det ju länsrätten på den orten eller i den
              domsagan som ska ha hand om målet. Det kan alltså bli i en helt
              annan del av landet än den där jag bor. Även om myndigheten råkar
              ha ett kontor i Lund där jag bor kan det vara enheten i Östersund
              som handhar mitt ärende, och då skulle det ha blivit länsrätten
              i Östersund som har hand om målet.
            </seg>
            <seg xml:id="i-2806c4528e3598b4-0">
              Nu tycker jag att man ska se över den frågan också, för det är
              mer rimligt i sådana fall att domstolen åker dit där parterna
              finns än tvärtom. Men det återkommer också Helena Bargholtz till
              senare.
            </seg>
            <seg xml:id="i-b834e106d26cde8c-0">
              Vidare skriver oppositionen i sin första reservation att lokal
              förankring i länsrätterna är viktig i avgöranden i mål om missbrukare
              eller omhändertagande av barn. Varför är det viktigt med lokal
              förankring just i dessa typer av mål? Är det bra om de som avgör
              målet känner till missbrukaren eller de föräldrar som ska få barnet
              omhändertaget? Kanske, men jag är inte alldeles säker på det.
              Jag är inte säker på om det är bra att det finns personliga förbindelser
              i sådana mål, men jag skulle gärna vilja få en förklaring på hur
              ni menar.
            </seg>
            <seg xml:id="i-165f2e5b6279654f-0">
              Ett fjärde argument är att ett antal städer förlorar kvalificerade
              juridiska arbetsplatser, och det håller jag med om. Det är inte
              bra när den juridiska kompetensen centraliseras till Helsingfors
              och andra storstäder. Men detta argument är i sig inte starkare
              än behovet av att få större länsrätter som klarar den nödvändiga
              specialiseringen, kompetensutvecklingen och en välfungerande beredningsorganisation.
            </seg>
            <seg xml:id="i-cef0ccec8630c9c4-0">
              Jag kan inte tolka detta på annat sätt än att Socialdemokraterna
              vill vara alla till lags genom att inte genomföra förslaget. Alla
              länsrätter ska vara kvar.
            </seg>
            <seg xml:id="i-7d57361eefad0e97-0">
              Detta ställningstagande i opposition ska jämföras med vad Socialdemokraterna,
              med dåvarande justitieminister Thomas Bodström i spetsen, gjorde
              under sin regeringsperiod. Då lades hälften av alla landets tingsrätter
              ned, och när det gäller tingsrätterna kan man börja tala om dömande
              verksamhet som ligger nära medborgarna. Och där håller man muntliga
              förhandlingar allt som oftast.
            </seg>
            <seg xml:id="i-62236e88d1c567e1-0">
              Ursäkta att jag har dragit över den anmälda talartiden. Jag vill
              berätta att min pappas garage fortfarande står kvar och yrka bifall
              till utskottets förslag och avslag på samtliga reservationer.
            </seg>
          </u>
          <note xml:id="i-9bebd172e26ffd04-0">
            I detta anförande instämde Karin Nilsson (c).
          </note>
          <note type="speaker" xml:id="i-03adee933733030c-0">
            Anf. 48 MARGARETA PERSSON (s) replik:
          </note>
          <u who="margareta_persson_67d985" xml:id="i-5e404a856dcf37e7-1">
            <seg xml:id="i-cbb339232b99bad0-0">
              Fru ålderspresident! Ja, Johan Linander, man har verkligen förändrat
              sig. Det är alldeles riktigt att vi lade samman och lade ned ett
              antal tingsrätter med den motivering som Helena Bouveng anförde
              här, nämligen att det skulle bli mer specialiserat, mer samlad
              kompetens och så vidare. Ni har i flera år reserverat er på precis
              samma fråga. Det skulle vara ett politiskt beslut i riksdagen,
              medborgarperspektivet skulle få större utrymme, och ni krävde
              att man skulle göra en parlamentarisk utredning av det hela. Vart
              tog de ambitionerna vägen? Det är ju det man undrar. De tycks
              inte finnas nu.
            </seg>
            <seg xml:id="i-422ce193a2b94e40-0">
              Sedan kan man fundera över vilka beslut man oftast berörs av
              som medborgare. Jag tror att det oftare är av de beslut som tas
              av socialnämnden eller Försäkringskassan, inte minst i dessa tider,
              än av domar i tingsrätten.
            </seg>
            <seg xml:id="i-a1e19d7016234f63-0">
              Jag tror att närheten är viktig. Även om det bara är 15 procent
              av målen som det hålls muntlig förhandling i kommer det för människor
              på Gotland, i Jämtland och på andra platser att innebära långa
              avstånd för att kunna utnyttja den medborgerliga rättighet man
              har att klaga eller ta del av akter innan man beslutar i ärendet.
            </seg>
            <seg xml:id="i-647f0877dacd8da3-0">
              Men vart tog era ambitioner och målsättningar vägen? Ni reserverade
              ju er flera år i rad på samma sätt.
            </seg>
          </u>
          <note type="speaker" xml:id="i-21dc22f5a2720c82-0">
            Anf. 49 JOHAN LINANDER (c) replik:
          </note>
          <u who="johan_linander_51610c" xml:id="i-bee456150019bac8-1">
            <seg xml:id="i-f3226c5f7a799354-0">
              Fru ålderspresident! Det låter på Margareta Persson som att alliansregeringen
              har fortsatt att lägga ned tingsrätter i den takt som Socialdemokraterna
              gjorde, men så är inte fallet.
            </seg>
            <seg xml:id="i-30c979b8d3ec0616-0">
              Vi hade Norrlandsutredningen. Men det innebär faktiskt att nästan
              alla tingsrätter i Norrland finns kvar för att avstånden är så
              stora. Ni gjorde tvärtom. Ni lade ned kanske 4045 stycken.
            </seg>
            <seg xml:id="i-cd5e5c043ef22a85-0">
              Sedan måste man faktiskt se skillnad på länsrätt och tingsrätt.
              I Margareta Perssons anförande fanns det inte ett ord om att förfarandet
              i länsrätten i de allra flesta fall är skriftligt.
            </seg>
            <seg xml:id="i-139adc0277e920d2-0">
              Har det då någon betydelse om man skickar brevet till Göteborg
              eller till Malmö eller till Luleå? Jag kan inte se att det skulle
              påverka mig som medborgare om jag skickar brevet till den ena
              eller andra orten i Sverige.
            </seg>
            <seg xml:id="i-a88f5bb9aa569744-0">
              Det är muntliga förhandlingar vid ytterligt få tillfällen. Och
              vid de allra flesta tillfällen när muntliga förhandlingar ska
              ske behöver inte medborgaren åka till förvaltningsdomstolen. Då
              kommer förvaltningsdomstolen dit där medborgaren befinner sig.
              För då handlar det oftast om tvångsvård och andra mål där det
              så klart är fullt rimligt att länsrätten träffar den person som
              det handlar om.
            </seg>
            <seg xml:id="i-389c0935f6e83613-0">
              Men handlar det om att någon har överklagat en felaktig utbetalning
              från Försäkringskassan är det ett skriftligt förfarande. Och i
              de fall där det blir muntligt är det för att parterna själva har
              önskat att det ska vara muntlig förhandling. Det är inte alls
              givet att det ska bli det.
            </seg>
            <seg xml:id="i-f78ec29978f029be-0">
              Man måste se skillnaden mellan tingsrätten, och dess betydelse
              för det samhälle där tingsrätten finns, och länsrätten, som handhar
              en helt annan typ av ärenden och som i de allra flesta fall gör
              det skriftligt. Den skillnaden måste även Socialdemokraterna kunna
              se.
            </seg>
          </u>
          <note type="speaker" xml:id="i-1000c32c601e2a1d-0">
            Anf. 50 MARGARETA PERSSON (s) replik:
          </note>
          <u who="margareta_persson_67d985" xml:id="i-5e404a856dcf37e7-2">
            <seg xml:id="i-557a05717f7cdea8-0">
              Fru ålderspresident! Ja, det är möjligt att vi hade kunnat gå
              med på förändringar av länsrättsorganisationen. Men nu är det
              ett framlagt förslag från regeringens sida där man gör en drastisk
              förändring och där avstånden blir väldigt långa.
            </seg>
            <seg xml:id="i-ba069305609c7105-0">
              För de människor som ändå vill ta del av sin akt eller vill vara
              med på en muntlig förhandling blir det långa avstånd. Då blir
              det inte en rättvis fördelning eller likvärdighet över hela landet.
            </seg>
            <seg xml:id="i-681b3bd158abdbb6-0">
              Jag måste ställa mig den här frågan. Ni skrev ju att en parlamentarisk
              utredning måste se över hela den framtida domstolsorganisationen.
              Man skulle belysa följderna. Ni har inte ens analyserat vad de
              här förslagen får för följder eller vilka konsekvenser de får
              för människor eller för myndigheter över huvud taget. Vi kanske
              får höra lite mer om det sedan.
            </seg>
            <seg xml:id="i-41a45ff57f886d20-0">
              Dessutom föreslogs det detta kunde ni också ha gjort att man
              till exempel på Gotland skulle slå samman tingsrätten med den
              allmänna förvaltningsdomstolen. Det kunde kanske ske på flera
              ställen för att få en ökad effektivitet eller ett bättre utnyttjande.
              Men inte ens detta har ni gjort.
            </seg>
            <seg xml:id="i-abae546273a9e489-0">
              Ni har inte lyssnat över huvud taget, utan ni säger bara: Thats
              it. Det ska bli tolv länsrätter.
            </seg>
            <seg xml:id="i-dbd815e8296386ab-0">
              Det är klart att vi inte kan gå med på det, för vi ser konsekvenserna
              för både de anställda och den enskilda medborgaren.
            </seg>
            <seg xml:id="i-7d3585e776fa377b-0">
              Medborgarperspektivet har i anförandena hittills från er sida
              lyst med sin frånvaro.
            </seg>
          </u>
          <note type="speaker" xml:id="i-e980974e1a6f3ce0-0">
            Anf. 51 JOHAN LINANDER (c) replik:
          </note>
          <u who="johan_linander_51610c" xml:id="i-bee456150019bac8-2">
            <seg xml:id="i-12f8a2f1cd70f84e-0">
              Fru ålderspresident! Ja, det låter bra att Socialdemokraterna
              faktiskt skulle kunna gå med på förändringar i länsrättsorganisationen.
            </seg>
            <seg xml:id="i-7cc193b7ff8d0807-0">
              Det är bra att ni är tydliga också gentemot medborgare som kanske
              sitter och ser eller lyssnar på det här med att även Socialdemokraterna
              skulle vilja lägga samman länsrätter. Det behövs faktiskt en sammanslagning,
              så att det blir större och färre länsrätter, så att man kan klara
              av de här kraven.
            </seg>
            <seg xml:id="i-7ce06b568aa571a5-0">
              Sedan kan man självklart diskutera om länsrätten ska ligga i
              Örebro eller Karlstad. Den diskussionen förs också. De i Örebro
              tycker så klart att den ska ligga i Örebro medan de i Karlstad
              tycker att den ska ligga i Karlstad.
            </seg>
            <seg xml:id="i-d328172261183432-0">
              Då är det ärligt av politiker att säga: Nej, vi måste ta ställning.
              I det här fallet väljer vi den här orten med de här argumenten.
            </seg>
            <seg xml:id="i-ae4b78a3b11006a5-0">
              En annan typ av politiker, som ofta sitter i opposition, väljer
              att inte se det ena eller det andra och att inte ge besked, så
              att alla ska kunna tro: Jaha, i det här fallet stöttar de vår
              enskilda länsrätt.
            </seg>
            <seg xml:id="i-697b7a5a4b827c8c-0">
              Alliansen har verkligen tagit hänsyn till avstånden. I den länsrättsutredning
              som ligger i botten föreslogs det tio länsrätter. Då hade man
              tagit bort ytterligare två, framför allt i Norrland.
            </seg>
            <seg xml:id="i-1a1298bedc849457-0">
              Vi såg att avstånden skulle bli alldeles för långa i Norrland,
              även om avstånden redan är mycket längre än vad Margareta från
              Jönköping och jag från Skåne är vana vid. Men det hade blivit
              alldeles för långa avstånd med förslaget i Länsrättsutredningen
              . Därför har vi behållit länsrätterna i Norrbotten och Västerbotten,
              vilket gör att avstånden har kunnat bli lite mer rimliga, även
              om de fortfarande är långa.
            </seg>
            <seg xml:id="i-5993a96419fccb20-0">
              Det här är ett väl avvägt förslag. Det är inte så att vi har
              suttit och hållit upp fingret och känt: Så här kan vi väl besluta.
            </seg>
            <seg xml:id="i-5936bdc2fbb46bf5-0">
              Det finns en utredning i botten. Det är ett initiativ från länsrätt
              och Domstolsverket själva, och vi har verkligen jobbat med det
              här. Det har tagit två år. Nu är vi framme vid ett beslut, och
              det beslutet var nödvändigt.
            </seg>
          </u>
          <note type="speaker" xml:id="i-6e90f808b0a9a9a7-0">
            Anf. 52 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c4394563506e49de-0">
            <seg xml:id="i-f8ac5ba8ba3ce7b0-0">
              Fru ålderspresident! Tack, Johan Linander, för en mycket skickligt
              genomförd argumentation för denna linje som nu plötsligt också
              har blivit Centerpartiets linje!
            </seg>
            <seg xml:id="i-51f911d2acbc37c2-0">
              Det är särskilt intressant att lyssna på en representant som
              har varit för det motsatta sättet att tänka. Normalt kanske vi
              står på samma sida när det gäller den här typen av frågor. Samtidigt
              förstår jag att det handlar om att hålla ihop en regering. Då
              måste man lära sig att kompromissa, vilket vi säkert kommer att
              få erfara själva.
            </seg>
            <seg xml:id="i-5a28d0f541129921-0">
              Jag kan inte låta bli att ställa en av de frågor jag funderar
              på till Johan Linander. Johan Linander framför förvisso sina argument
              på ett mycket skickligt sätt. Men med de argumenten skulle man
              faktiskt kunna säga att man kan slå ihop dem så att det inte blir
              tolv utan kanske tre Helsingfors, Göteborg och Malmö. Man kan
              kanske ha en på nåder uppe i Norrland. Eller varför har man inte
              bara en, i Helsingfors?
            </seg>
            <seg xml:id="i-df320b9214a33198-0">
              Den här typen av argumentation bygger just på att vi klarar av
              det här på färre platser. Då kommer Johan Linander kanske att
              säga: Jo, men det finns en balans där, och den balansen har vi
              varit så duktiga på att hitta.
            </seg>
            <seg xml:id="i-e4b47728ebdaa067-0">
              Då är min fråga: På vilket sätt har ni varit duktiga på att hitta
              den? Var är konsekvensanalysen? Var är den grundliga analys som
              faktiskt skulle kunna innebära att vi skulle känna oss tillfreds
              med det här beslutet och skulle kunna ställa oss bakom det?
            </seg>
            <seg xml:id="i-20e0e2159a64a5ae-0">
              Jag ser ingenting. Flera av de remissinstanser som har svarat
              ser inte detta.
            </seg>
            <seg xml:id="i-12fddecc990c10ad-0">
              Min fråga till Johan Linander är just: Vad är det då för skillnad
              mellan att ha kanske tre eller fem platser och att ha de tolv
              platser som Johan Linander nu förespråkar?
            </seg>
          </u>
          <note type="speaker" xml:id="i-dfa8aaeaac9b263b-0">
            Anf. 53 JOHAN LINANDER (c) replik:
          </note>
          <u who="johan_linander_51610c" xml:id="i-bee456150019bac8-3">
            <seg xml:id="i-668bb7cf05fcb6fb-0">
              Fru ålderspresident! Det är väldigt intressant att få en fråga
              när frågeställaren själv ger svaret innan jag får chansen.
            </seg>
            <seg xml:id="i-17b3dc4cebafcf68-0">
              Men först och främst måste man, återigen, kunna se skillnaden
              mellan tingsrättens dömande verksamhet och länsrättens.
            </seg>
            <seg xml:id="i-155ad9169584f11f-0">
              Inte heller Mehmet Kaplan nämner att länsrättens förfaringssätt
              i 85 procent av fallen är skriftligt. Och i en majoritet av de
              kvarvarande 15 procenten av fallen, där det är muntlig förhandling,
              åker länsrätten eller den kommande förvaltningsdomstolen dit där
              parterna finns.
            </seg>
            <seg xml:id="i-8ec190c74fa4190a-0">
              Det kanske borde vara så i 100 procent av fallen, att det skulle
              vara en ny allmän forumregel när det gäller var man ska hantera
              målet, men det behöver ses över innan vi kan fatta ett sådant
              beslut.
            </seg>
            <seg xml:id="i-ee7dd10df4f24836-0">
              Sedan hävdar Mehmet Kaplan att vi har varit på samma linje vad
              gäller tingsrätterna. Men då ska man komma ihåg att Miljöpartiet
              har varit med och lagt ned tingsrätt efter tingsrätt. Många av
              de här tingsrättsnedläggningarna har funnits i budgetar. Då kunde
              man gömma det i den stora helheten. Där har man tagit med ett
              antal tingsrätter som skulle läggas ned.
            </seg>
            <seg xml:id="i-90b7768e894600a2-0">
              Såvitt jag vet var både Vänsterpartiet och Miljöpartiet under
              hela den förra mandatperioden, även om det var en socialdemokratisk
              minoritetsregering, med på dessa budgetpropositioner och även
              på andra förslag om nedläggningar av diverse tingsrätter runt
              om i landet.
            </seg>
            <seg xml:id="i-a06058d548011d26-0">
              Sedan kommer vi tillbaka till frågan: Varför är det tolv länsrätter
              och inte en länsrätt? Det handlar helt enkelt om storleken, att
              hitta den här balansen.
            </seg>
            <seg xml:id="i-99731dd118e7e8f8-0">
              Nästan alla är överens om att Helsingforss tingsrätt i dag är
              alldeles för stor. Domstolarna kan också bli för stora och därmed
              ineffektiva. Så det handlar inte om att störst är bäst, men de
              måste ha tillräcklig storlek för att bli tillräckligt bra. Och
              det är stor skillnad.
            </seg>
          </u>
          <note type="speaker" xml:id="i-438a263d18a6e23a-0">
            Anf. 54 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c4394563506e49de-1">
            <seg xml:id="i-b799bb4a747f8296-0">
              Fru ålderspresident! En annan fråga som jag har tänkt på och
              som jag eventuellt inte heller kommer att få svar på är det Johan
              Linander försöker göra en så stor poäng av, att det är få fall
              där medborgarna behöver åka långt. Han räknar upp ett antal siffror.
              Det må vara gott så. Problemet är att i de fall där medborgarna
              behöver åka behöver de åka långt.
            </seg>
            <seg xml:id="i-3287b803e32ac08e-0">
              Det är ett problem, och det är någonting som en representant
              för det parti som ofta brukar prata om decentralisering i alla
              fall tidigare, under de förra mandatperioderna borde vara bekymrad
              över. Inget av det bekymret hör jag från Johan Linander. Det är
              bekymmersamt för mig.
            </seg>
            <seg xml:id="i-64157d4066f74215-0">
              En annan fråga är vilken typ av mål som tas upp. Frågan som Johan
              Linander lite retoriskt ställde från talarstolen var om det var
              så smart att ha domstolar som kände till de lokala förehavandena
              han formulerade sig lite annorlunda. När det gäller bygglov och
              utskänkningstillstånd när ett utskänkningsställe inte har getts
              tillstånd kan företaget överklaga det är det inte bra att det
              finns kännedom, utöver de skriftliga papper som finns, om hur
              det står till i de olika delarna av landet?
            </seg>
            <seg xml:id="i-7c6b6049977d4782-0">
              En annan fråga är beslut av kommunala myndigheter. Vi vet att
              socialtjänsten av och till trampar snett och gör en bedömning
              som skiljer sig från det allmänna rättsmedvetandet. Då bör länsrätten
              ha koll lite mer lokalt i stället för att sitta långt därifrån.
            </seg>
          </u>
          <note type="speaker" xml:id="i-52109c2b21f09422-0">
            Anf. 55 JOHAN LINANDER (c) replik:
          </note>
          <u who="johan_linander_51610c" xml:id="i-bee456150019bac8-4">
            <seg xml:id="i-8dbd51800bbcf092-0">
              Fru ålderspresident! Om vi börjar med det sista handlar det just
              om de mål som ni nämner i era reservationer. Det handlar om vård
              av missbrukare och omhändertagande av barn, det vill säga mycket
              känsliga ärenden. Där är jag inte så säker på att det är bra om
              det finns någon personlig relation mellan dem som ska döma och
              dem som är utsatta för tvångsvård eller att få sitt barn omhändertaget.
            </seg>
            <seg xml:id="i-09fd6b3a27d332f9-0">
              Jag tror att det är bättre att domstolen precis som fru Justitia
              har en ögonbindel på och är blind för vem det är. Den ska döma
              rättvist oavsett vilken person målet gäller.
            </seg>
            <seg xml:id="i-5721a64c8172c612-0">
              Det är en svår fråga. I andra fall kan det så klart finnas en
              fördel med att det finns en närhet. Men just de fall som Mehmet
              Kaplan nämner här med överklagande av bygglov är ett typiskt exempel
              på när det blir ett skriftligt förfarande. Det var precis det
              som hände min egen pappa. Det var ett bygglov. Det var inte tal
              om att man skulle åka in till länsrätten i Malmö eller upp till
              kammarrätten i Göteborg.
            </seg>
            <seg xml:id="i-df94a7b490391436-0">
              Däremot åkte hela kammarrätten i Göteborg ned för att titta på
              min pappas garage. Det var väldigt trevligt. Dock fick inte mamma
              bjuda på kaffe. Det skulle kanske ses som en muta. Det var en
              liten parentes i det hela.
            </seg>
            <seg xml:id="i-787583dc10a97902-0">
              Det låter som att alla medborgare med det här förslaget skulle
              få längre till sin länsrätt. Så är inte alls fallet. Det berör
              en hel del människor, men en mycket stor majoritet av landets
              befolkning kommer att ha precis lika långt till sin närmaste förvaltningsrätt
              som man i dag har till sin närmaste länsrätt. Det förändras inte
              för de allra flesta människor. Dessutom kommer de allra flesta
              människor aldrig i sina liv att behöva åka till en förvaltningsrätt.
            </seg>
          </u>
          <note type="speaker" xml:id="i-b8e20a58e36f38ed-0">
            Anf. 56 HELENA BARGHOLTZ (fp):
          </note>
          <u who="helena_bargholtz_8cc1eb" xml:id="i-fcb82a65bff9ea68-0" next="cont">
            <seg xml:id="i-08ecb0a32da9b077-0">
              Fru ålderspresident! Upprinnelsen till det här förslaget om en
              ny organisation för förvaltningsdomstolarna kommer från ett krav
              på förändringar från domstolarna själva. Det har resulterat i
              en promemoria som beskrev problemen väldigt tydligt och också
              ett förslag till lösning som innebär färre men större länsrätter.
              Det ställde sig alla länsrätter bakom.
            </seg>
            <seg xml:id="i-f17da05ec87fc633-0">
              Det har också kommit krav på förändringar från näringslivsorganisationer
              och myndigheter som Skatteverket och Försäkringskassan. Det är
              bakgrunden till regeringens proposition med förslag om en långsiktigt
              hållbar organisation för förvaltningsdomstolarna.
            </seg>
            <seg xml:id="i-0d712457aefd5401-0">
              Vi kan alla vara överens om att vi behöver väl fungerande och
              oberoende domstolar för att upprätthålla förtroendet för rättsstaten.
              Verksamheten måste vara effektiv och drivas med hög kvalitet.
              För att garantera detta gör man nu den här omorganisationen.
            </seg>
            <seg xml:id="i-38e6bde9b1027817-0">
              Att målen blir fler och svårare gör att det behövs en väl utvecklad
              beredningsorganisation. Målet med förändringen är att skapa en
              organisation med förutsättningar för ett effektivt förvaltningsdömande.
              Organisationen ska svara upp mot medborgarnas krav på avgöranden
              inom rimlig tid utan att ge avkall på rättssäkerhet och kvalitet.
              Därför har regeringen strävat efter att domstolarna ska ha en
              funktionell geografisk spridning i förhållande till medborgarna
              och andra intressenter.
            </seg>
            <seg xml:id="i-700bf2692a946e52-0">
              Den nya organisationen innebär större domstolar med fler ärenden.
              Det kommer att göra domstolarna till mer attraktiva arbetsgivare
              genom att det kommer att finnas fler kolleger och mer möjlighet
              till specialisering och kompetensutveckling. Genom att man skapar
              större länsrätter blir domstolarna mindre sårbara. Organisationen
              blir mer specialiserad och kan leda till ökad effektivitet.
            </seg>
            <seg xml:id="i-cd4971f1c249bf52-0">
              Alla gillar inte regeringens förslag. Oppositionen gör uppenbarligen
              inte det, som vi har hört här alldeles nyss. Jag, och jag antar
              ni andra också, har fått mejl från upprörda gotlänningar. Också
              mina partikamrater har hört av sig. De oroar sig för besvärliga
              resor som de måste göra till länsrätten i Helsingfors.
            </seg>
            <seg xml:id="i-e27a25e9d1530848-0">
              Då vill jag, fru ålderspresident, påminna om det uppdrag som
              Domstolsverket har fått att lämna förslag till en ny allmän förvaltningsdomstol
              i första instans. Det uppdraget ska redovisas redan den 15 juni.
            </seg>
            <seg xml:id="i-8dcdc44ba6ee0cc8-0">
              Tanken bakom uppdraget är att det under senare tid har skett
              stora förändringar i myndighetsstrukturen. Den tidigare uppdelningen
              av statliga förvaltningsmyndigheter i centrala, regionala och
              lokala myndigheter har i princip övergetts.
            </seg>
            <seg xml:id="i-7c841b019c18417b-0">
              Utvecklingen har i många fall gått mot inrättande av en gemensam
              myndighet för hela landet. De nya myndigheterna Skatteverket och
              Försäkringskassan utgör exempel på detta. Enmyndighetslösningen
              kan komma att innebära att viss ärendehandläggning koncentreras
              till vissa orter eller att balanserade ärenden i en viss region
              sprids över landet.
            </seg>
            <seg xml:id="i-d67b01a8e44a58d4-0">
              Eftersom den allmänna forumregeln anknyter till placeringen av
              myndighetens beslutsfunktion får förändringarna i myndighetsstrukturen
              till följd att det geografiska avståndet mellan den enskilda parten
              och behörig domstol kan öka. Förändringar av beslutens geografiska
              förläggning leder till att måltillströmningen till de allmänna
              förvaltningsdomstolarna kan variera över tid. Den nuvarande allmänna
              forumregeln kan innebära svårigheter att fördela resurser mellan
              domstolarna och begränsade möjligheter för domstolarna att förutse
              sin arbetssituation.
            </seg>
            <seg xml:id="i-fe1833fe2b8c3135-0">
              Med den här bakgrunden, fru ålderspresident, anser regeringen
              att det finns skäl att för de allmänna förvaltningsdomstolarna
              i första instans införa en ny allmän forumregel som utgår från
              var den enskilda parten finns. Det är ett resultat av den diskussion
              som har varit kring regeringens förslag och oron för de långa
              resorna. Domstolsverket har fått i uppdrag att överväga hur en
              sådan allmän forumregel bör utformas. Då bör den naturliga utgångspunkten
              vara den enskilda partens hemvist.
            </seg>
            <seg xml:id="i-e2f192d361eada9a-0">
              Det förslaget kommer att redovisas redan nästa vecka. Mycket
              talar för att regeringens direktiv till Domstolsverket kommer
              att uppfyllas med förslaget.
            </seg>
            <seg xml:id="i-1f0e38ba3be2ee13-0">
              Med detta känner jag att mycket av den kritik som har förts fram,
              bland annat från gotlänningarna, kan bemötas. Jag tror inte att
              man behöver oroa sig för de långa resorna längre.
            </seg>
          </u>
          <note xml:id="i-4ddd4cd194903cd4-0">
            Jag yrkar bifall till utskottets förslag.
          </note>
          <note xml:id="i-c41f59dd8d66b9aa-0">
            Ajournering
          </note>
          <note xml:id="i-4df494d1d2536462-0">
            Kammaren beslutade kl. 13.49 på förslag av tjänstgörande ålderspresidenten
            att ajournera förhandlingarna till kl. 14.00 då frågestunden skulle
            börja.
          </note>
          <u who="helena_bargholtz_8cc1eb" prev="cont" xml:id="i-446518e106ba1961-0">
            <seg xml:id="i-e3914cf12457c43e-0">
              Återupptagna förhandlingar
            </seg>
            <seg xml:id="i-c3603fe809bd9477-0">
              Det är dags för dagens frågestund. Jag hälsar de deltagande statsråden
              välkomna.
            </seg>
            <seg xml:id="i-2a18e1f57c2a194d-0">
              Arbetslösheten
            </seg>
          </u>
          <note xml:id="i-7c7d6ee5684a43d4-0">
            Förhandlingarna återupptogs kl. 14.00.
          </note>
          <note xml:id="i-1f22ebdf361ae404-0">
            12 § Frågestund
          </note>
          <note xml:id="i-60bb1cdf50f192cc-0">
            Anf. 57 FÖRSTE VICE TALMANNEN:
          </note>
          <note type="speaker" xml:id="i-aad070814e18a7af-0">
            Anf. 58 BERIT HÖGMAN (s):
          </note>
          <u who="berit_hogman_c9949e" xml:id="i-dfd65422e5e5e42e-0">
            <seg xml:id="i-53a720eeb3dfc6b6-0">
              Herr talman! Jag vill naturligtvis ställa min fråga till arbetsmarknadsminister
              Littorin, för den gäller arbetslösheten.
            </seg>
            <seg xml:id="i-631c15cc06f95a69-0">
              I veckan presenterade Arbetsförmedlingen sin prognos och sin
              statistik. Förfärande är det nästa år nästan 540 000 som kommer
              att vara utan jobb. Det är en ökning med 260 000 på två år.
            </seg>
            <seg xml:id="i-6ef537e0cc129b13-0">
              Arbetsförmedlingen har svårigheter att verkställa det man har.
              Det är svårt att få ut praktikplatser. Det är över huvud taget
              en väldigt jobbig situation. Man pekar vidare på att de som har
              det allra svårast är unga och utomnordiska. Där har man ett konkret
              förslag, nämligen en gedigen utbildningssatsning. Det är en sak
              som inte Arbetsförmedlingen själv kan klara hem fullt ut.
            </seg>
            <seg xml:id="i-9d8f3dcd40f7c6f2-0">
              Min fråga till statsrådet är därför: Hur tänker arbetsmarknadsministern
              bemöta och lösa Arbetsförmedlingens begäran om en rejäl satsning
              på utbildning?
            </seg>
          </u>
          <note type="speaker" xml:id="i-c8fe811130eab9a1-0">
            Anf. 59 Arbetsmarknadsminister SVEN OTTO LITTORIN (m):
          </note>
          <u xml:id="i-d62f2aff7fbe2d87-4" who="unknown">
            <seg xml:id="i-fbff405f9556769c-0">
              Herr talman! Låt oss vara ense om att det är en synnerligen besvärlig
              period som vi går in i och har framför oss. Det är klart att när
              kunderna försvinner från de företag som har haft personerna anställda
              och vi är ett litet öppet land med halva vår bnp i export tar
              våra redskap slut någonstans vid gränsen. Vi kan inte trolla tillbaka
              kunderna från USA, Kina, Frankrike eller Tyskland.
            </seg>
            <seg xml:id="i-9acfe806ce030417-0">
              Därför måste vi ha en aktiv arbetsmarknadspolitik som möter upp,
              personer på Arbetsförmedlingen, som hjälper till att peka mot
              utbildningssystem som finns och insatser för dem som har varit
              borta under en längre period.
            </seg>
            <seg xml:id="i-ff329c35e64463aa-0">
              Mitt utgiftsområde i budgeten ökar från 35 till 74 miljarder
              från förra året till i år. Vi har aktiva beslut på ytterligare
              4 miljarder i år i arbetsmarknadspolitiska insatser, och vi har
              dessutom i budgeten ytterligare knappt 2 miljarder på utbildningsområdet.
            </seg>
            <seg xml:id="i-683729d39cc18818-0">
              Det finns anledning att återkomma i framtida budgetprocesser
              till de här frågorna.
            </seg>
          </u>
          <note type="speaker" xml:id="i-d46937ba69b931ff-0">
            Anf. 60 BERIT HÖGMAN (s):
          </note>
          <u who="berit_hogman_c9949e" xml:id="i-dfd65422e5e5e42e-1">
            <seg xml:id="i-d2bf209b2546d036-0">
              Herr talman! Det finns ett område där kunderna definitivt inte
              tar slut, nämligen vår gemensamma sektor. Där är Arbetsförmedlingens
              prognos att det minskar med 10 000 anställda i år och 15 000 nästa
              år. Det beror inte på minskade behov, tvärtom. Inom barnomsorg
              och grundskola drar man ned på personal trots att barnaskaran
              ökar. Vad har arbetsmarknadsministern för åtgärder i fråga om
              att värna barnen och de äldre i en bekymmersam tid?
            </seg>
          </u>
          <note type="speaker" xml:id="i-7255695185cc9568-0">
            Anf. 61 Arbetsmarknadsminister SVEN OTTO LITTORIN (m):
          </note>
          <u xml:id="i-d62f2aff7fbe2d87-5" who="unknown">
            <seg xml:id="i-edbdce2fc2e34a81-0">
              Herr talman! I första rummet står naturligtvis att vi tillsammans
              med andra länder måste vända den finansiella krisen. Så länge
              det inte finns en ordentligt fungerande finansmarknad har våra
              företag i landet svårt att hitta finansiering, och framför allt
              har deras kunder och deras kunders kunder svårt att hitta finansiering.
            </seg>
            <seg xml:id="i-12c5ea95ae6e5ca7-0">
              Det andra vi måste göra är att slå vakt om sunda offentliga finanser.
              Är det någon lärdom vi kan dra av 90-talet är det just att om
              man befinner sig på ett sluttande plan när det gäller den statsfinansiella
              ordningen får man mycket surt efteråt. Då blir det inte 10 000
              utan bra många fler.
            </seg>
            <seg xml:id="i-793cbd9666ec8c1f-0">
              Det tredje vi måste göra är att inom ramen för det budgetutrymme
              som finns prioritera den typ av insatser som leder till snabbast
              vägar tillbaka. Jag har lyssnat på finansministern och utgår från
              att det är precis den inställningen som vi kommer att arbeta efter
              också i den budgetprocess som vi nu har inlett och som kommer
              att presenteras när budgeten kommer i höst.
            </seg>
            <seg xml:id="i-55b6b7e8aaaeb0c7-0">
              Bonuslönesystem för läkare
            </seg>
          </u>
          <note type="speaker" xml:id="i-5628864b11e7fe7f-0">
            Anf. 62 JOSEFIN BRINK (v):
          </note>
          <u who="josefin_brink_fef83c" xml:id="i-03cf4ed808e58002-0">
            <seg xml:id="i-0f584bd941ccaba0-0">
              Herr talman! Jag vill ställa min fråga till folkhälsominister
              Maria Larsson. I går avslöjade Dagens Nyheter att det på närakuter
              och vårdcentraler i Helsingfors har införts ett slags bonuslönesystem
              som går ut på att ju fler patienter man klarar av per timme desto
              högre lön får man. I artikeln berättas om läkarbesök på ned till
              tre minuter och patienter som har kommit ut från mottagningsrummet
              och känt sig ledsna och oroliga för att de inte ens upplever att
              de förstått vad läkaren har sagt.
            </seg>
            <seg xml:id="i-7e8086a3e75819e9-0">
              Ett system som uppmuntrar läkare att prioritera kvantitet framför
              kvalitet går som jag ser det stick i stäv med hälso- och sjukvårdslagens
              grundläggande princip om alla medborgares rätt till vård efter
              behov, om att det enbart och uteslutande är behoven som ska styra
              sjukvårdens kvalitet och den längd som man får vara hos läkaren
              till exempel.
            </seg>
            <seg xml:id="i-1f99e4087eabfbf9-0">
              De enda som tjänar på det här systemet är de kommersiella företag
              som har tagit över alltmer av vården i Helsingfors och på det
              här sättet ökar sina vinstmarginaler samt de läkare som inom ramen
              för systemet ges möjlighet att öka sin lön. Alla vi andra medborgare
              och patienter är som jag ser det förlorare.
            </seg>
            <seg xml:id="i-2cff057181539c3a-0">
              Jag undrar om folkhälsoministern tänker vidta några åtgärder
              mot bonuslönesystemen i vården.
            </seg>
          </u>
          <note type="speaker" xml:id="i-dd7ea7c656696a7c-0">
            Anf. 63 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-0">
            <seg xml:id="i-2d52dd131e6b8d41-0">
              Herr talman! Jag tackar för frågan, som egentligen inte berör
              mitt område utan Göran Hägglunds. Jag vill ändå försöka ge ett
              svar.
            </seg>
            <seg xml:id="i-80bb9129f209b23a-0">
              Jag tror att det är väldigt viktigt att man börjar mäta betydligt
              mer vad de som är besökare i vården tycker själva. Det har vi
              försökt börja med inom äldreomsorgens ram. Vi har börjat med öppna
              jämförelser därför att vi ser att vården och äldreomsorgen ser
              väldigt olika ut på olika ställen i landet, oavsett utförare.
              Det kan finnas utförare i offentlig regi som gör sitt jobb väldigt
              väl, och det kan finnas utförare som är privata aktörer eller
              ideella idéburna aktörer som gör ett lika gott jobb, till och
              med ibland bättre. Men det varierar.
            </seg>
            <seg xml:id="i-9d86f0ed470b34ae-0">
              Därför är det centralt att vi inte dömer ut system, utan frågar
              vad de som använder sig av ett system tycker. De äldre patienterna
              är regeringens fokus. Man ska fråga dem själva, för det kan mycket
              väl vara så att snabbare information ändå är användbar information,
              och det är det viktiga. Fokusera på patienten, fråga vad de har
              för synpunkter och avgör om det faller väl ut och fungerar väl
              eller inte.
            </seg>
          </u>
          <note type="speaker" xml:id="i-f09aa3bc2a2647d5-0">
            Anf. 64 JOSEFIN BRINK (v):
          </note>
          <u who="josefin_brink_fef83c" xml:id="i-03cf4ed808e58002-1">
            <seg xml:id="i-2c51b56de3a06607-0">
              Herr talman! Jag ber att få tacka för svaret. Nu är det som sagt
              så att hälso- och sjukvårdslagen slår fast allas rätt till vård
              efter behov och att andra principer inte ska styra. Socialstyrelsens
              generaldirektör gick till exempel i går ut och kallade systemet
              förkastligt. Han menar att det införs ett incitament för läkarna
              att ta andra hänsyn än patientens behov, nämligen att det ska
              gå så fort som möjligt.
            </seg>
            <seg xml:id="i-b2868d4375a26efe-0">
              Anledningen till att jag tycker att det är relevant att ställa
              frågan till folkhälsoministern är att det är uppenbart att det
              särskilt är äldre människor, som ofta tar lite längre tid på sig
              för att förklara sina problem och som ofta har många och komplicerade
              sjukdomar och flera olika diagnoser som kan vara beroende eller
              oberoende av varandra och som man behöver diskutera, som riskerar
              att hamna i kläm i ett sådant här system.
            </seg>
            <seg xml:id="i-342a85e6f5128830-0">
              Jag kan inte inse varför man skulle tycka att det var acceptabelt
              att invänta att det inträffar att patienter blir felbehandlade
              eller att man missar viktiga diagnoser på grund av att man har
              infört det här systemet, när vi har en övergripande skyddslagstiftning
              som sätter patientens behov i centrum. Det här går stick i stäv
              med den, anser jag.
            </seg>
          </u>
          <note type="speaker" xml:id="i-6b5dc2230fb477f9-0">
            Anf. 65 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-1">
            <seg xml:id="i-511e1d0db5a0195a-0">
              Herr talman! Patientens behov är utgångspunkten för regeringens
              politik. Det är det allt övergripande perspektivet.
            </seg>
            <seg xml:id="i-0d5eab862e2dd0c2-0">
              Lagstiftningen ska följas. Min mening är att den kan följas vid
              olika sätt att organisera verksamheten. Det är därför vi hela
              tiden måste gå tillbaka till patienterna och fråga Är ni nöjda
              eller inte? och identifiera det man inte är nöjd med i systemet.
            </seg>
            <seg xml:id="i-16912ef4e564f656-0">
              Det är naturligtvis så att olika patienter kräver olika lång
              tid för att förklara sin problematik och få den hjälp som är erforderlig.
              Men det är inte så att en kortare tid alltid är sämre än en längre
              tid. Det beror på hur effektivt man använder den. Patienten ska
              känna sig nöjd och trygg när den går från vården. Det är den övergripande
              målsättningen. De behov som man kommer dit med ska fyllas. Tidslängden
              är ingen absolut garanti. En lång tid är ingen garanti för att
              patienten går därifrån och tycker sig ha fått tillfredsställande
              behandling och resultat.
            </seg>
            <seg xml:id="i-40fe5bc91d8f63e9-0">
              Turkiets medlemskap i EU
            </seg>
          </u>
          <note type="speaker" xml:id="i-52a1116529a37903-0">
            Anf. 66 MEHMET KAPLAN (mp):
          </note>
          <u who="mehmet_kaplan_727649" xml:id="i-c4394563506e49de-2">
            <seg xml:id="i-684d226df330cde8-0">
              Herr talman! Min fråga går till utrikesminister Carl Bildt. Ordförandeskapet
              inleds om några veckor. Vi noterade härförleden att vår statsminister
              besökte kandidatlandet Turkiet och den lilla orten Kulu, varifrån
              en stor del av de arbetskraftsinvandrade kom på 60- och 70-talet.
              Detta gav eko i hela EU. Det var lite till förtret för en del
              regeringschefer, bland annat den franska och den tyska.
            </seg>
            <seg xml:id="i-9332ba8e834eef53-0">
              Diskussionen om Turkiets medlemskap har blivit ett slagträ i
              en inrikespolitisk debatt i dessa länder. Det föranledde också
              att Nicolas Sarkozy, den franske presidenten, kanske inte kom
              hit, vilket har dementerats av utrikesministern.
            </seg>
            <seg xml:id="i-013d00b06e91d93c-0">
              Hur ska Sverige agera under ordförandeskapet för att se till
              att medlemskapsförhandlingarna påskyndas?
            </seg>
          </u>
          <note type="speaker" xml:id="i-0f4e9333e4227d2e-0">
            Anf. 67 Utrikesminister CARL BILDT (m):
          </note>
          <u xml:id="i-d62f2aff7fbe2d87-6" who="unknown">
            <seg xml:id="i-cb86738eac110c7b-0">
              Herr talman! Tack för frågan! Sverige kommer som ordförande att
              vara ordförande. Det ligger i sakens natur. Vi kommer inte att
              vara Europeiska unionens diktator vi har inga sådana anspråk utan
              vi kommer att vara Europeiska unionens ordförande.
            </seg>
            <seg xml:id="i-f479bf1dca4ff28f-0">
              I detta ligger att vi kommer att se till att Europeiska unionen
              fullföljer de anslutningsförhandlingar som man konkret bedriver
              med Kroatien och Turkiet det finns svårigheter och utmaningar
              i bägge dessa hänseenden liksom vi kommer att fortsätta den politik
              vad gäller västra Balkan där det finns ett utvidgningsperspektiv
              och de övriga fall där detta kan vara aktuellt.
            </seg>
            <seg xml:id="i-b256ad92ca67ba4e-0">
              Sedan kommer vi att kapitel för kapitel försöka föra dessa anslutningsförhandlingar
              framåt. Jag hyser goda förhoppningar om att vi kommer att öppna
              icke bara ett utan flera nya kapitel i förhandlingarna med Turkiet.
            </seg>
          </u>
          <note type="speaker" xml:id="i-ac0f8e9b41de2c7c-0">
            Anf. 68 MEHMET KAPLAN (mp):
          </note>
          <u who="mehmet_kaplan_727649" xml:id="i-c4394563506e49de-3">
            <seg xml:id="i-fb434607869b5c15-0">
              Herr talman! Tack, statsrådet Bildt!
            </seg>
            <seg xml:id="i-17fddba88fd16078-0">
              Min uppföljningsfråga handlar om själva grundfrågan. Under vårt
              ordförandeskap kommer själva frågan om Turkiets medlemskap att
              delvis landa på bordet. Det finns medlemsländer vars ledare av
              och till gör mycket märkliga utspel. Det är att jämföra med att
              börja ett spel med från början fastlagda regler och mitt under
              spelet försöker ändra reglerna. Där tror jag att Sverige har en
              mycket viktig roll. Det berör statsrådet, och det tycker jag är
              positivt.
            </seg>
            <seg xml:id="i-7ab46a0523b21ba6-0">
              Jag skulle också vilja ha en mer detaljerad beskrivning av hur
              man avser att hantera frågan om hamnarna Cypern och den grundläggande
              frågan som i förlängningen kommer att innebära att Turkiet blir
              medlem av EU.
            </seg>
          </u>
          <note type="speaker" xml:id="i-35b9cab2efb6242d-0">
            Anf. 69 Utrikesminister CARL BILDT (m):
          </note>
          <u xml:id="i-d62f2aff7fbe2d87-7" who="unknown">
            <seg xml:id="i-cd2e2ab26c470ad4-0">
              Herr talman! Det skulle jag också vilja ha, men jag är inte säker
              på att det finns utrymme för det i ett kort frågesvar.
            </seg>
            <seg xml:id="i-26d82bbe9c874b29-0">
              I korthet kommer vi att fullfölja den politik som har fastlagts
              av EU:s medlemsländer vad gäller anslutningsförhandlingarna med
              i det konkreta fallet Turkiet. Stödet är inte okontroversiellt
              i alla länder, men det finns ett bastant stöd hos majoriteten
              av EU:s medlemsstater. Även efter detta val finns ett bastant
              stöd, såvitt vi kan förstå, hos majoriteten i Europaparlamentet.
              Det är klart att vi ska föra de frågorna framåt med det hänsynstagande
              till alla medlemsländernas intressen och till de olika förpliktelser
              som Turkiet måste infria om landet ska bli medlem.
            </seg>
            <seg xml:id="i-9d53f79709dcbdc1-0">
              Det är också viktigt att vi för en diskussion om Turkiet. Precis
              som påpekades har diskussionen blivit ett slagträ i den inrikespolitiska
              debatten i olika länder. Det är inte onaturligt att så är fallet.
              Utvidgningspolitiken måste förankras bland människorna. Det sätt
              på vilket vi förankrar politik bland människorna i våra öppna
              demokratier är att föra en öppen diskussion. I diskussionen vad
              gäller Turkiet är det med stor tillfredsställelse man kan notera
              den mycket breda partipolitiska enighet vi har i denna kammare
              om denna politik.
            </seg>
            <seg xml:id="i-4a478cb03c1819e0-0">
              Handelsfrågor under Sveriges ordförandeskap i EU
            </seg>
          </u>
          <note type="speaker" xml:id="i-370c92cd610befb0-0">
            Anf. 70 MARIE WEIBULL KORNIAS (m):
          </note>
          <u who="marie_weibull_kornias_26b9ca" xml:id="i-59d29ddf9c212477-0">
            <seg xml:id="i-6ca3ed9a54e0913a-0">
              Herr talman! Jag vill ställa min fråga till handelsminister Ewa
              Björling.
            </seg>
            <seg xml:id="i-b8d57b47605633fd-0">
              Om knappt tre veckor kommer Sverige att ta över ordförandeklubban
              i EU. Under ett halvår kommer vi att driva de stora framtidsfrågorna
              i Europa. Det är väl känt att Sverige kommer att driva den viktiga
              frågan om energi- och klimatutmaningen, vidare jobb och konkurrenskraft
              i form av utformandet av en post-Lissabon-strategi och vi kommer
              framför allt att lägga stor vikt vid våra relationer med Östersjön
              och utformandet av en Östersjöstrategi.
            </seg>
            <seg xml:id="i-b2d4fe0ddbb56c37-0">
              Vilka frågor kommer handelsministern att prioritera inom sitt
              område under svenskt ordförandeskap?
            </seg>
          </u>
          <note type="speaker" xml:id="i-6146e426d4e170f3-0">
            Anf. 71 Statsrådet EWA BJÖRLING (m):
          </note>
          <u xml:id="i-d62f2aff7fbe2d87-8" who="unknown">
            <seg xml:id="i-edc4813ced23441b-0">
              Herr talman! Tack för frågan!
            </seg>
            <seg xml:id="i-08cb580e0a45eed7-0">
              Hela regeringen kommer gemensamt att ha som största prioritet
              klimatfrågan med också förhoppningsvis en bra avslutning vid toppmötet
              i Köpenhamn. Sedan kommer klimatfrågan naturligtvis att fördelas
              olika på respektive portfölj. Inom mitt område handlar det mycket
              om att länka samman energi och klimat. Hur ser vi att det blir
              en synergieffekt i stället för att dessa två delar ska vara motstridiga?
            </seg>
            <seg xml:id="i-16c9c24ad45eb9e5-0">
              Vi har lagt fram ett förslag om att sänka tullar och ta bort
              tullar på klimatvänliga varor, tjänster och tekniker. Ett annat
              område är att se till att komma framåt i de olika frihandelsförhandlingarna,
              framför allt det multilaterala handelsavtalet, Doharundan. Det
              handlar om EUSydkorea och EUGCC. Ett tredje område är hur vi når
              framgång i gemenskapspatentet för hela Europa, som skulle stötta
              många små och medelstora företag.
            </seg>
          </u>
          <note type="speaker" xml:id="i-160f4c170b179f3e-0">
            Anf. 72 MARIE WEIBULL KORNIAS (m):
          </note>
          <u who="marie_weibull_kornias_26b9ca" xml:id="i-59d29ddf9c212477-1">
            <seg xml:id="i-69e9c11ce77f9d72-0">
              Herr talman! Jag tackar handelsministern för svaret. Det är glädjande
              att statsrådet så kraftfullt driver frihandelsfrågan. Frågan är
              viktig för världshandeln, som har stannat av så tvärt. Det är
              i synnerhet viktigt för Sverige, som är så extremt handelsberoende.
              Mot denna bakgrund blir min följdfråga: Hur ser handelsministern
              på möjligheten att under svenskt ordförandeskap avsluta Doharundan
              i WTO?
            </seg>
          </u>
          <note type="speaker" xml:id="i-f09cdd26fefed3b2-0">
            Anf. 73 Statsrådet EWA BJÖRLING (m):
          </note>
          <u xml:id="i-d62f2aff7fbe2d87-9" who="unknown">
            <seg xml:id="i-2099eb588673c25b-0">
              Herr talman! Jag tror att vi måste vara både pragmatiska och
              realistiska när det gäller Doharundan. Vi ser inte någon möjlighet
              att avsluta Doharundan under vårt svenska ordförandeskap. Däremot
              anser vi att förhandlingarna kan komma i gång igen på ministernivå,
              att vi kan nå modalitetsbeslut vad gäller jordbruks- och industriförhandlingarna
              samt att vi möjligtvis kan komma ett steg längre i tjänstesektorn.
            </seg>
            <seg xml:id="i-cfc13f238153e4a2-0">
              Detta beror mycket på stora och viktiga spelare som till exempel
              USA, som nu har en ny administration, och hur de utformar sin
              handelspolitik. Det beror också mycket på Indien och hur pass
              flexibel man tänker vara i frågan om särskilda skyddsmekanismer.
            </seg>
            <seg xml:id="i-6432866d68653b4c-0">
              Storleken på biståndet
            </seg>
          </u>
          <note type="speaker" xml:id="i-1b6e37d8138b66b0-0">
            Anf. 74 KERSTIN ENGLE (s):
          </note>
          <u who="kerstin_engle_1bc363" xml:id="i-01db1e09959ad61f-0">
            <seg xml:id="i-b1886a6d75991435-0">
              Herr talman! Min fråga går till biståndsminister Gunilla Carlsson.
            </seg>
            <seg xml:id="i-1e8fa303e0fcd099-0">
              Det svenska biståndet har en lång tradition av folklig acceptans
              och förankring. Inte minst har de enskilda organisationerna bidragit
              till detta. Det är mycket oroväckande i den finansiella krisens
              spår att det drabbar de fattigaste och mest utsatta. Det är orättvist
              att de som bidragit minst till krisen drabbas hårt av dess konsekvenser.
            </seg>
            <seg xml:id="i-d4d210f5c186d8fa-0">
              Det lär nu pågå ett arbete i Utrikesdepartementet om en ny strategi
              för Sida och ett ställningstagande till nedskärningar av biståndet.
              Redan för cirka ett år sedan fanns en stor oro över att egeninsatsen
              i biståndet för enskilda organisationer skulle höjas med 10 procent.
            </seg>
            <seg xml:id="i-308990efe997db08-0">
              Är detta åter aktuellt, och hur ser Gunilla Carlsson på denna
              fråga? En 10-procentig höjning kanske inte låter så oroväckande,
              men för de flesta enskilda organisationer kan det vara skillnaden
              mellan att fortsätta eller starta nya projekt.
            </seg>
          </u>
          <note type="speaker" xml:id="i-1c6e7ccdb99f2c9f-0">
            Anf. 75 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-498acc087e71964e-0">
            <seg xml:id="i-9f6cd99cd9108770-0">
              Herr talman! Vi har god nytta av det civila samhällets organisationer
              i Sverige som vi samarbetar med som biståndsutförare. En stor
              del av deras budgetar och arbete finansieras många gånger direkt
              till hundra procent som utförare inom ramen för biståndet.
            </seg>
            <seg xml:id="i-40dbe9e213a09056-0">
              Sedan har vi också det så kallade folkrörelsebiståndet, som det
              omnämndes här. Det är en väsentlig del mer fria medel med en egeninsats,
              som den socialdemokratiska regeringen tidigare hade en 20-procentig
              nivå på. Inför valåret 2006 sänktes den till 10 procent. Här pågår
              nu en budgetförhandling.
            </seg>
            <seg xml:id="i-82b5ad4b9424a937-0">
              När vi nu inom ramen för biståndet, givet 1-procentsnivån, tvingas
              spara gäller det att vända på alla slantar på alla möjliga sätt.
              Min ambition är att biståndet ska ut till de allra fattigaste
              människorna längst bort som berörs allra mest av krisen. Det vi
              talar om nu är de svenska civilorganisationerna som jobbar i Sverige,
              många gånger med informationssatsningar. Vi måste se hur vi kan
              prioritera bäst. Det arbetet pågår. Min uppfattning är att vi
              ska freda den rena fattigdomsbekämpningen så mycket som det bara
              går.
            </seg>
          </u>
          <note type="speaker" xml:id="i-fdadc970fbcea6f7-0">
            Anf. 76 KERSTIN ENGLE (s):
          </note>
          <u who="kerstin_engle_1bc363" xml:id="i-01db1e09959ad61f-1">
            <seg xml:id="i-4ba5ebc53d6716cc-0">
              Herr talman! Tack för svaret!
            </seg>
            <seg xml:id="i-91e33bcbb7eff477-0">
              Jag har förstått att regeringen vill satsa på starka organisationer,
              det som regeringen kallar starka röstbärare. Starka röstbärare
              behöver inte innebära att kunna samla in mycket pengar. Det kan
              tyckas effektivt och bra eftersom vi vill ha god kvalitet i biståndet.
              Jag skulle ändå vilja att biståndsministern förtydligar sin syn
              på folkrörelsebiståndet.
            </seg>
            <seg xml:id="i-cfef1ecde5e2d97a-0">
              För mig är det värdefullt att inte bara samarbeta med stora statliga
              och mellanstatliga organ utan det är också värdefullt att bygga
              demokrati underifrån. Det är en mycket värdefull insats i utvecklingsarbetet
              just för fattigdomsbekämpning. Det är trots allt en ganska liten
              del av det totala biståndet.
            </seg>
          </u>
          <note type="speaker" xml:id="i-08833c03e5f16369-0">
            Anf. 77 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-498acc087e71964e-1">
            <seg xml:id="i-1d1683ce4494b1ac-0">
              Herr talman! Jag tackar Kerstin Engle för det hon för fram just
              om enskilda organisationer, att de inte bara är utförare utan
              också många gånger är starka röstbärare. En del av de små, enskilda
              organisationer som vi känner till kan ibland hitta de allra mest
              utsatta och kan uppmärksamma sådant som vi annars kanske skulle
              ha missat. Det är därför vi har behov av denna bredd och har behov
              av denna typ av samarbete inom ramen för biståndet.
            </seg>
            <seg xml:id="i-ff4c9fbc55a7b3ce-0">
              Som jag sade pågår diskussioner om detta. Min ambition är inte
              alls att på något sätt göra detta svårare, utan det är att se
              till hur vi gör de bästa prioriteringarna. I en svår tid är det
              verkligen viktigt att se till att fattigdomsperspektivet hålls
              levande och se till att snabbt få fram resurser för att möta inte
              bara den ekonomiska nedgången utan också klimatkris och andra
              saker som drabbar de fattigaste människorna värst.
            </seg>
            <seg xml:id="i-392ab3cb4af0aabc-0">
              Starta-eget-bidraget
            </seg>
          </u>
          <note type="speaker" xml:id="i-720f53c73f7da59e-0">
            Anf. 78 PER ÅSLING (c):
          </note>
          <u who="per_asling_eef4de" xml:id="i-72a720f72db6e87e-0">
            <seg xml:id="i-baa7cc126190f536-0">
              Herr talman! Jag har en fråga angående nyföretagande och vill
              vända mig till arbetsmarknadsminister Sven Otto Littorin.
            </seg>
            <seg xml:id="i-b773915d94217869-0">
              För att bland annat öka nyföretagandet finns starta-eget-bidraget.
              Det administreras av Arbetsförmedlingen och är även ett bra arbetsmarknadspolitiskt
              instrument. Riksrevisionen konstaterade i en rapport som kom i
              november 2008 där man analyserade några verksamhetsår att efter
              tre år var mellan 60 och 70 procent av de startade företagen fortfarande
              verksamma.
            </seg>
            <seg xml:id="i-37e4d40516e03a39-0">
              Det här bidraget riktar sig till människor som har fyllt 25 år,
              och jag gör bedömningen att det finns risk för att det kan missgynna
              ungdomar och att åldersgränsen därför borde ändras. Jag vill höra
              vad arbetsmarknadsministerns uppfattning är.
            </seg>
          </u>
          <note type="speaker" xml:id="i-25c75ecfc135b655-0">
            Anf. 79 Arbetsmarknadsminister SVEN OTTO LITTORIN (m):
          </note>
          <u xml:id="i-d62f2aff7fbe2d87-10" who="unknown">
            <seg xml:id="i-a8b508a2df6cc5ff-0">
              Herr talman! Jag delar Per Åslings uppfattning. Det har varit
              framgångsrikt. Det är naturligtvis i detta läge lite svårt att
              förklara för en 23-åring att han eller hon måste vänta ett antal
              år. Det står högt på min önskelista att ändra den regeln.
            </seg>
            <seg xml:id="i-89145704f1eda72f-0">
              Samtidigt finns det många trånga portar in till budgetens halvtomma
              kista, så det vidtar naturligtvis en budgetförhandling och en
              diskussion om hur vi prioriterar bäst. Men jag delar i grunden
              Per Åslings uppfattning helt och hållet.
            </seg>
          </u>
          <note type="speaker" xml:id="i-2cb2d28c59e2f84d-0">
            Anf. 80 PER ÅSLING (c):
          </note>
          <u who="per_asling_eef4de" xml:id="i-72a720f72db6e87e-1">
            <seg xml:id="i-f83d318fbc349fce-0">
              Herr talman! Tack för det svaret! När vi ändå pratar om Arbetsförmedlingens
              spelregler avseende ungdomar vill jag också lyfta upp frågan om
              Arbetsförmedlingens begränsning att tidigt sätta in åtgärder för
              ungdomar. Jag tänker på den så kallade 90-dagarsregeln.
            </seg>
            <seg xml:id="i-280242fcc83ecabf-0">
              Min andra fråga blir: Sker det inom Regeringskansliet någon översyn
              när det gäller det tidsmässiga regelverk som skapar begränsningar
              för ungdomar?
            </seg>
          </u>
          <note type="speaker" xml:id="i-f7c1f55a86fb0a13-0">
            Anf. 81 Arbetsmarknadsminister SVEN OTTO LITTORIN (m):
          </note>
          <u xml:id="i-d62f2aff7fbe2d87-11" who="unknown">
            <seg xml:id="i-297d61cde8be5f31-0">
              Herr talman! Det har delvis funnits en missuppfattning, nämligen
              att man först väntar 90 dagar innan man kommer in i jobbgarantin
              för unga och därefter ska behöva vänta ytterligare 90 dagar. Så
              är inte fallet.
            </seg>
            <seg xml:id="i-54e8ec3e1250be52-0">
              Om man läser förordningen noggrant ser man att det finns utrymme
              för att sätta in individuellt utformade insatser redan från första
              dagen i garantin. Efter att ha blivit uppmärksammade på det här
              missförståndet har vi haft ingående diskussioner och samtal med
              Arbetsförmedlingen, både centralt och när jag har rest ute i landet,
              för att försöka rätta till det.
            </seg>
            <seg xml:id="i-44ae11ed55e05e70-0">
              Det går alltså att sätta in, efter en individuell prövning, insatser
              i tidigare skeden än man kanske ibland har trott.
            </seg>
            <seg xml:id="i-27fefb1b2fa3c3ee-0">
              Reglerna för stöd och hjälp till barn
            </seg>
          </u>
          <note type="speaker" xml:id="i-d1772898177cd694-0">
            Anf. 82 SOLVEIG HELLQUIST (fp):
          </note>
          <u who="solveig_hellquist_181a78" xml:id="i-1bcb315062bc482d-0">
            <seg xml:id="i-9f2505cf9499901c-0">
              Herr talman! Jag har en fråga till statsrådet Maria Larsson.
            </seg>
            <seg xml:id="i-7648f2eda173e1ce-0">
              I går var jag på ett seminarium där Bris presenterade rapporten
              BRIS vuxentelefon om barn 2009 . Det är en satsning som regeringen
              har bidragit till och som ger oss väldigt värdefulla kunskaper
              om barns och föräldrars situation. Men det togs också upp en hel
              del problem om barn, och jag tänkte ställa en fråga om det till
              statsrådet.
            </seg>
            <seg xml:id="i-d9eea6c354e6ad94-0">
              Det är nämligen så att om ett barn behöver hjälp av barnpsyk
              eller socialtjänsten kan en förälder som säger nej till det förhindra
              att barn får faktisk hjälp. Det är inget barnperspektiv i det.
            </seg>
            <seg xml:id="i-5bff5072fcabad89-0">
              Min fråga är därför: Vilka åtgärder vidtar eller tänker statsrådet
              vidta så att barn kan få stöd och hjälp även om en förälder motsätter
              sig det?
            </seg>
          </u>
          <note type="speaker" xml:id="i-978f0fc3ed2eac20-0">
            Anf. 83 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-2">
            <seg xml:id="i-f3abfd100abe0802-0">
              Herr talman! Det är ett väl känt problem. Det kan hända att föräldrar
              ibland utgör ett hinder för att ge barn hjälp och stöd i en svår
              och utsatt situation, trots att föräldrar i de allra flesta fall
              är de viktigaste personerna i varje barns liv och därmed har störst
              möjligheter att ge trygghet. Men ibland kan det vara så, exempelvis
              när det gäller helhetsproblematiken, att föräldrarna motsätter
              sig att ett barn eller en ung människa får behandling eller erbjudande
              om stöd och hjälp via socialtjänsten eller en annan behandlingsinstitution.
            </seg>
            <seg xml:id="i-f9443038193e7a73-0">
              Jag har just nu en utredare som tittar på det här, Kerstin Wigzell,
              och hon utreder om vi behöver stärka barns skydd i utredningsskedet
              men också när det gäller att kunna ge insatser till barn och unga.
              Hon ska komma med sitt slutbetänkande om ungefär en månad. En
              av hennes uppgifter är att titta på, också med hänsyn tagen till
              det starka föräldraskyddet, som fortsatt ska vara på plats, om
              det finns tillfällen eller situationer när man ska kunna ge barn
              hjälp utan föräldrars godkännande.
            </seg>
          </u>
          <note type="speaker" xml:id="i-0f43e3717025631c-0">
            Anf. 84 SOLVEIG HELLQUIST (fp):
          </note>
          <u who="solveig_hellquist_181a78" xml:id="i-1bcb315062bc482d-1">
            <seg xml:id="i-182ba34cd851d56c-0">
              Herr talman! Jag får tacka för svaret. Det här problemet är ingalunda
              ett problem enbart för den här regeringen det har funnits så länge
              jag kan minnas. Det är ett flagrant exempel på när föräldrarätten
              går före barns rätt. Det som är så allvarligt i det här är att
              det ibland kan vara en förälder som har utsatt sitt barn för övergrepp,
              våld eller andra kränkningar som motsätter sig.
            </seg>
            <seg xml:id="i-d91824d3e0d866bf-0">
              Jag hoppas verkligen att regeringen kommer att tydligt sätta
              ned foten i den här utredningen så att allt tal om barns bästa,
              barnkonvention och barnperspektiv får ett reellt innehåll.
            </seg>
          </u>
          <note type="speaker" xml:id="i-7b18960e15ba731f-0">
            Anf. 85 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-3">
            <seg xml:id="i-1becdf5c455ce126-0">
              Herr talman! Jag väntar, som sagt, med spänning på utredningens
              förslag, som sedan i vanlig ordning ska remitteras. Jag hoppas
              att vi ska kunna komma fram till beslut innan mandatperioden är
              slut.
            </seg>
            <seg xml:id="i-db0f1d156c8cc134-0">
              Vi har arbetat mycket med att stärka barns rätt. Jag vill hålla
              med frågeställaren om att barns rättsliga ställning ofta är för
              svag i vårt land och att barnets bästa inte alltid kommer i förgrunden.
              Det är därför vi har tillsatt utredningen, och jag hoppas få förslag
              som också vinner remissinstansernas gillande.
            </seg>
            <seg xml:id="i-3f0c8f61ebea9b26-0">
              Skatteavdraget för hushållsnära tjänster
            </seg>
          </u>
          <note type="speaker" xml:id="i-7fec6c8c8c0a1352-0">
            Anf. 86 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-ec4f9c0665964198-0">
            <seg xml:id="i-f3e53572bb820952-0">
              Herr talman! Skatteverket redovisade nyligen årets ansökningar
              om skatteavdrag för hushållsnära tjänster. Resultatet är föga
              överraskande, precis som Dagens Nyheter konstaterade, nämligen
              att människor med högre inkomster i mycket större omfattning utnyttjar
              möjligheten till avdrag. Det absoluta flertalet som gör det har
              en årsinkomst på över 500 000 kronor.
            </seg>
            <seg xml:id="i-a17652a0bb421de0-0">
              I Helsingforss län är skillnaderna stora och tydliga. I Danderyds
              kommun, där medelinkomsten ligger på 440 000 kronor, har 5,2 procent
              ansökt. I Botkyrka kommun, som ligger på halva medelinkomsten,
              på 217 000 kronor per år, är det endast en halv procent som har
              ansökt.
            </seg>
            <seg xml:id="i-c09226782c17b1bb-0">
              Vi har sagt nej till avdraget för hushållsnära tjänster, just
              utifrån detta att det är en sådan snedfördelningsprofil, där avdraget
              främst gynnar städning hemma hos välbärgat folk. Det är den orättvisan
              som nu har bekräftats.
            </seg>
            <seg xml:id="i-fc56a31940eee366-0">
              Därför vill jag ställa frågan till statsrådet Littorin om han
              är nöjd med den fördelningsprofilen.
            </seg>
          </u>
          <note type="speaker" xml:id="i-591fc5ad361c0b06-0">
            Anf. 87 Arbetsmarknadsminister SVEN OTTO LITTORIN (m):
          </note>
          <u xml:id="i-d62f2aff7fbe2d87-12" who="unknown">
            <seg xml:id="i-1333c178da1ebf47-0">
              Herr talman! Det är väl inte särskilt konstigt att det är människor
              med relativt höga inkomster som gör avdrag för den typen av tjänster.
              Det viktigaste är naturligtvis det som det betyder i andra änden,
              nämligen att personer får ett arbete att gå till och får sina
              tidigare eventuellt svarta inkomster vita, med alla de förmåner
              och försäkringar som det medför.
            </seg>
            <seg xml:id="i-a1bc26b604b4e367-0">
              Men jag vet naturligtvis att Raimo Pärssinen och Socialdemokraterna
              är emot nya jobb, så jag förstår att den kritikpunkten kommer.
            </seg>
          </u>
          <note type="speaker" xml:id="i-587095d82d492600-0">
            Anf. 88 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-ec4f9c0665964198-1">
            <seg xml:id="i-20391319951b5fed-0">
              Herr talman! Det är knappt jag vill tacka för svaret det var
              retorik.
            </seg>
            <seg xml:id="i-f078bd39449740f6-0">
              Maud Olofsson uttalade tidigare en självklarhet som förmodligen
              alla kan ställa sig bakom. Hon sade: Tänk vad skönt att få komma
              hem en fredag och hela huset är städat! Det är en sanning som
              många instämmer i. Men när vi ser att det är en större sanning
              för högavlönade fast alla är med och betalar för detta är det
              alltså en mycket mindre sanning för lågavlönade.
            </seg>
            <seg xml:id="i-d0ba05a11543d0fe-0">
              Vi betalar ju alla skatt för att finansiera alla nyttigheter
              som vi har i välfärden. Vi vill ha god omsorg av våra unga och
              gamla, utbildning av hög kvalitet och trygg vård. Allt det här
              kostar mycket pengar som vi finansierar via skatten.
            </seg>
            <seg xml:id="i-cf025f63406e976b-0">
              Detta med avdrag för hushållsnära tjänster betyder att den som
              städar sitt hem själv bidrar mer till våra gemensamma nyttigheter
              än den som köper städningen och gör avdrag på skatten.
            </seg>
            <seg xml:id="i-58a9fb197463ad3a-0">
              Vi känner igen Littorins och Moderaternas politik, apropå retorik.
              Varför gynnar regeringen bara höginkomsttagare?
            </seg>
          </u>
          <note type="speaker" xml:id="i-3e93f051f610f98a-0">
            Anf. 89 Arbetsmarknadsminister SVEN OTTO LITTORIN (m):
          </note>
          <u xml:id="i-d62f2aff7fbe2d87-13" who="unknown">
            <seg xml:id="i-7b291b0ff12e60da-0">
              Herr talman! Jag skulle vilja säga att alla de tusentals personer
              som har fått ett arbete att gå till, som har fått tidigare svarta
              inkomster vita, som har fått kollektivavtal och försäkringar är
              de som tjänar mest på detta. Den som har en hög inkomst kan betala
              detta svart eller vitt eller hur man nu vill göra, för det ligger
              i sakens natur när man tjänar mer pengar. Men det som är det viktiga
              i detta är att vi gör svarta inkomster vita, att vi får fler personer
              som har en anställning, trygghet, en lön att leva på, kollektivavtal,
              försäkringar och annat. Det är en stor fördel för dem som tidigare
              har levt utanför och på marginalen men som nu har en lön att leva
              på. Men, som sagt, det är ju en annan politik som Socialdemokraterna
              står för.
            </seg>
            <seg xml:id="i-5bf8e3797e401a2c-0">
              Larmsystem för bortrövade barn
            </seg>
          </u>
          <note type="speaker" xml:id="i-04d1e77930d7565c-0">
            Anf. 90 ANNELIE ENOCHSON (kd):
          </note>
          <u who="annelie_enochson_a4d981" xml:id="i-55db2d5da0317bd4-0">
            <seg xml:id="i-654eacefd8f5634d-0">
              Herr talman! Min fråga riktar sig till utrikesminister Carl Bildt.
            </seg>
            <seg xml:id="i-fcb327d4665080cd-0">
              För drygt en vecka sedan hade vi en interpellationsdebatt här
              i riksdagen, utrikesministern och jag. Debatten handlade om bortrövade
              barn och om det tillkännagivande som riksdagen har gett till regeringen
              efter en ny motion om att hanteringen av bortrövade barn ska effektiviseras
              och förbättras. Det var en bra debatt, och jag ser med spänning
              fram emot det svar som jag kommer att få från UD om hur man hanterar
              sådana ärenden. Jag ställde då en fråga om det europeiska larmnumret
              116 000, som EU-kommissionen beslutade om i februari 2007 och
              som en handfull medlemsländer redan har i bruk, och Sverige är
              inte ett av dem. Det är ett nödhjälpsnummer där allmänheten kan
              lämna information om bortrövade barn.
            </seg>
            <seg xml:id="i-864d945c9e478643-0">
              Min fråga är: Har utrikesministern undersökt när Sverige kommer
              att installera detta nummer? Och kommer UD att vara drivande i
              denna fråga?
            </seg>
          </u>
          <note type="speaker" xml:id="i-7dac69730944b9b6-0">
            Anf. 91 Utrikesminister CARL BILDT (m):
          </note>
          <u xml:id="i-d62f2aff7fbe2d87-14" who="unknown">
            <seg xml:id="i-d2c55f480907bb33-0">
              Herr talman! Svaret på frågan är att det har utrikesministern
              inte undersökt under den tid som har stått till förfogande, av
              den enkla anledningen att denna fråga inte ligger under Utrikesdepartementet.
              Däremot har jag lite lätt förhört mig, vilket inte är att jämställa
              med en undersökning, och funnit att det av skäl som jag ännu inte
              har undersökt till fullo finns en betydande skepsis på svensk
              sida mot detta system.
            </seg>
          </u>
          <note xml:id="i-81c2d557feacfa2b-0">
            Jag föreslår en fråga till statsrådet Åsa Torstensson i ärendet.
          </note>
          <note type="speaker" xml:id="i-f21fae2b32afea01-0">
            Anf. 92 ANNELIE ENOCHSON (kd):
          </note>
          <u who="annelie_enochson_a4d981" xml:id="i-55db2d5da0317bd4-1">
            <seg xml:id="i-bdf14b45836e168b-0">
              Herr talman! Tack, utrikesministern! Jag tror på snabbheten hos
              regeringen. Därför tänkte jag att jag ställer min fråga en vecka
              efter interpellationsdebatten när frågan fortfarande är aktuell.
            </seg>
            <seg xml:id="i-6ca954df64816b75-0">
              Efter vår interpellationsdebatt fick jag återigen en mängd frågor
              från föräldrar, bland annat en pappa vars döttrar har tagits till
              Taiwan. Jag har fått lov att nämna honom här i kammaren. Alla
              som jag kommer i kontakt med efterlyser just ett sådant här telefonnummer
              och också ett system liknande det amerikanska larmsystemet. Där
              går man snabbt ut och informerar tullen, gränsmyndigheterna, allmänheten
              och befolkningen för att kunna förhindra att barn med falska pass,
              som det ofta är, kommer över till andra länder som det är mycket
              svårt att få hem dem ifrån, som i fallet med barnen i Taiwan.
            </seg>
            <seg xml:id="i-cf938c020b74027b-0">
              Min fråga är: Kan utrikesministern tänka sig ett sådant system
              som jag vet att en del europeiska parlamentariker förordar och
              gärna vill att vi ska ha i Europa?
            </seg>
          </u>
          <note type="speaker" xml:id="i-2bb244a940141b64-0">
            Anf. 93 Utrikesminister CARL BILDT (m):
          </note>
          <u xml:id="i-d62f2aff7fbe2d87-15" who="unknown">
            <seg xml:id="i-e571a90a1fd261cb-0">
              Herr talman! Det konkreta fallet tittade vi på när vi diskuterade
              det lite häromdagen. I vissa fall är detta tillämpbart, men det
              finns åtskilliga fall där det inte är tillämpbart. I de fall det
              är tillämpbart har vi nog i grova drag möjligheten att göra det
              med existerande andra svenska system. Vi är ju ett relativt väl
              fungerande samhälle när det gäller olika typer av larmsystem,
              samordning mellan olika myndigheter, samordning mellan olika rättsinstanser,
              polis, tull och gränsbevakning, så vi har nog hyggliga möjligheter
              att klara det i de fall som detta kan bli aktuellt. Sedan finns
              det en lång rad andra fall av den art som vi diskuterade häromdagen
              där det kanske inte är tillämpligt. Men frågan är under kontinuerlig
              bevakning.
            </seg>
            <seg xml:id="i-3f493389295f584c-0">
              EU:s handelsförbindelser med Israel
            </seg>
          </u>
          <note type="speaker" xml:id="i-ac73ef5f0dde1b50-0">
            Anf. 94 PETER HULTQVIST (s):
          </note>
          <u who="peter_hultqvist_c9866b" xml:id="i-79a0f4cc42d993a3-0">
            <seg xml:id="i-575c906043a582fa-0">
              Herr talman! Jag skulle vilja ställa en fråga till Carl Bildt.
            </seg>
            <seg xml:id="i-c61afb04a5afa86f-0">
              Inom kort ska det ske diskussioner om uppgradering av EU:s handelsförbindelser
              med Israel. Frågan är hur den svenska regeringen kommer att agera.
              Vi kan se att det inte är några framgångar när det gäller frysningar
              eller tillbakadraganden av bosättningar på den av Israel ockuperade
              Västbanken. Man underlättar från israeliskt håll inte på något
              sätt den humanitära situationen i Gaza. Det är många människor
              som har fått svåra sviter av kriget och utsatts för svårt lidande.
              Dessutom diskuterar man nu i det israeliska parlamentet en rad
              lagförslag som sätter hård press på och förminskar den arab-israeliska
              minoritetens frihet. Det handlar trots allt om israeliska medborgare.
              Att i det här läget uppgradera handelsförbindelserna vore felaktigt.
            </seg>
            <seg xml:id="i-4cd03576a1a5d74c-0">
              På vilket sätt avser Carl Bildt att agera mot bakgrund av den
              situation som jag beskrivit i förhållande till Israel i allmänhet
              och när det gäller förslaget att uppgradera EU:s handelsförbindelser
              med Israel i synnerhet?
            </seg>
          </u>
          <note type="speaker" xml:id="i-ab25f9fc83e10168-0">
            Anf. 95 Utrikesminister CARL BILDT (m):
          </note>
          <u xml:id="i-d62f2aff7fbe2d87-16" who="unknown">
            <seg xml:id="i-d1bae6b65bdcc1eb-0">
              Herr talman! Jag vet inte om det är tionde eller tjugonde gången
              som jag står i denna riksdags talarstol och försöker förklara
              för socialdemokratiska företrädare att det inte är någon förändring
              av handelsrelationerna med Israel på gång, vare sig uppåt eller
              nedåt. Det som har diskuterats är någonting annat som inte har
              ett smack med handelsförbindelserna att göra. Jag hoppas att vi
              nu har klarat ut åtminstone den saken.
            </seg>
            <seg xml:id="i-44adb6c863ce5bd1-0">
              Sedan diskuterar vi hur vi ska uppgradera och fördjupa våra förbindelser
              icke bara med Israel utan med samtliga länder i Medelhavsområdet.
              Delvis har vi inlett en process med Israel, delvis har vi inlett
              det med Marocko, och det är flera andra länder som är på gång.
              Det ingår i den allmänna fördjupningen av våra relationer. Några
              omedelbara steg ytterligare är inte aktuella i något av dessa
              fall.
            </seg>
            <seg xml:id="i-88476ca353d83db1-0">
              Vi kommer att ha ett associationsråd med Israel på måndag kväll
              i Luxemburg som jag åtminstone delvis kommer att delta i. Men
              jag utgår från att detta och de diskussioner som jag kommer att
              ha i övrigt med israeliska företrädare kommer att fokusera på
              fredsprocessen, på våra synpunkter på bosättningspolitiken och
              på nödvändigheten av att få ett klart israeliskt åtagande vad
              gäller den så kallade färdplanen, road map, och inriktningen på
              en tvåstatslösning.
            </seg>
          </u>
          <note type="speaker" xml:id="i-3e5b7cbcf3e2ab16-0">
            Anf. 96 PETER HULTQVIST (s):
          </note>
          <u who="peter_hultqvist_c9866b" xml:id="i-79a0f4cc42d993a3-1">
            <seg xml:id="i-3d9aac154c7e5cc0-0">
              Herr talman! Jag känner väl till att det är fråga om ett större
              paket med flera olika länder inblandade i hela Medelhavsområdet.
              Men det finns ändå anledning att göra något i det här speciella
              läget. Det pågår alltså en ockupation. Ett krig har avslutats
              i Gaza, där man har en humanitär situation som är mycket allvarlig.
              Det sker inte några framsteg när det gäller frysningar eller tillbakadraganden
              av bosättningar. Man kanske kan förvänta sig någon sorts diplomatisk
              utveckling från den israeliska sidan för att ge ett intryck av
              att vilja hjälpa till i någon sorts process. Då krävs det, menar
              jag, lite hårdhet, lite tydlighet och lite uppskärpning från bland
              annat den svenska regeringens sida, att sätta lite hårt mot hårt.
            </seg>
            <seg xml:id="i-dc238927f9238db2-0">
              Det skulle vara intressant och klargörande om Carl Bildt här
              skulle kunna ge lite sådana besked, så att man kan känna att vi
              står för en demokratisk rättslig ordning som är rimlig här i världen.
            </seg>
          </u>
          <note type="speaker" xml:id="i-f7515ee104a73a8d-0">
            Anf. 97 Utrikesminister CARL BILDT (m):
          </note>
          <u xml:id="i-d62f2aff7fbe2d87-17" who="unknown">
            <seg xml:id="i-509facb24647bc86-0">
              Herr talman! Jag kan försäkra Peter Hultqvist om att vi står
              för en demokratisk rättslig ordning som är rimlig här i världen.
              Och det gäller i samtliga delar av världen. Det gäller inte minst
              i Mellanöstern där vi kommer att vara fortsatt engagerade i ansträngningarna
              för att få i gång en fredsprocess.
            </seg>
            <seg xml:id="i-c8ea54db87c6e1ae-0">
              Vi kommer att anta slutsatser vid EU:s utrikesministermöte på
              måndag i Luxemburg som bland annat är basen för den fortsatta
              dialogen både med Israel och den palestinska myndigheten och med
              Syrien och de olika intressenterna. Och vi gör detta i en tilltagande
              nära samverkan med den nya amerikanska administrationen och dess
              sändebud George Mitchell som ju just i dag befinner sig i regionen
              samtidigt med EU:s Javier Solana. Vi kommer att sy ihop en del
              av sakerna i det paketet på måndagen. Men för att upprepa det
              igen har det absolut ingenting med handelsförbindelser att göra.
            </seg>
            <seg xml:id="i-bfc8898cf5e14111-0">
              Timtaxan för hemtjänsten
            </seg>
          </u>
          <note type="speaker" xml:id="i-e314f12bea992db8-0">
            Anf. 98 EVA OLOFSSON (v):
          </note>
          <u who="eva_olofsson_b34e2b" xml:id="i-d340e988bbd0e2b5-0">
            <seg xml:id="i-6ef62c407a4dca18-0">
              Herr talman! Jag vill ställa min fråga till äldreomsorgsminister
              Maria Larsson. Den handlar om någonting som jag har träffat på
              alltmer, kommuner som kraftigt höjer timtaxan för hemtjänsten.
              Jag har träffat på det i Uppsala, runt 230 kronor, i Borås och
              Halmstad runt 160 kronor. I Pensionären, PRO:s tidning, kunde
              man läsa i det senaste numret att kommunen börjar frånhända sig
              ansvaret för hemtjänsten. Det är PRO-ordföranden i Åkersberga
              som är mycket upprörd, för Åkersberga höjer alltså timtaxan med
              130 procent, från 86 kronor till 200 kronor.
            </seg>
            <seg xml:id="i-b48aac7675bbc152-0">
              Det här innebär egentligen dels att många äldre går över till
              att anlita privata städfirmor, de hushållsnära tjänsterna som
              vi diskuterade här förut, om de har tillräckligt med pengar, dels
              att de riskerar att inte ha råd eller tycka sig ha råd att använda
              sig av hemtjänsten och därmed blir utan hjälpen eller att den
              skjuts över på anhöriga.
            </seg>
            <seg xml:id="i-9201d33496a44d8c-0">
              Jag vill ställa frågan till Maria Larsson: Vill ministern göra
              något åt de oskäligt höga timtaxorna i hemtjänsten?
            </seg>
          </u>
          <note type="speaker" xml:id="i-c5306c612fe3b468-0">
            Anf. 99 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-4">
            <seg xml:id="i-4d4c34ed21602577-0">
              Herr talman! Äldreomsorgen är i första hand ett kommunalt ansvar.
              Kommunerna är fria att sätta sina taxor. Att det har blivit konkurrenskraftigt
              med de hushållsnära tjänsterna beror på den skattereduktion som
              regeringen har infört för den typen av tjänster. Detta är naturligtvis
              ett område som får följas, och det är viktigt att också här jämföra
              hur taxenivåerna ser ut kommunerna emellan.
            </seg>
            <seg xml:id="i-ef3d0026c24ad649-0">
              Får man en biståndsbedömd insats ska den ligga på en nivå som
              är relevant och rimlig för den enskilde oavsett ekonomisk kapacitet
              att kunna betala för den. Att sedan i vissa fall göra valet att
              stundtals nyttja hushållsnära tjänster för att det är ännu billigare
              står var och en fritt. Men det är givetvis så att den biståndsbedömda
              tjänsten måste ligga på en nivå som är möjlig för alla att betala.
            </seg>
          </u>
          <note type="speaker" xml:id="i-df60d1dadbfb3426-0">
            Anf. 100 EVA OLOFSSON (v):
          </note>
          <u who="eva_olofsson_b34e2b" xml:id="i-d340e988bbd0e2b5-1">
            <seg xml:id="i-bd0f6985d4a245a9-0">
              Herr talman! Socialdemokraterna med stöd av v och mp satte en
              gräns, maxtaxan. Det var för att en del kommuner syndade och satte
              avgifterna så högt så att äldre inte efterfrågade hemtjänst. Den
              ligger på 1 700 kronor. Nu tar kommunerna chansen att höja timtaxan
              i stället.
            </seg>
            <seg xml:id="i-7c84f028398c49ef-0">
              I Göteborg som har en timtaxa på 86 kronor kan man få 19,9 timmar
              innan man kommer upp i maxtaxan. I Åkersberga får man 8,5. Det
              finns alltså stora variationer.
            </seg>
            <seg xml:id="i-aac6c15283530b76-0">
              Min stora oro gäller två saker. För det första är det inte riktigt
              samma sak med hushållsnära tjänster som med äldreomsorgen. Äldreomsorgens
              personal har till uppgift att se om det finns mer behov. Det kanske
              fungerar dåligt med maten, man kanske behöver slå larm och det
              kan behövas fler insatser. Det ansvaret har inte städpersonal.
            </seg>
            <seg xml:id="i-edb252a2be43c034-0">
              För det andra kommer en grupp äldre att inte få någon hjälp alls
              och kunna fara illa. Eller också skjutsar man över ännu mer i
              kvinnors obetalda arbete, vilket inte är rimligt.
            </seg>
            <seg xml:id="i-caff49d4e7626e6d-0">
              Jag ställer ändå frågan: Vill ministern göra något åt de kraftigt
              höjda taxorna som vi kan se på fler och fler ställen?
            </seg>
          </u>
          <note type="speaker" xml:id="i-56c90b2faaec47c8-0">
            Anf. 101 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-5">
            <seg xml:id="i-a83406666a2f6029-0">
              Herr talman! Återigen, det är kommunerna som är huvudansvariga
              och sätter sina taxor. Det som är en biståndsbedömd tjänst ska
              naturligtvis ligga på en nivå som är möjlig och rimlig för alla
              att betala. Jag vill återigen betona det.
            </seg>
            <seg xml:id="i-0da27c9dc7858a93-0">
              Vi har inte för avsikt just nu att göra något i form av att inkludera
              fler saker i maxtaxan eller annat, men vi kommer noga att följa
              utvecklingen i kommunerna.
            </seg>
            <seg xml:id="i-59723b7cf0b2a035-0">
              Det är rimligt och riktigt att den som får en biståndsbedömd
              insats också ska kunna använda sig av den. Om den enskilde sedan
              inte är nöjd med denna insats eller föredrar att köpa den som
              en hushållsnära tjänst är det naturligtvis fullt möjligt. Det
              är den enskilde som avgör. Här är det också viktigt att vi följer
              kvaliteten i respektive kommun och på hemtjänstleverantörsnivå.
              Det är ett system som vi har öppnat för via öppna jämförelser.
              Den delen är också mycket viktig.
            </seg>
            <seg xml:id="i-687e111b25bf37b6-0">
              Biståndspolitiken
            </seg>
          </u>
          <note type="speaker" xml:id="i-dd5b97c362453272-0">
            Anf. 102 HANS ROTHENBERG (m):
          </note>
          <u who="hans_rothenberg_943492" xml:id="i-254c5442191dbf19-0">
            <seg xml:id="i-cdbb089ebd73f655-0">
              Herr talman! Jag vänder mig till biståndsminister Gunilla Carlsson.
              Corporate social responsibility, det vill säga gemensamt socialt
              ansvar, är en kodex som många ansvarsfulla företag använder sig
              av för att respektera mänskliga rättigheter, för att ta personal-
              och miljöansvar men också för att främja affärsetik. Gobal responsibility,
              globalt ansvar, är en av FN sanktionerad dogm, och det gäller
              ofta på internationella och multinationella företag.
            </seg>
            <seg xml:id="i-fedaad8e3bd50f27-0">
              I biståndet, där handeln spelar en stor roll, gäller det även
              mottagarsidan där demokrati, mänskliga rättigheter och ansvar
              för de anställdas hälsa behöver utvecklas.
            </seg>
            <seg xml:id="i-68c4134bba802978-0">
              Hur ser biståndsministern att dessa bitar, med hjälp av handelspolitiken,
              kan utvecklas?
            </seg>
          </u>
          <note type="speaker" xml:id="i-b8e5eb42fdc99cd1-0">
            Anf. 103 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-498acc087e71964e-2">
            <seg xml:id="i-3f969cda96bd816c-0">
              Herr talman! Jag och handelsministern arbetar intensivt tillsammans
              för att se hur vi kan länka ihop handels- och utvecklingsfrågorna.
              Det handlar om att öppna upp marknader och konkurrens och se till
              att det finns en kapacitet att använda handel, men det handlar
              också om att använda ökade kontaktytor och se till att sprida
              värderingar. Det behöver finnas företag som utvecklas och som
              har kunskap och förståelse för arbetares rättigheter och som har
              en förmåga att kunna bidra till demokratifördjupningen så att
              man också får fungerande institutioner.
            </seg>
            <seg xml:id="i-6c15d4d5411c0783-0">
              Vi behöver öka kontaktytorna, men inom ramen för bistånd och
              demokratibistånd jobbar vi också mycket med demokratifrämjande.
              Vi ser dock att man kan göra mer kopplingar genom de ökade kontakterna
              och också genom en tydlighet i vilka värden vi står för.
            </seg>
          </u>
          <note type="speaker" xml:id="i-1bf688f2455b29e0-0">
            Anf. 104 HANS ROTHENBERG (m):
          </note>
          <u who="hans_rothenberg_943492" xml:id="i-254c5442191dbf19-1">
            <seg xml:id="i-d4e180963be29dbb-0">
              Herr talman! Jag tackar för svaret. Sverige har ett utvecklat
              samarbete med GCC-länderna, Gulfländerna. I dagarna ser vi hur
              en av världens mest aggressiva diktaturer sätter hårt mot hårt
              med vapenskrammel och diverse hot och därigenom försöker få bistånd
              från den fria världen. Nordkorea är förvisso inte i topp på Sveriges
              biståndslista, men detta är signaler som är viktiga att man internationellt
              sett tar hand om.
            </seg>
            <seg xml:id="i-26748530780c1466-0">
              Nu blir Sverige ordförande i Europeiska unionen under ett halvår.
              Det är 27 länder i EU som samtliga, på ett eller annat sätt, är
              med i biståndsgivandet till tredje världen. Det skulle vara intressant
              att höra hur biståndsministern ser på Sveriges ordförandeskap
              och möjligheten att överföra tankarna om socialt och globalt ansvar
              på övriga EU-länder under denna period.
            </seg>
          </u>
          <note type="speaker" xml:id="i-591de607f593e8e1-0">
            Anf. 105 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-498acc087e71964e-3">
            <seg xml:id="i-854f53c6efd390ea-0">
              Herr talman! Varken Sverige eller EU har något utvecklingssamarbete
              med Nordkorea. Det handlar uteslutande om att med humanitära insatser
              råda bot på den extrema nöd som råder på grund av förtrycket som
              skapar fattigdom.
            </seg>
            <seg xml:id="i-466cd07fc3b3c463-0">
              Det jag tror att Hans Rothenberg framför allt är ute efter är
              hur vi ska kunna öka kontaktytorna och se att vi med ökad handel
              men också med tydlighet i med vilka och på vilket sätt vi handlar
              ska kunna sprida värderingar. Här kan det naturligtvis finnas
              olika handelsintressen som gör att det möter sanktionsinstrument
              och annat.
            </seg>
            <seg xml:id="i-c0f124fd60428bbc-0">
              För oss är det viktigt att påverka EU:s demokratiinsatser och
              se till att vi tillsammans bygger regelverk och institutioner
              som gör att utvecklingsländerna kan ta del av en ökad global handel
              för att därmed själva kunna bekämpa fattigdomen. För detta har
              vi nu jobbat intensivt i tre år från den borgerliga regeringen.
              Vi påverkar också EU:s bistånd att i alltmer ökande grad gå bortom
              gammalt klassiskt bistånd och se till att samverka på ett helt
              annat sätt i en samstämmighetspolitik som verkligen skulle kunna
              bekämpa fattigdomen mer effektivt än vad som i dag är fallet.
            </seg>
            <seg xml:id="i-fcd6543424352f3f-0">
              Försörjningsstödet
            </seg>
          </u>
          <note type="speaker" xml:id="i-810bcdf905ec77c7-0">
            Anf. 106 MARINA PETTERSSON (s):
          </note>
          <u who="marina_pettersson_d4ec67" xml:id="i-8a4bfe7f4c8a4aee-0">
            <seg xml:id="i-476ed915271f41eb-0">
              Herr talman! Jag ställer min fråga till statsrådet Maria Larsson.
              Den 8 juni kom det statistik från Statistiska centralbyrån över
              försörjningsstödet. Efter borträknade flyktingkostnader var försörjningsstödskostnaden
              hos landets socialförvaltningar hela 17 procent högre första kvartalet
              2009 jämfört med första kvartalet 2008. Det är det högsta värdet
              och den största uppgången av kostnaden för försörjningsstödet
              under en femårsperiod. I 114 kommuner har ökningen varit mer än
              30 procent.
            </seg>
            <seg xml:id="i-4ee4c3e50ceb4fce-0">
              Bakom dessa siffror döljer sig personliga och ekonomiska katastrofer
              för vuxna. Det ökar också på barnfattigdomen i Sverige. För att
              uppbära försörjningsstöd måste allt av värde förbrukas först.
              Vad tänker regeringen göra för att hejda ökningen av försörjningsstöden
              i våra kommuner?
            </seg>
          </u>
          <note type="speaker" xml:id="i-3f9d60220edb3d53-0">
            Anf. 107 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-6">
            <seg xml:id="i-463198936cdb6458-0">
              Herr talman! Jag tror inte att det har gått Marina Pettersson
              förbi att vi befinner oss i en finansiell kris där många olyckligtvis
              har förlorat sina arbeten på grund av att många företag går dåligt
              och många varsel börjar falla ut. Det finns också färre jobb att
              få. Det är en beklagansvärd situation och den drabbar enskilda
              människor i form av att de inte kan klara sin egen försörjning
              utan tvingas gå till socialkontoret och få försörjningsstöd i
              stället. Det är en tragedi i vårt land och i många andra länder
              där denna typ av stöd också finns.
            </seg>
            <seg xml:id="i-4e2d6f087bc98892-0">
              Jag beklagar djupt att vi befinner oss i en finansiell kris och
              att den drabbar enskilda i denna utsträckning. Samtidigt hade
              Sverige 180 000 fler arbeten när vi gick in i den finansiella
              krisen jämfört med när alliansen övertog regeringsmakten. Situationen
              är därför mycket bättre än vad den hade varit med en socialdemokratisk
              regering.
            </seg>
            <seg xml:id="i-060a2031bbe22df1-0">
              Jag återkommer till Marina Petterssons fråga i nästa inlägg.
            </seg>
          </u>
          <note type="speaker" xml:id="i-e2455a63a4ed6594-0">
            Anf. 108 MARINA PETTERSSON (s):
          </note>
          <u who="marina_pettersson_d4ec67" xml:id="i-8a4bfe7f4c8a4aee-1">
            <seg xml:id="i-255aa6b5d953923b-0">
              Herr talman! Det är förvånansvärt. Det här beror inte bara på
              den finansiella krisen. Statsrådet måste erkänna att försämringarna
              i våra trygghetsförsäkringar har gjort att många människor har
              fallit mellan stolarna, fått sänkta ersättningar och tvingats
              till socialförvaltningarna för att söka socialbidrag. Det är en
              katastrofal ökning av barnfattigdomen i Sverige, och bland de
              ensamstående försörjarna har det ökat katastrofalt. Många människor
              är hänvisade till försörjningsstöd i dag.
            </seg>
            <seg xml:id="i-d3f7dd1bd5a65428-0">
              Jag har ännu inte fått svar på min fråga.
            </seg>
            <seg xml:id="i-a8ecb59a7a1714f1-0">
              Förra året när jag ställde samma fråga vid frågestunden fick
              jag inte heller svar. Då hänvisades frågan till arbetsmarknadsminister
              Littorin.
            </seg>
            <seg xml:id="i-7a0a1bd68c08df91-0">
              Jag anser att en kombination av försämringar som skett i våra
              trygghetssystem, som generationer av människor har betalat med
              minskat löneutrymme, har gjort att folk har fallit mellan stolarna.
              Era trygghetsförsäkringar har försämrats så att folk har varit
              tvingade till det.
            </seg>
          </u>
          <note type="speaker" xml:id="i-85721dc9b155cc98-0">
            Anf. 109 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-7">
            <seg xml:id="i-c7d79d5de8ffc3ca-0">
              Herr talman! En likartad utveckling kan ses i alla europeiska
              länder beroende på den finansiella krisen och den ökade arbetslösheten.
              Det är givet att om föräldrarna tappar möjligheten till egenförsörjning
              drabbar det också barnen i familjen. Det är därför vi har byggt
              våra trygghetssystem.
            </seg>
            <seg xml:id="i-8dacb502d5303fd8-0">
              Nivån på socialbidragen innebär i sin helhet en ökning med 13
              procent, om vi även inkluderar flyktingarna. Det ligger i enlighet
              med de beräkningar vi har gjort på helårsbasis i vårpropositionen.
              Det är därför vi har vidtagit åtgärder som att ha mer statliga
              medel som går in i kommunerna. Vi förutsåg detta redan när vi
              lade fram höstens budget. Där gav vi ett rejält tillskott till
              kommunerna för att de ska klara sina uppgifter på ett bra sätt.
            </seg>
            <seg xml:id="i-4a93fc2c47d005c3-0">
              Vi har nu tillskjutit ytterligare pengar i samband med vårpropositionen.
            </seg>
            <seg xml:id="i-a13d1803a1dc97dc-0">
              Det är naturligtvis åtgärder som vidtas för att kommunerna ska
              klara sina uppgifter. Vi har byggt skyddssystemen så att ingen
              ska behöva vara utan möjlighet till bröd för dagen. Alla ska kunna
              klara sitt uppehälle och sin försörjning. Det är välfärdssystemen
              byggda för.
            </seg>
          </u>
          <note xml:id="i-604f4a8e55671e80-0">
            Information om endometrios
          </note>
          <note type="speaker" xml:id="i-c3053313257b59b7-0">
            Anf. 110 HILLEVI LARSSON (s):
          </note>
          <u who="hillevi_larsson_896639" xml:id="i-4945dcb6c757dba3-0">
            <seg xml:id="i-3a00b2ec5f5b0b7f-0">
              Herr talman! Även jag vill ställa en fråga till folkhälsominister
              Maria Larsson.
            </seg>
            <seg xml:id="i-2c30807798d68548-0">
              Det finns en sjukdom som drabbar ungefär var tionde kvinna i
              fertil ålder. Det är en fruktansvärd sjukdom som orsakar nästan
              så svåra smärtor som man kan ha. De liknar födslosmärtor.
            </seg>
            <seg xml:id="i-45d770326cc73078-0">
              Sjukdomen är ändå väldigt okänd. Jag tycker att det är viktigt
              att vi råder bot på det. Sjukdomen heter endometrios. Det är kanske
              inte så många som direkt känner att de vet vad det är.
            </seg>
            <seg xml:id="i-c2dac6d15f10fa88-0">
              Många drabbas av detta. Många får sjukdomen i samband med att
              de börjar få mens, redan i unga år. Ofta avfärdas de fruktansvärda
              smärtorna med att man har mensvärk man får bita ihop.
            </seg>
            <seg xml:id="i-8f6cdfbcd8b1b7bb-0">
              Det leder till sjukskrivningar. Många är sjukskrivna flera dagar
              varje månad och de vet inte vad det är.
            </seg>
            <seg xml:id="i-1f868217402c77e4-0">
              Min fråga är: Vad kan regeringen göra för att öka informationen
              om sjukdomen?
            </seg>
          </u>
          <note type="speaker" xml:id="i-1197fe8d2aa73c3f-0">
            Anf. 111 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-8">
            <seg xml:id="i-593e28f2a9aaabac-0">
              Herr talman! Regeringens uppgift är naturligtvis att se till
              att vi har forskning om nya fenomen och sjukdomar och se till
              att kunskapen kommer vårdgivarna till del via myndigheterna. Jag
              kan tänka mig att ungdomsmottagningar är en viktig motpart vid
              den här typen av information för att kunna förmedla den vidare.
            </seg>
            <seg xml:id="i-555a271465edf02b-0">
              Det är det sätt som regeringen jobbar på, utöver att ge statsbidrag
              till kommuner och landsting för att ombesörja själva vården. Det
              kan behövas speciella informationsinsatser och det kan behövas
              speciella kampanjer i vissa fall.
            </seg>
            <seg xml:id="i-3b743a2c7e34cc2c-0">
              Som Hillevi Larsson säger är det här en sjukdom som har uppmärksammats
              på senare tid och som vi fortfarande har en ganska begränsad kunskap
              om när det gäller både antalet personer som är drabbade och att
              hitta botemedel och sådant som kan vara till hjälp för de sjuka.
            </seg>
          </u>
          <note type="speaker" xml:id="i-a1f467b059e4e2aa-0">
            Anf. 112 HILLEVI LARSSON (s):
          </note>
          <u who="hillevi_larsson_896639" xml:id="i-4945dcb6c757dba3-1">
            <seg xml:id="i-08645b54d15388b5-0">
              Herr talman! Det stora problemet är att många av de drabbade
              inte vet om att de har sjukdomen. Det kan ta mellan fem och tio
              år att få en diagnos. Under tiden arbetar sjukdomen i kroppen
              och förstör kroppen. Den gör det dessutom svårare att få barn.
              Denna sjukdom är alltså den viktigaste anledningen till barnlöshet
              och den diagnostiseras ofta inte i tid.
            </seg>
            <seg xml:id="i-24e9eb9ebb4037e4-0">
              Det viktiga är att, till dem som har symtomen, nå ut med budskapet
              att de kan ha sjukdomen och att de ska söka hjälp.
            </seg>
            <seg xml:id="i-2e933eb14b86db5b-0">
              Det finns naturligtvis bra läkare, men det finns också många
              som avfärdar detta med att det är lite mensvärk och att man får
              bita ihop. Med den inställningen får ändå färre en diagnos.
            </seg>
            <seg xml:id="i-9c1e501ed7128e31-0">
              Precis som ministern säger måste vi ha mycket mer forskning om
              sjukdomen och behandlingsmetoderna. Det finns möjlighet att behandla
              den, men biverkningarna är mycket svåra.
            </seg>
            <seg xml:id="i-dc944019ebbd17c9-0">
              Med tanke på konsekvenserna för otroligt många kvinnor och deras
              närstående måste vi ta tag i detta.
            </seg>
          </u>
          <note type="speaker" xml:id="i-fe8a0724fa0c3107-0">
            Anf. 113 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-e02c35f41a44d04e-9">
            <seg xml:id="i-5756f4d7e0dbb26d-0">
              Herr talman! Jag får tacka Hillevi Larsson för den folkbildande
              uppgift hon har tagit på sig här i dag, att informera oss alla.
              Jag tror att informationsbehovet är stort. Vi har säkert mycket
              att lära på det här området, men det handlar också om att förmedla
              den kunskap som finns.
            </seg>
            <seg xml:id="i-0da5fc3ace1e3791-0">
              Jag förutsätter att det görs, men jag får anledning att titta
              närmare på den här problematiken med anledning av dagens fråga.
            </seg>
            <seg xml:id="i-86456df4db56d78f-0">
              Export av vårdtjänster
            </seg>
          </u>
          <note type="speaker" xml:id="i-35a07ad301d8128f-0">
            Anf. 114 FINN BENGTSSON (m):
          </note>
          <u xml:id="i-d62f2aff7fbe2d87-18" who="unknown">
            <seg xml:id="i-f6b1c13e8fdeccc1-0">
              Herr talman! Jag har en fråga till handelsminister Ewa Björling.
            </seg>
            <seg xml:id="i-90ed88616fbdc4f3-0">
              Sjukvården har ju under alliansregeringen genomgått en lång rad
              positiva frihetsreformer i syfte att ge patienten större möjlighet
              att välja sin egen vård.
            </seg>
            <seg xml:id="i-4074fccf48eb9e2c-0">
              I kölvattnet av det kommer det naturligtvis att uppstå en industri
              av serviceinriktad personal som vill skapa vårdtjänster av olika
              slag.
            </seg>
            <seg xml:id="i-60ef73680cf400b7-0">
              Sverige är ju ett högteknologiskt land som vanligtvis levererar
              god kvalitet. Man kan se att detta inom sjukvårdens område kommer
              att leda till att vi inte bara skapar en inhemsk industri utan
              också en exportindustri av sjukvårdstjänster.
            </seg>
            <seg xml:id="i-62ab1773cee0ec22-0">
              Det tragiska är att tjänstedirektivet inom EU exkluderar just
              vårdtjänster och andra sociala tjänster.
            </seg>
            <seg xml:id="i-c3126059483ac139-0">
              Min fråga till ministern är: Hur avser ministern att fundera
              över eller påverka tjänstedirektivet så att det också kan inkludera
              vårdtjänster och andra sociala tjänster för att ge Sverige en
              möjlig ny exportindustri?
            </seg>
          </u>
          <note type="speaker" xml:id="i-6af7dd9c14d4fc86-0">
            Anf. 115 Statsrådet EWA BJÖRLING (m):
          </note>
          <u xml:id="i-d62f2aff7fbe2d87-19" who="unknown">
            <seg xml:id="i-e08b39bc762ed2f2-0">
              Herr talman! Det är en väldigt viktig fråga som Finn Bengtsson
              tar upp. Det är också en fråga som vi har arbetat med under en
              längre tid jag, Göran Hägglund och Maud Olofsson. Vi har just
              diskuterat hur vi utvecklar vårdexporten.
            </seg>
            <seg xml:id="i-9f3ba952bcce263c-0">
              Ett stort problem i dag är att det inte finns speciellt många
              privata vårdföretag i Sverige på grund av den långvariga socialdemokratiska
              politiken som inte har tillåtit utveckling av privat sjukvård.
            </seg>
            <seg xml:id="i-e40899dcf57d095b-0">
              Det handlar om att inhemskt stimulera detta. Det handlar om att
              implementera tjänstedirektivet till den 27 december och dessutom
              inrätta ett forum dit både konsumenter och företag kan vända sig.
              Vi vill också vidareutveckla diskussionen om tjänstedirektivet.
              Vilka tjänster är det som inte ingår? Nu gäller det bara mellan
              20 och 25 procent.
            </seg>
            <seg xml:id="i-e27c4784343f1b46-0">
              Vårdexporten är en väldigt viktig del.
            </seg>
          </u>
          <note type="speaker" xml:id="i-f6ef503cccfff278-0">
            Anf. 116 FINN BENGTSSON (m):
          </note>
          <u xml:id="i-d62f2aff7fbe2d87-20" who="unknown">
            <seg xml:id="i-940bd4abf10d4419-0">
              Herr talman! Tack för ett positivt svar i god anda.
            </seg>
            <seg xml:id="i-8d4294e072762f96-0">
              Följdfrågan blir lite mer komplicerad. Det är ju mycket riktigt
              så som ministern säger att Socialdemokraterna tyvärr hade del
              i att vi fick ett tjänstedirektiv som exkluderar just den här
              typen av servicesektor.
            </seg>
            <seg xml:id="i-ce16ccdce3e91cc8-0">
              Vi har just genomgått ett EU-val där oppositionen i vårt land
              skickar en väldigt negativ EU-delegation när det gäller EU som
              funktion. Sannolikt kommer inte någon att arbeta för ett tjänstedirektiv
              i den här riktningen.
            </seg>
            <seg xml:id="i-295f088ce5c5e7f3-0">
              Min lite mer komplicerade fråga är: Hur upplever ministern situationen
              inför det kommande ordförandeskapet? Vi har ett nytt parlament
              som från oppositionens sida kommer att se ut som en motståndsficka
              och som sannolikt har en protektiv inställning när det gäller
              den här typen av rörlighet man bygger murar mot Sverige från EU.
            </seg>
            <seg xml:id="i-a6bf9df83439764a-0">
              Är det en komplicerande faktor i den förhandling som ministern
              har ansvar för eller kan man lösa frågan ändå?
            </seg>
          </u>
          <note type="speaker" xml:id="i-5b8574535ea77e5a-0">
            Anf. 117 Statsrådet EWA BJÖRLING (m):
          </note>
          <u xml:id="i-5264a1a5ddf15fc0-0" next="cont" who="unknown">
            <seg xml:id="i-650410828223bf1f-0">
              Herr talman! Det är mycket riktigt en komplicerad fråga. Jag
              tror att det är viktigt att man tar det steg för steg. Vi får
              först säkerställa att vi implementerar det som tjänstedirektivet
              innehåller i dag och se till att det fungerar fullt ut. Sedan
              får vi ta upp frågan om vad som ytterligare behöver ingå. Målet
              måste vara 100 procents fri rörlighet inom EU för många fler typer
              av tjänster än i dag.
            </seg>
            <seg xml:id="i-72d27c9062114bef-0">
              Dessutom kommer vi naturligtvis att diskutera detta under det
              informella möte vi arrangerar i Umeå och där titta på lite större
              visioner som: Hur tänker vi oss framtiden när det handlar om tjänster
              inom EU?
            </seg>
            <seg xml:id="i-4a0dad9e8db7645f-0">
              Jag kan berätta att regeringen Utrikesdepartementet och Socialdepartementet
              i dag har fattat beslut om att anslå 2,2 miljoner till Exportrådet
              för att ytterligare säkerställa att vi satsar på ökad vårdexport.
            </seg>
            <seg xml:id="i-ca74ba4ed040db60-0">
              Det är en viktig del i detta. Men det är framför allt lättare
              att göra det utanför Europeiska unionen. Min avsikt är naturligtvis
              att se till att det också fungerar inom EU.
            </seg>
          </u>
          <note xml:id="i-55afca636f82e8cb-0">
            Anf. 118 FÖRSTE VICE TALMANNEN:
          </note>
          <u prev="cont" who="unknown" xml:id="i-cf364a40711a3e71-0">
            <seg xml:id="i-1617ccfc30570146-0">
              Jag ber att få tacka de deltagande statsråden och ledamöterna.
              Dagens frågestund är därmed avslutad.
            </seg>
          </u>
          <note xml:id="i-daa31affa7704b3a-0">
            13 § (forts. från 11 §) En långsiktigt hållbar organisation för
            de allmänna förvaltningsdomstolarna i första instans (forts. JuU23)
          </note>
          <note type="speaker" xml:id="i-d7045f542b73e340-0">
            Anf. 119 OTTO VON ARNOLD (kd):
          </note>
          <u who="otto_von_arnold_3b8093" xml:id="i-48e44e34017539d6-0">
            <seg xml:id="i-7b355a1ca09821b0-0">
              Herr talman! Jag vill påminna de närvarande om att vi nu debatterar
              betänkandet En långsiktigt hållbar organisation för de allmänna
              förvaltningsdomstolarna i första instans .
            </seg>
            <seg xml:id="i-44ff5b874f5079eb-0">
              För oss kristdemokrater är det glädjande att få detta betänkande
              på bordet. Det sätter den enskilda människan i centrum. Det är
              en viktig sak att domstolarna har en acceptans i samhället. Att
              sätta medborgaren i centrum är Helsingforssprogrammets viktigaste
              budskap. Det gäller tidigare och det kommer att gälla ännu mer
              framåt.
            </seg>
            <seg xml:id="i-5625bed80cda1331-0">
              Domstolarna har till uppgift att leverera rättvisa domar. De
              har att leverera domar i rätt tid, och de ska också ha domare
              som har förankring i det allmänna rättsmedvetandet.
            </seg>
            <seg xml:id="i-ff3afd2c8157ca04-0">
              Vi har olika typer av domstolar här i landet. Det är de allmänna
              domstolarna, tingsrätterna, och förvaltningsdomstolarna med länsrätter
              som nu kommer att byta namn till förvaltningsrätter.
            </seg>
            <seg xml:id="i-7d7543b151f8560b-0">
              Vi lever i en föränderlig värld. Det känner vi alla till. Denna
              förändring är stor och snabb, och det påverkar många delar av
              vårt samhälle.
            </seg>
            <seg xml:id="i-2dc023f9c67eb6e1-0">
              Länsrätterna är i många fall små i dag. Vi har 23 länsrätter,
              och förslaget är att de ska bli 12. Vi har hört från oppositionen
              att man inte är så förtjust i det. Men jag är ganska övertygad
              om att jag kommer övertyga dem om att detta är ett eminent förslag.
            </seg>
            <seg xml:id="i-08243bd77ace422f-0">
              Länsrätterna har ett stort antal varierande mål, alltifrån 30
              000 till mindre än 1 000 på respektive länsrätt. Antalet måltyper
              har ökat. Med samhällsutvecklingen får vi hela tiden en förändring
              och ett mer komplext samhälle. Därför ökar antalet mål, och handläggningstiderna
              är långa och blir längre. Detta är en situation som inte är hållbar.
              Därför har domstolarna själva begärt en förändring. Man har även
              från andra myndigheter och från näringslivets representant krävt
              en förändring.
            </seg>
            <seg xml:id="i-1c88d819b0583379-0">
              Detta är bakgrundsbilden. Vad har då regeringen att komma med
              i sitt förslag? Jo, man sätter rättssäkerheten för den enskilda
              högst. Det är viktigt att det blir en effektivitet i domarna och
              en rättssäker behandling. Man sätter som mål att handläggningen
              inte får ta längre tid än sex månader. Man vill ha en specialisering
              av domstolarna för att få en effektivitet. För att kunna hantera
              denna komplexa materia måste domstolarna vara specialiserade.
              Det är väldigt svårt att hålla kompetent personal i en liten domstol
              som ska hantera 500 mål. Det säger sig självt.
            </seg>
            <seg xml:id="i-5d570dce80384c99-0">
              Därför är det viktigt att man kan ha en personalrekrytering,
              att det finns en minsta gemensamma nämnare och att det finns minst
              ett visst antal personer som kan ge varandra idéer och att man
              kan ha en kreativ och utvecklande miljö. Både för domare och beredningspersonal
              måste det finnas en viss kritisk massa. Därför är det också viktigt
              att man kommer upp i ett visst antal mål, så att man kan behålla
              denna kompetens. För att denna kompetens ska kunna bibehållas
              måste man ha kvalificerade mål och ha ett visst antal domare hela
              tiden som kan träda in om någon blir sjuk och så vidare. Men hela
              tiden är detta med sikte på den enskilde medborgaren och att han
              när han hamnar i en förvaltningsdomstol ska få en så rättvis och
              säker dom som möjligt.
            </seg>
            <seg xml:id="i-81ea5c8c0b577b85-0">
              Alternativet hade varit att man får ett A- och ett B-lag och
              att vissa domstolar blir specialiserade och kommer att urvattna
              andra. Det ligger alltså en stor fara i att inte göra någonting
              åt detta.
            </seg>
            <seg xml:id="i-9aae49e8b68692bc-0">
              När man genomför en sådan här reform måste man också göra en
              avvägning så att man får en funktionell geografisk spridning.
              Det är viktigt eftersom Sverige inte är ett runt land utan ganska
              avlångt. Det är de facto på det sättet. Därför är det viktigt
              att vi behåller en del av förvaltningsdomstolarna i Norrland.
            </seg>
            <seg xml:id="i-270c3e66c14fb062-0">
              Jag ska lite grann bemöta den kritik som har kommit från oppositionen.
              Den går ut på två linjer, vad jag kan förstå. Den ena är att vi
              inte ska ha någon förändring, som Socialdemokraterna driver. Man
              vill inte se skillnaden mellan tingsrätter och förvaltningsdomstolar.
              Där finns en väsentlig skillnad. 85 procent av målen hanteras
              muntligt. I många fall åker förvaltningsdomstolen ut och gör besök
              på platsen. Det kan vara ett taxeringsmål, ett sjukhusmål, ett
              psykiatrimål etcetera. Detta gör inte tingsrätten. Betänk detta!
            </seg>
            <seg xml:id="i-51ebdfaf363d7661-0">
              Ett skriftligt förfarande är väldigt viktigt, och det har framhållits
              tidigare av mina kolleger också att detta antagligen kommer att
              öka mer och mer.
            </seg>
            <seg xml:id="i-3933b633d64b4e16-0">
              Miljöpartiet säger att de inte vill ha detta. De säger att man
              vill skapa fler och att det ska vara närhet. Men jag måste ställa
              frågan: Vill Miljöpartiet införa kommunförvaltningsdomstolar?
              Är det detta som man är ute efter? Jag blir konfunderad.
            </seg>
          </u>
          <note xml:id="i-c55aa3056fcaa93e-0">
            Herr talman! Sammantaget yrkar jag bifall till propositionen
            och avslag på reservationerna.
          </note>
          <note type="speaker" xml:id="i-6814464d14b8ee32-0">
            Anf. 120 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c4394563506e49de-4">
            <seg xml:id="i-316beef4c0da3a89-0">
              Herr talman! Jag vill tacka Otto von Arnold för redogörelsen
              för åsikterna på er sida.
            </seg>
            <seg xml:id="i-1eca0bb0d5b7dd68-0">
              En direkt fråga ställdes till mig. Normalt är det ni i majoriteten
              som ska svara på frågor; det är väl det som replikmöjligheten
              är till för. Jag ska försöka ge ett svar så att detta med formalia
              sköts på rätt sätt och också ställa en fråga till Otto von Arnold.
            </seg>
            <seg xml:id="i-73cf9a471f42219a-0">
              Precis som i debatten tidigare med Johan Linander handlar det
              om en balansgång när det gäller hur nära medborgaren en myndighet
              ska vara. Jag ställde här tidigare en fråga till Johan Linander
              men fick egentligen inte riktigt svar, så jag ställer samma fråga
              till Otto von Arnold: Vad innebär den argumentation som Otto von
              Arnold använder sig av att vi kan ha färre orter i landet med
              länsrätt?
            </seg>
            <seg xml:id="i-3d6983250961d428-0">
              Jag undrar alltså hur långt Otto von Arnold och Kristdemokraterna
              är beredda att gå när det gäller att ha färre platser och färre
              orter och att så småningom eventuellt dra ned till en enda ort
              Helsingfors, Göteborg, Malmö eller något ställe uppe i Norrland,
              alltså kanske fyra orter. Det är min fråga.
            </seg>
            <seg xml:id="i-2aeae36006073b84-0">
              Mitt svar på Otto von Arnolds fråga om en kommunal myndighetsform
              är att det, om jag inte missförstått det hela, naturligtvis inte
              handlar om att hårdra åt det andra hållet. Nuvarande placeringar
              med 23 platser som följer länsgränsen den enda gräns vi i dag
              kan hantera på regional nivå har varit fullt tillräckliga. Det
              är vår mening i dag.
            </seg>
          </u>
          <note type="speaker" xml:id="i-b2a113f952eb1db3-0">
            Anf. 121 OTTO VON ARNOLD (kd) replik:
          </note>
          <u who="otto_von_arnold_3b8093" xml:id="i-48e44e34017539d6-1">
            <seg xml:id="i-b2fd6526a2667a04-0">
              Herr talman! Jag får tacka för en, som vanligt, intressant fråga.
              När det gäller antalet har regeringen satt upp ett antal kriterier:
              rättssäkerhet, personalrekrytering, kompetens, en funktionell
              geografisk spridning och ett visst antal mål. Vad regeringen gör
              är att man optimerar här. Man hittar en bra sammanvägning och
              kommer fram till de tolv länsrätterna, och man sätter den enskilde
              i centrum.
            </seg>
          </u>
          <note type="speaker" xml:id="i-aaec7c64f34a0917-0">
            Anf. 122 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-c4394563506e49de-5">
            <seg xml:id="i-4899044b704811ac-0">
              Herr talman! Min följdfråga blir: Vilken typ av konsekvensanalys
              har gjorts? Jag har tidigare ställt den frågan. Frågan är alltså
              vad detta baseras på. Vi fick ett något vagt formulerat svar om
              vad länsrätterna själva tyckt och att det finns åsikter även från
              kammarrätterna.
            </seg>
            <seg xml:id="i-f8a77994582e0823-0">
              Men ska inte vi som beslutsfattare och lagstiftare så att säga
              höja oss över den nivå som handlar om att se till medborgarnas
              bästa och om att därtill hantera myndigheter?
            </seg>
            <seg xml:id="i-288dc096ac9b60cd-0">
              Vi kan titta på hur vi normalt debatterar polisfrågor, som ju
              också ligger inom vårt utskott. Då brukar vi prata om närhetsprincipen.
              Flera av dina kolleger bland de borgerliga har talat om att tingsrätter
              inte ska blandas ihop med länsrätter och sagt att ett väldigt
              litet antal medborgare kommer att beröras. Men de facto kommer
              ett antal medborgare att beröras. Just länsrätten är naturligtvis
              av den karaktären att man inte personligen infinner sig. Vi har
              tidigare här fått väldigt bra siffror jag tackar Johan Linander
              för det som visar att i ungefär 15 procent av fallen infinner
              sig personen. I drygt hälften av fallen åker länsrätten ut till
              personen i fråga.
            </seg>
            <seg xml:id="i-42b08707f652468b-0">
              Faktum kvarstår: Det handlar om individer, medborgare, som på
              ett eller annat sätt har hamnat i situationen häri ligger problematiken,
              men pedagogiskt har jag nog inte riktigt lyckats få fram det till
              de borgerliga ledamöterna att det, som det oftast är, är de lokala
              myndigheternas beslut som ska överprövas. Det kan vara socialtjänstens
              eller tillståndsnämndens beslut. Då är det viktigt med just den
              lokala förankringen. Det är om det jag ställer en fråga även till
              Otto von Arnold.
            </seg>
          </u>
          <note type="speaker" xml:id="i-7871c05d8cd9e972-0">
            Anf. 123 OTTO VON ARNOLD (kd) replik:
          </note>
          <u who="otto_von_arnold_3b8093" xml:id="i-48e44e34017539d6-2">
            <seg xml:id="i-5a9b40fba6370562-0">
              Herr talman! Vi har inget skriftligt förfarande när det gäller
              poliser. Poliserna är fysiska personer som måste vara tillstädes.
              Det är en väldig skillnad i det avseendet. Det måste jag upplysa
              Mehmed Kaplan om, men det tror jag att han också vet.
            </seg>
            <seg xml:id="i-fbecf01dd9e995ed-0">
              När det gäller lokala myndigheters beslut som ska överprövas
              vill det till att väga rättssäkerheten för den enskilda personen,
              som vi sätter främst, mot att man får fem, sex, sju eller åtta
              kilometer längre eller 1015 minuters längre färdväg. Rättssäkerheten,
              speciellt vid skriftligt förfarande, är det avgörande. Att man
              får den bästa kvaliteten är det avgörande för oss.
            </seg>
          </u>
          <note type="speaker" xml:id="i-1980be0995c6ad87-0">
            Anf. 124 CHRISTER ENGELHARDT (s):
          </note>
          <u who="christer_engelhardt_6cbff9" xml:id="i-ad1e7b7a3682097b-0" next="cont">
            <seg xml:id="i-0ec5855ed8fd44d1-0">
              Herr talman! Domstolsverket har på uppdrag av regeringen genomfört
              en utredning av länsrättsorganisationen. Enligt utredningens förslag
              ska Länsrätten i Gotlands län slås samman med länsrätten i Helsingfors
              med kansli i Helsingfors, vilket också regeringen föreslår i propositionen.
              I praktiken innebär det att länsrätten på Gotland läggs ned.
            </seg>
          </u>
          <note xml:id="i-fd0a2d8e8d0986eb-0">
            Av remissinstanserna Länsrätten i Helsingforss län, Gotlands
            tingsrätt, Länsrätten i Gotlands län, Länsstyrelsen i Gotlands
            län och Gotlands kommun är det endast Länsrätten i Helsingforss
            län som tillstyrker utredningens och därmed regeringens förslag.
          </note>
          <u who="christer_engelhardt_6cbff9" prev="cont" xml:id="i-5e0279a0379a787f-0">
            <seg xml:id="i-193874892374f2a2-0">
              Herr talman! För Region Gotland är det viktigt att en förvaltningsdomstol
              finns placerad på ön. Länsrätten på Gotland finns i dag i gotlänningarnas
              närhet, och avståndet är kort. Men om länsrätten där slås samman
              med länsrätten i Helsingfors innebär det längre och dyrare resor
              för gotlänningarna. Det större avståndet är inte rimligt och försvarbart,
              och detta äventyrar allmänhetens förtroende för rättssamhället.
            </seg>
            <seg xml:id="i-b4382182139d09f4-0">
              Gotlänningarnas enda alternativ när det gäller att snabbt ta
              sig till Helsingfors är i praktiken flyget eftersom färjeförbindelserna
              per dygn är så få under en stor del av året. Den borgerliga utskottsmajoriteten
              delar regeringens bedömning. Bland annat säger regeringen:
            </seg>
            <seg xml:id="i-5e3094115f29e235-0">
              Kommunikationerna till Helsingfors är vidare sådana att det går
              att resa över dagen för en muntlig förhandling. Regeringen delar
              därför utredningens bedömning att verksamheten bäst främjas av
              att Länsrätten i Gotlands län läggs samman med Länsrätten i Helsingforss
              län.
            </seg>
            <seg xml:id="i-9e160bb7db56db26-0">
              Färjan mellan Visby och Nynäshamn avgår från Visby kl. 07.05.
              Den resande är inne på Helsingforss central kl. 12.00. Färjan
              tillbaka går kl. 21.05 från Nynäshamn och kommer till Visby 20
              minuter efter midnatt, det vill säga kl. 00.20. Att sedan ta sig
              vidare med allmänna kommunikationsmedel går inte. Flyget är då
              det enda alternativet, men det är förknippat med stora kostnader
              för den enskilde eftersom regeln är att den klagande parten får
              stå för sina kostnader.
            </seg>
            <seg xml:id="i-88c1d05f4e807d0f-0">
              Därmed, herr talman, ökar kostnaderna för samhället när det gäller
              utlägg och tidsspillan. Tidsskäl och ekonomiska skäl får inte
              förhindra någon av parterna i ett mål att begära muntlig förhandling.
              Det skulle hota en viktig del av det svenska rättssamhället.
            </seg>
            <seg xml:id="i-71a42393e5a7885c-0">
              I ett rättssäkerhetsperspektiv är en sådan sammanslagning negativ
              då avståndet ökar och tilltron till rättsväsendet ifrågasätts
              av den enskilda medborgaren. Det är även en negativ förändring
              för många företagare och myndigheter då närheten till förvaltningsdomstolen
              minskar. Det finns en stark folkopinion och politisk enighet på
              Gotland för att behålla länsrätten.
            </seg>
            <seg xml:id="i-c5627bd8ad345bfa-0">
              Herr talman! Att slå samman Länsrätten i Gotlands län med länsrätten
              i Helsingfors innebär att de ca 8001 000 mål som årligen hanteras
              på Gotland ska läggas till de ca 28 000 ärenden som hanteras i
              Helsingfors. Handläggningstiderna skulle bli betydligt längre
              än i dagsläget, vilket är till nackdel för gotlänningarna.
            </seg>
            <seg xml:id="i-543d1417378e39ec-0">
              Länsrätten på Gotland är trots sin litenhet en mycket väl fungerande
              domstol, lokalt förankrad och lättillgänglig för gotlänningarna.
              Eftersom Gotland nu har blivit en egen region skulle en nedläggning
              av en av dessa två domstolar medföra en förlust av en kvalificerad
              arbetsplats med stort symbolvärde. Det vore därför märkligt om
              regionen fråntogs sin förvaltningsdomstol. Länsrätten på Gotland
              har en bra kompetens och funktionella lokaler. Det är alltså olyckligt
              om det samarbete med tingsrätten som nu pågår inte tillvaratas
              och vidareutvecklas utan i stället avvecklas. De två domstolarna
              är viktiga för Gotland med dess speciella geografiska läge och
              förutsättningar.
            </seg>
            <seg xml:id="i-a56c6ac9641e5200-0">
              Herr talman! Självklart står jag bakom samtliga socialdemokratiska
              reservationer men med anledning av mitt anförande yrkar jag bifall
              till reservation 2 där min motion Ju23 om länsrätten på Gotland
              finns med.
            </seg>
          </u>
          <note type="speaker" xml:id="i-8125b4b9e3579957-0">
            Anf. 125 HELENA BARGHOLTZ (fp) replik:
          </note>
          <u who="helena_bargholtz_8cc1eb" xml:id="i-b006226b9a4f1fda-0">
            <seg xml:id="i-c412888d524a4ecd-0">
              Herr talman! Även jag känner mig mycket engagerad i förhållandena
              på Gotland; jag är sedan många år sommargotlänning. Jag har kontakt
              med mina partikamrater på Gotland, och den här frågan känner de
              starkt för.
            </seg>
            <seg xml:id="i-9afb38d3cb7f2cb5-0">
              Om man läser propositionen, vilket jag antar att Christer Engelhardt
              har gjort, ser man att det inte är många mål som handläggs på
              Gotland. Där finns färre än tre domare och totalt färre än tio
              årsarbetskrafter. Det handlar om ungefär 20 mål enligt lagen om
              särskilda bestämmelser för vård av unga och 22 övriga mål. Omfattningen
              är alltså inte stor. Också Christer Engelhardt var inne på att
              det är en liten länsrätt.
            </seg>
            <seg xml:id="i-4940bf3bf4159c11-0">
              Problemet är resorna. Låt mig dock säga att det finns fler färjeförbindelser
              än de två som Christer Engelhardt nämnde. Under den värsta vintern
              kanske färjorna går så sällan, men eftersom jag då och då åker
              till Gotland kan jag konstatera att det finns ganska bra med båtavgångar.
              Dessutom kan man numera flyga till rätt hyfsade priser. Det i
              sig tycker jag inte ska ses som ett stort problem.
            </seg>
            <seg xml:id="i-00448c31873e167c-0">
              Jag vet inte om Christer Engelhardt hade möjlighet att lyssna
              på mitt tidigare inlägg, men där tog jag upp det nya som är på
              gång, nämligen att det kommer ett förslag från Domstolsverket
              nästa vecka som handlar om inrättandet av en ny forumregel. Det
              innebär att man utgår från var den enskilda parten finns, alltså
              den enskilda partens hemvist. Det i sin tur innebär att länsrätten
              i Helsingfors kommer till Gotland och håller de muntliga förhandlingarna
              där.
            </seg>
            <seg xml:id="i-8437275bfc4282af-0">
              Jag utgår från att Christer Engelhardt och andra socialdemokrater
              kommer att stödja förslaget när det kommer. Det ingår inte i denna
              proposition.
            </seg>
          </u>
          <note type="speaker" xml:id="i-81218b0d4b4d03da-0">
            Anf. 126 CHRISTER ENGELHARDT (s) replik:
          </note>
          <u who="christer_engelhardt_6cbff9" xml:id="i-5a0f8c601e9fc91f-0">
            <seg xml:id="i-bcd6400410ddfbc6-0">
              Herr talman! Om saker och ting ska komma efter hand undrar jag
              varför det är så bråttom. Varför inte invänta de utredningar och
              förslag som är på gång i stället för att hasta igenom en sådan
              här omorganisation? Mer bråttom kan det rimligtvis inte vara.
              Den nuvarande ordningen har fungerat, och då kunde man lika gärna
              invänta de utredningar som pågår.
            </seg>
            <seg xml:id="i-82277db7c46bc9f9-0">
              Antalet mål som Helena Bargholtz räknar upp stämmer. Till de
              uppräknade målen skulle jag vilja lägga 22 psykiatrimål, om det
              ska vara korrekt och enligt det som står i betänkandet.
            </seg>
            <seg xml:id="i-2615f83b1bf929a8-0">
              Beträffande färjeförbindelserna vet jag inte hur Helena Bargholtz
              reser, men om hon är sommargotlänning kanske hon reser mest på
              sommaren. Då är färjeförbindelserna fler. Gotland har också en
              bofast befolkning. Folk lever där året runt. Om man går in och
              tittar i turlistan ser man att färjeförbindelserna från hösten
              fram till försommaren inte är fler än de jag nämnde i mitt anförande.
              Sedan ökar antalet förbindelser under sommaren. Jag tror dock
              inte att sommarmånaderna är den mest aktiva perioden för länsrätten.
              Det handlar om den bofasta befolkningens tillgång till en fungerande
              förvaltningsdomstol.
            </seg>
            <seg xml:id="i-c55478f0da27a725-0">
              Jag förstår att Helena Bargholtz behövde gå upp i detta ärende.
              Senast i dag kom nämligen Sören Strand i en liberal kommentar
              på Gotlänningens ledarsida med skarp kritik mot den borgerliga
              regeringen. I sin artikel nämnde han också Helena Bargholtz och
              det svek som alliansen, där Folkpartiet ingår, ställer Gotland
              inför. Han riktar sin kritik mot sommargotlänningen Helena Bargholtz.
            </seg>
            <seg xml:id="i-366b7630e6851351-0">
              Antalet mål som hanteras vid länsrätten på Gotland tycker jag
              inte att man ska förringa. De målen har ett berättigande och måste
              få en rättvis prövning. Där utgör resandet och kostnaderna ett
              hinder.
            </seg>
          </u>
          <note type="speaker" xml:id="i-555c9a114c028dbb-0">
            Anf. 127 HELENA BARGHOLTZ (fp) replik:
          </note>
          <u who="helena_bargholtz_8cc1eb" xml:id="i-b006226b9a4f1fda-1">
            <seg xml:id="i-3db436117b1ae679-0">
              Herr talman! Självklart ska även de målen få en riktig och bra
              behandling, men det jag pekar på är att det finns möjligheter
              för domstolen att fara från Helsingfors till Gotland så att gotlänningarna
              inte behöver drabbas av kostnader för att ta sig till Helsingfors.
              Det ser jag som något mycket viktigt.
            </seg>
            <seg xml:id="i-fac53b0fde77ed92-0">
              Jag kan inte säga att frågan hafsats igenom. Den har stötts och
              blötts ganska länge, och det är väl skönt att man nu kommer till
              ett avslut. Som framgått av debatten tidigare har det från domstolsväsendet
              uttryckts starka önskemål om att något måste göras. Nu kommer
              regeringen med ett förslag, och då är det viktigt att det också
              går igenom.
            </seg>
            <seg xml:id="i-6fd8b8916976d28f-0">
              Utan att ha några löften utgår jag från att man naturligtvis
              kommer att följa utvecklingen på detta område. Om det visar sig
              att det inte fungerar får man givetvis vidta åtgärder för att
              rätta till det hela. Det är viktigt att vi nu får fram ett beslut
              om den här frågan.
            </seg>
          </u>
          <note type="speaker" xml:id="i-27533a74739e32d9-0">
            Anf. 128 CHRISTER ENGELHARDT (s) replik:
          </note>
          <u who="christer_engelhardt_6cbff9" xml:id="i-5a0f8c601e9fc91f-1">
            <seg xml:id="i-f1c58bf65c038061-0">
              Herr talman! Det låter nästan som att man skjuter först och frågar
              sedan. Jag tycker att det är ett märkligt sätt att resonera och
              hantera en sådan här situation, att säga att vi får väl se om
              vi kan rätta till det efteråt. Varför då inte invänta utredningen
              och de förslag som kommer och som Helena Bargholtz refererar till?
            </seg>
            <seg xml:id="i-ff926c25b01871b0-0">
              Även om domstolen skulle resa till Gotland för förhandlingar
              innebär också det kostnader och tidsspillan, och trots att det
              finns ett visst antal flygavgångar är flygplanen till Gotland
              inte av den digniteten att de har hur många platser som helst.
              Det är ett ganska hårt tryck på flygresandet till och från Visby.
              Jag tror inte att det går att försvara nedläggningen med att det
              tack vare flyget blir lättare, oberoende av om det finns lågprisflyg
              eller inte. Det blir ändå en merkostnad både vad gäller tid och
              pengar. Jag har förstått att man även sett på de ekonomiska aspekterna
              vid sammanslagningen.
            </seg>
            <seg xml:id="i-c853c3d080e8416a-0">
              Såväl länsstyrelsen som kommunledningen och länsrätten har uppvaktat
              justitieutskottet. Ingen av dem har sett några fördelar med en
              sammanslagning. Från alliansens sida har man alltså totalt nonchalerat
              dessa åsikter. Det som i debatten lyfts fram som fördelar, och
              det som sagts om att länsrätten efterfrågat detta, är ingenting
              som skett från Gotlands sida. Där har man varit helt nöjd med
              situationen.
            </seg>
            <seg xml:id="i-62ab909fdc977aa9-0">
              Jag hoppas naturligtvis, oberoende av vad beslutet blir i dag
              kl. 16, om det blir bifall till förslaget, att regeringen tar
              sig en funderare. I slutändan är det regeringen som bestämmer
              hur detta så småningom ska sjösättas. Där har Helena Bargholtz
              en viktig uppgift att fylla genom att i så fall vrida klockan
              tillbaka.
            </seg>
          </u>
          <note xml:id="i-d74f3eac4c953eb4-2">
            Överläggningen var härmed avslutad.
          </note>
          <note xml:id="i-410d6fbeb569d3ee-0">
            14 § Vissa säkerhetspolitiska frågor
          </note>
          <note xml:id="i-3530e0838e0be9ff-3">
            Föredrogs
          </note>
          <note type="speaker" xml:id="i-c64f68e2b1db0268-0">
            Anf. 129 URBAN AHLIN (s):
          </note>
          <u who="urban_ahlin_d3bdeb" xml:id="i-2f7fabd5d55353b1-0">
            <seg xml:id="i-25552cc80fe1b185-0">
              Herr talman! Vi ska behandla vissa säkerhetspolitiska frågor
              i utrikesutskottets betänkande. Det bygger på ett antal motioner
              från den allmänna motionstiden och är alltså ett ganska spretigt
              betänkande. Där behandlas också regeringens skrivelse om det svenska
              samarbetet med Euroatlantiska partnerskapsrådet.
            </seg>
            <seg xml:id="i-b3415b98165af080-0">
              Låt mig inleda med att göra en hänvisning till det finska parlamentet.
              I går beslutade nämligen den finska riksdagens utrikesutskott
              om ett betänkande om säkerhetspolitik. För första gången på mycket
              länge hade man olika uppfattningar om den säkerhetspolitiska inriktning
              som Finland ska ha. Skälet till detta var att socialdemokrater
              och vänsterpartister i Finland menade att den finska regeringen
              nu gått för långt i sitt Natovurmande och i sina öppningar för
              ett framtida Natomedlemskap. På det sättet markerade de tydligt
              mot den finska regeringen.
            </seg>
            <seg xml:id="i-6ff510acd8de14de-0">
              Detta är olyckligt. Jag vill säga för kammarens protokoll att
              vi var nära att hamna i exakt samma situation i den svenska riksdagen.
              Vi socialdemokrater har i de motioner som behandlas i betänkandet
              varit tydliga med att regeringens partier klart måste visa för
              riksdagen att Sveriges militära alliansfrihet ligger fast och
              sluta upp med att göra tarvlig symbolpolitik i regeringsdeklarationer
              och utrikesdeklarationer genom att försöka skapa en bild av något
              annat. Detta märks till exempel i regeringens försvarspolitiska
              proposition, men också i andra skrivelser som har kommit till
              riksdagen. Låt mig peka på ett antal sådana saker.
            </seg>
            <seg xml:id="i-6a5d573204ad1a47-0">
              En är att man inte nämner att Sverige är militärt alliansfritt.
              En annan är att man talar om att den neutralitetsoption som vi
              har som ett militärt alliansfritt land inte längre existerar eftersom
              vi nu har en solidaritetsförklaring med våra europeiska vänner
              samt Norge och Island. Dessutom undviker man naturligtvis hela
              tiden att skriva att vi definierar vår alliansfrihet själva.
            </seg>
            <seg xml:id="i-ceacca3f710cdbce-0">
              Vi har fört en ordentlig diskussion om detta i utskottet, och
              jag vill markera det för protokollet. Jag är glad över att en
              borgerlig majoritet här är Folkpartiet undantaget ändå har gått
              med på att i detta betänkande skriva just att Sverige är militärt
              alliansfritt, att vi själva definierar den närmare innebörden
              av denna alliansfrihet och att det inte finns några länkar till
              att tala om att neutralitetsoptionen inte längre existerar.
            </seg>
            <seg xml:id="i-48f964447901d960-0">
              Med det har vi socialdemokrater tyckt att vi kan ställa upp på
              den här beskrivningen och förklara varför vi fortfarande stöder
              den överenskommelse som gjordes 2002 och som sedan har utvecklats
              ytterligare i Försvarsberedningen. Det är den säkerhetspolitiska
              hållning som vi socialdemokrater har.
            </seg>
            <seg xml:id="i-f465cf8ac968500c-0">
              Jag vill ändå inför kammaren notera att i Finland har det spruckit.
              Nu skiljer det i synen på hur den säkerhetspolitiska inriktningen
              ska vara. Vi var väldigt nära detta i Sverige, och jag vill tacka
              en del av de borgerliga ledamöterna som ändå vågade ta avstånd
              från några av de skrivelser som regeringen har drivit.
            </seg>
            <seg xml:id="i-472af4f7f9ecb450-0">
              Jag kan förstå dilemmat. Folkpartiet var inte med på den uppgörelse
              vi gjorde 2002 men ingår i regeringsunderlaget och har naturligtvis
              därmed en stor inverkan på de texter som regeringen levererar.
              Det är bra att utskottet faktiskt har använt orden militär alliansfrihet
              och att vi själva definierar detta.
            </seg>
            <seg xml:id="i-27e0cbd0868a5e91-0">
              En uppmaning till regeringen inför framtiden, för att undvika
              att hamna i en finländsk situation, är att det är dags att sluta
              med löjlig symbolpolitik och med löjliga provokationer. Låt oss
              i stället se till att debatten handlar om det som verkligen gäller,
              och det är det som den här skrivelsen innehåller, Sveriges relation
              med Euroatlantiska partnerskapsrådet och vårt samarbete i Partnerskap
              för fred.
            </seg>
            <seg xml:id="i-e44b5649f29bbcb0-0">
              Det har rests många olika frågor om varför vi har detta nära
              samarbete med Nato. Låt mig därför göra en liten historisk tillbakablick
              för att förklara varför vi socialdemokrater tycker att det är
              nödvändigt att vi har ett djupt samarbete också med Nato.
            </seg>
            <seg xml:id="i-edc0ba6e66093143-0">
              Under kalla kriget var Sverige ett neutralt land. Vi var efterfrågade
              av Förenta nationerna för att göra fredsbevarande operationer
              när väl en fred hade etablerats. Tyvärr var det på det sättet
              att säkerhetsrådet alltid var blockerat av de veterande länderna.
              De två makterna Warszawapakten och Nato stod ofta mot varandra
              i konflikter under kalla kriget, men när väl de stridande hade
              tröttnat på att strida och man fick någon slags fredslinje ringde
              man neutrala länder som Sverige och sade: Kan ni komma med era
              välutbildade soldater och ställa er här och vara fredsbevarande?
            </seg>
            <seg xml:id="i-058a6f4ad6f1eecc-0">
              När kalla kriget upphörde och Sovjetunionen föll samman ändrades
              förutsättningarna för detta. Helt plötsligt kunde FN:s säkerhetsråd
              ta beslut om att kräva fredsframtvingande insatser, att agera
              långt innan för att på det sättet hindra onödig blodspillan. Då
              ledde det naturligtvis till stärkta krav på de soldater som skickades
              ut.
            </seg>
            <seg xml:id="i-5c5616021780df4d-0">
              Tyvärr, vill jag säga, hade inte Förenta nationerna den kraft
              och den styrka som då krävdes. Minns Srebrenica, där FN garanterade
              flyktingar ett safe haven men när väl serbiska trupper attackerade
              klarade inte FN att skydda dessa. Tusentals människor slaktades.
            </seg>
            <seg xml:id="i-c91d050875a3402b-0">
              Där startade egentligen samarbetet mellan Förenta nationerna
              och Nato och mellan Sverige och Nato. Nato var arbetslöst. Det
              fanns ingen fiende längre, och man sade: Vi har ju strukturerna.
              Vi har de vältränade soldaterna. Vi ställer oss till FN:s förfogande
              för att göra en insats på Balkan. Där började Partnerskap för
              fred och där började Euroatlantiska partnerskapsrådet. Detta är
              bra.
            </seg>
            <seg xml:id="i-7e7302d15cb7f8ac-0">
              Vill vi att Förenta nationerna även fortsättningsvis ska kunna
              ge mandat till komplicerade operationer måste det också finnas
              soldater som är övade tillsammans för att just utföra de uppgifterna.
              FN kan ge uppdraget till Afrikanska unionen, som man till exempel
              gör i Sudan, man kan ge det till Europeiska unionen, som vår insats
              i Somalia nu eller som tidigare i Tchad, och man kan också ge
              det till Nato, som man gör i Kosovo och som man gör i Afghanistan.
              Och det är rimligt och bra.
            </seg>
            <seg xml:id="i-034310fc921fd902-0">
              Ska man samarbeta i internationellt sammansatta grupper måste
              man naturligtvis öva tillsammans. Det är Natostandard som gäller
              över hela världen. Därför behöver vi också samarbeta och samöva
              med Nato. Detta handlar inte om att vi glider in i Nato.
            </seg>
            <seg xml:id="i-18c409b0e2febd0f-0">
              Jag måste säga att jag är innerligt trött på att höra en del
              partier på vänsterkanten alltid tala om att det här samarbetet
              på något vis skulle göra att vi glider in i ett Natomedlemskap.
              Ett Natomedlemskap handlar om ömsesidiga försvarsförpliktelser
              och att man säger ja till artikel 5. Det har ingenting att göra
              med det vi arbetar med.
            </seg>
            <seg xml:id="i-8abefc06a91ce778-0">
              Jag är lika trött när jag hör främst folkpartister och en del
              moderater också påstå, som i dagens Svenska Dagbladet, att det
              här samarbetet gör att vi nu är så nära varandra att det är lika
              bra att Sverige blir medlem i Nato.
            </seg>
            <seg xml:id="i-943d8acdfda2d88b-0">
              Vi talar om två helt olika saker. Läs regeringens skrivelse!
              Samarbetet med Nato och Euroatlantiska partnerskapsrådet handlar
              om att vi vill att svenska soldater ska kunna göra internationella
              insatser. Då måste vi också träna tillsammans med andra. Ibland
              gör vi det ihop med EU, ibland kan vi göra det med Afrikanska
              unionen och ibland gör vi det med Nato. Det är absolut inget konstigt
              med det. Det leder inte till att vi glider in i Nato. Det är en
              digital fråga. Antingen är man med och omfattas av artikel 5 eller
              också är man inte med.
            </seg>
            <seg xml:id="i-59d930ee6cef691c-0">
              I det här betänkandet finns det också ett antal andra frågor.
              Tiden rinner i väg, och jag ska inte dra ut på tiden för länge
              med detta, men jag vill ändå lyfta några frågor som jag tycker
              har betydelse för framtiden. En är massförstörelsevapen och nedrustningsfrågan.
              Den står högst upp på den internationella dagordningen.
            </seg>
            <seg xml:id="i-b16671bee92a4b9f-0">
              Alla undrar över hur presidentvalet i Iran kommer att utfalla
              och om det kommer att leda till att Obama kan få till en dialog
              med det iranska ledarskapet så att vi kan få ett stopp på den
              kärnvapenupprustning i Mellanöstern som vi alla är oroliga över.
              Vi ser också vad Nordkoreas ledare har för sig, där vi alla oroas
              över det kynne som verkar prägla det nordkoreanska ledarskapet
              så att vi inte riktigt vet vad som kommer att hända.
            </seg>
            <seg xml:id="i-8516f4af84a21133-0">
              Sverige har under väldigt lång tid haft ett högt anseende när
              det gäller kampen mot kärnvapen. Vi har varit ledande i nedrustningsfrågan.
              Vi tillsatte en Blixkommission, en före detta folkpartistisk minister,
              som har presenterat ett stort antal rekommendationer för Sveriges
              regering om frågor som vi skulle kunna agera i vid internationella
              forum för att driva nedrustningsfrågan.
            </seg>
            <seg xml:id="i-f6fbff2405479189-0">
              Carl Bildt, vår utrikesminister, vägrar att ens ta ordet Blixkommissionen
              i sin mun. Ingenting görs på detta område. Pengarna dras in, de
              anställda sägs upp och Hans Blix får åka i väg och tigga pengar
              för att göra avslutningsmöten i New York. Det är den svenska nedrustningspolitiken
              i dag. Jag tycker att det är ofattbart. Här borde det finnas möjligheter
              att utnyttja de rekommendationer som Blix redovisar i sin kommission
              för ett progressivt nedrustningsarbete.
            </seg>
            <seg xml:id="i-f62dd987286173e5-0">
              Den andra frågan är konventionen om klustervapen. Trots att utrikesministern
              här raljerade över de norska initiativen att få till ett förbud
              mot klustervapen fick han ändå till slut ge med sig i fråga om
              att Sverige skulle skriva under det avtalet. Själv såg han till
              att vara i Köpenhamn i stället för att åka till Oslo tillsammans
              med en massa andra utrikesministrar som tyckte att det var viktigt
              att skriva under konventionen som förbjuder klustervapen.
            </seg>
            <seg xml:id="i-9cb7bf9a5744d053-0">
              Nu har vi i processen nått till att vi ska ratificera det avtalet.
              Jag är glad över att utskottet och det är en bred majoritet i
              utskottet tydligt skriver att det skyndsamt ska ratificeras av
              Sverige. Tyvärr talar Carl Bildt, utrikesministern, om en väldigt
              lång period, kanske uppemot ett decennium, innan vi har hittat
              lösningen på det här problemet. Det duger inte. Vi behöver ratificera
              avtalet skyndsamt för att vara ledande i arbetet med att få bort
              klustervapen.
            </seg>
            <seg xml:id="i-1c60a8d8d6da4a8e-0">
              Låt mig också till sist tala om kvinnornas roll i konflikter
              och hur de utnyttjas i konflikter. Vi känner alla till FN-resolutionen
              1325 som handlar om kvinnornas roll i konflikter, att vi behöver
              ha med dem i fredsbevarande operationer för att de har ett annat
              synsätt, och hur vi bör förhålla oss till kvinnor som befinner
              sig i konfliktområden och så vidare.
            </seg>
            <seg xml:id="i-1b504e9f9979820d-0">
              Vi har resolution 1820 som handlar om sexuellt våld i konflikter.
              Det är någonting som jag vill lyfta fram speciellt nu. Vi har
              sett exempel där våldtäkter av kvinnor används som ett vapen i
              konflikter, inte bara som ett vapen mot den enskilda kvinnan och
              ett fruktansvärt övergrepp på kvinnan, utan också för att sprida
              hat och illvilja hos motståndarna för att på det sättet trigga
              upp en krigsstämning.
            </seg>
            <seg xml:id="i-f21cde141a3e3f3d-0">
              Övergreppen görs inte heller enbart av det skälet. I vissa områden
              i världen finns det ju kulturella och religiösa bevekelsegrunder
              som gör att familjer splittras och hela samhällen slås sönder
              av att en kvinna har blivit våldtagen. Detta är, som Kvinna till
              kvinna ibland brukar säga, något slags massförstörelsevapen också.
              Jag går inte så långt att jag jämför kärnvapen med de våldtäkter
              vi ser i konflikterna, men jag tycker nog att det är dags att
              vi börjar lyfta fram detta, för det har ödesdigra konsekvenser
              för samhället när massvåldtäkter används på det viset. Vi har
              i det här betänkandet skrivit väl om detta, och vi vill att det
              ska lyftas fram än mer.
            </seg>
          </u>
          <note xml:id="i-ee93f347a6190aa8-0">
            Med detta, herr talman, vill jag yrka bifall till våra reservationer
            9, 18, 22 och 30.
          </note>
          <note xml:id="i-d491cb59cf07ecd2-0">
            I detta anförande instämde Kerstin Engle (s).
          </note>
          <note type="speaker" xml:id="i-df6b525bc4444f7c-0">
            Anf. 130 HANS LINDE (v):
          </note>
          <u who="hans_linde_f4736f" xml:id="i-6d99f5985dbc7440-0" next="cont">
            <seg xml:id="i-91a5d6acaa9e5300-0">
              Herr talman! När Berlinmuren föll och Warszawapakten avskaffades
              föddes en dröm om en värld av fred och samarbete utan kapprustning
              och motsättningar. Vi fick en möjlighet att stärka FN och befria
              mänskligheten från krigens ok och det hot som kärnvapen utgör.
              Låt oss i dag konstatera att den drömmen har blivit alltmer avlägsen
              och att vi försuttit många av de historiska möjligheter vi har
              haft i våra händer.
            </seg>
            <seg xml:id="i-9ec5d21ac5a67f32-0">
              I dag ser vi en värld där man i en rad regioner åter rustar och
              kapprustar, där klyftorna växer i konfrontationens spår och där
              miljoner människor lever i krigets helvete. Åter ser vi hur motsättningarna
              ökar. I flera regioner ser vi oroväckande tecken på militär upprustning,
              och även i vårt eget område. Utvecklingen i Kaukasus och USA:s
              planer på att anlägga en bas för antirobotmissiler i Polen och
              en radaranläggning i Tjeckien är sådana oroväckande exempel.
            </seg>
            <seg xml:id="i-1d5a04bd25230897-0">
              Utvecklingen må vara oroande men kan inte målas i enbart svarta
              färger. Det finns öppningar och möjligheter att överbrygga motsättningarna
              inom Europa och i världen. Drömmen om en värld av fred och samarbete
              må i dag vara just en dröm, men den är knappast död.
            </seg>
            <seg xml:id="i-e9a722491c781919-0">
              Jag kan ge ett konkret exempel på just hur denna dröm lever.
              För drygt två månader sedan besökte jag som valobservatör El Salvador.
              Där genomförde man ett demokratiskt presidentval och hade sitt
              första regeringsskifte på 20 år. Fram till 1992 härjades El Salvador
              av ett blodigt USA-understött inbördeskrig och led under förtrycket
              av en auktoritär högerregim. Kan folket vinna både fred och demokrati
              i ett land som El Salvador tror jag inte att det finns något land
              på jorden där en fredlig och demokratisk utveckling inte är möjlig.
            </seg>
            <seg xml:id="i-b676a8f496dcc4be-0">
              Sverige skulle kunna spela en avgörande roll i en positiv utveckling
              i världen i stort såväl som i vårt närområde. Men ett Sverige
              som knyter sig allt närmare Nato, som aktivt deltar i militariseringen
              av EU och som väljer en väg av konfrontationer mot Ryssland kommer
              inte att vara en sådan kraft. Möjligheterna för att Sverige ska
              spela en positiv roll saknas inte, däremot saknas uppenbarligen
              den politiska viljan hos den borgerliga regeringen.
            </seg>
            <seg xml:id="i-f0636c465b6b7bf9-0">
              Vänsterpartiet anser att Sverige ska vara militärt alliansfritt.
              Vi värnar ett oberoende Sverige med en självständig utrikes- och
              säkerhetspolitik och som är en tydlig och konsekvent röst för
              fred och nedrustning. För Vänsterpartiet är den militära alliansfriheten
              en grundbult i den svenska utrikes- och säkerhetspolitiken som
              vi inte är beredda att kompromissa med.
            </seg>
            <seg xml:id="i-bd9c2791d9edcae6-0">
              Vår alliansfrihet har tjänat och tjänar oss väl och har god möjlighet
              att även i fortsättningen tjäna oss väl under en lång tid framöver.
              Alliansfriheten har varit och är en av grundorsakerna till att
              vårt land varit förskonat från krig i 200 år och har goda möjligheter
              att även i framtiden vara en grund för säkerhet och fred i vårt
              eget land.
            </seg>
            <seg xml:id="i-54c734f792f86c6d-0">
              Men vår alliansfrihet ger också Sverige goda möjligheter att
              i vår omvärld vara en kraft för fred och nedrustning. Om vi ser
              oss runt om i världen i dag är det lätt att konstatera att världen
              är i akut behov av alliansfria stater som står fria från militärallianser
              och stormakter och som kan agera som fredsmäklare och värdar för
              freds- och försoningsprocesser. Genom vår alliansfrihet i kombination
              med vår avsaknad av kolonial historia och det internationella
              anseende som Sverige fått genom långvarigt biståndsarbete har
              vårt land unika förutsättningar att vara just ett sådant land
              om vi så önskar.
            </seg>
            <seg xml:id="i-1f0913313d0b6c7b-0">
              Vår alliansfrihet är därför vår största säkerhetspolitiska och
              utrikespolitiska tillgång. Men även om utskottsmajoriteten i dag
              säger att Sverige är alliansfritt så agerar Sverige på flera områden
              i realiteten på ett sätt som ingen annan kan uppfatta som just
              alliansfritt.
            </seg>
            <seg xml:id="i-269eb9391d003712-0">
              Utan offentlig debatt i Sverige och utan att svenska folket tillfrågats
              ser vi i dag hur vår alliansfrihet töms på innehåll och berövas
              sin trovärdighet i takt med att det militära samarbetet med Nato
              och inom Europeiska unionen fördjupas och breddas. Det har varit
              en utveckling som skett genom de små stegens tyranni. Steg för
              steg har Sverige förts mot ett Natomedlemskap bort från alliansfriheten.
              Ska vi vara ärliga i denna kammare var det knappast en utveckling
              som inleddes med maktskiftet 2006.
            </seg>
            <seg xml:id="i-903312de2eff7a53-0">
              Två viktiga och stora steg bort från alliansfriheten har tagits
              det senaste året. För mindre än ett år sedan röstade en majoritet
              här i riksdagen ja till Lissabonfördraget där man uttryckligen
              slår fast att den gemensamma säkerhets- och försvarspolitiken
              ska omfatta den gradvisa utformningen av unionens gemensamma försvarspolitik.
              Den kommer att leda till ett gemensamt försvar. Ett annat steg
              togs den 1 juni 2008 när den svenska representationen i Natohögkvarteret
              i Bryssel uppgraderas till en egen ambassad efter beslut av den
              borgerliga regeringen. Frågan är om retoriken om alliansfrihet
              har täckning i vårt agerande och om omvärlden längre betraktar
              oss som just ett alliansfritt land.
            </seg>
            <seg xml:id="i-1a18ee8f529d9b9a-0">
              Det är därför inte så konstigt att utskottsmajoriteten i betänkandet
              säger att Sverige är alliansfritt men säger ingenting om vad vi
              ska vara i morgon. Med den här utvecklingen är det ett faktum
              att alliansfriheten på flera centrala områden förlorat sin grund
              och sin egen trovärdighet.
            </seg>
            <seg xml:id="i-1ebbb33b1d185111-0">
              Herr talman! Ett tydligt steg bort från alliansfriheten tas i
              detta nu. I måndags inleddes den Natoledda övningen Loyal Arrow
              i Norrbotten med flygflottiljen F 21 i Luleå som bas. Fram till
              den 16 juni ska drygt 50 stridsflygplan, ett hangarfartyg och
              drygt 2 000 soldater från tio länder genomföra den största flygövningen
              i svensk historia. Att vi upplåter vårt territorium för Natoledda
              övningar är i grunden oförenligt med svensk alliansfrihet. Övningen
              riskerar dessutom att bidra till en militär kapprustning i hela
              Barentsregionen.
            </seg>
            <seg xml:id="i-e399069914274344-0">
              Försvarsmakten säger själv att övningen är en del i uppbyggandet
              av Natos snabbinsatsstyrka, Nato Response Force, en styrka som
              kom till på initiativ av USA:s förre försvarsminister Donald Rumsfeld.
              Han är en av huvudarkitekterna bakom USA:s anfallskrig mot Irak.
              Det är ett krig som drivit fyra miljoner irakier på flykt och
              kostat kanske så mycket som en miljon människoliv.
            </seg>
            <seg xml:id="i-62f44bdc0324dc78-0">
              Enligt Nato ska de 25 000 man som ska ingå i Nato Response Force
              kunna sättas in med fem dagars varsel för att bekämpa så kallad
              terrorism. Den ska kunna sättas in utan FN-mandat och i strid
              mot folkrätten.
            </seg>
            <seg xml:id="i-73971f3d86a39d50-0">
              Den borgerliga regeringen har inte velat ge besked om Sverige
              ska gå med i Natos snabbinsatsstyrka. Men att man nu upplåter
              svenskt territorium för förberedelsearbetet ger ju ett tydligt
              svar på i vilken riktning man vill gå.
            </seg>
            <seg xml:id="i-6e3b37fba0799596-0">
              Den tid då vi som är vänner av alliansfrihet i riksdagen kunde
              tala om att försvara alliansfriheten är förbi. Nu handlar det
              om att återupprätta alliansfrihetens trovärdighet. I vår motion
              och i våra reservationer visar vi vänsterpartister på några av
              de helt avgörande steg som behöver tas för att alliansfrihetens
              trovärdighet ska åtminstone delvis kunna återupprättas.
            </seg>
            <seg xml:id="i-500db44a2e99b367-0">
              Då krävs att vårt territorium, vårt luftrum och vårt territorialvatten
              inte upplåts för framtida Natoledda militärövningar. Då krävs
              att vi tydligt tackar nej för att delta i EU:s stridsgrupper och
              Natos snabbinsatsstyrka. Då krävs att vi avvecklar vår representation
              i Natohögkvarteret i Bryssel.
            </seg>
            <seg xml:id="i-1d1a2beb13856da1-0">
              Herr talman! Sverige står inför ett avgörande säkerhetspolitiskt
              vägval. Det är inte i längden hållbart att i deklarationer hävda
              alliansfrihet samtidigt som man agerar på ett sätt som ingen kan
              uppfatta som just alliansfritt. Inom de kommande åren står vi
              inför en rad konkreta frågeställningar om svenskt Natomedlemskap,
              om deltagande i Natos snabbinsatsstyrka och värdskapet för Nordic
              Battlegroup 2011. På inga av dessa tre helt avgörande framtidsfrågor
              får vi i dag ett klart besked från den borgerliga majoriteten.
            </seg>
            <seg xml:id="i-15dab6001af5aa90-0">
              Samtidigt vill jag understryka att vi i den rödgröna oppositionen
              på dessa punkter är eniga i vårt avvisande av medlemskap i Nato
              och svenskt deltagande i Natos snabbinsatsstyrka såväl som i vårt
              krav att Sverige ska dra tillbaka värdskapet för Nordic Battlegroup
              2011. Vi är eniga i oppositionen i vårt stöd till en svensk alliansfrihet
              inte bara i dag utan också imorgon.
            </seg>
            <seg xml:id="i-c8f223a3d8478956-0">
              Nu är det hög tid att sluta mörka. Nu är det dags att komma ut
              ur de säkerhetspolitiska garderoberna och i öppen och bred debatt
              visa var man står inför dessa helt avgörande framtida vägval.
              Var Vänsterpartiet står i dessa för vårt land helt centrala och
              avgörande frågor ska ingen behöva tveka om. Jag yrkar med detta
              bifall till reservationerna 2 och 15.
            </seg>
          </u>
          <note xml:id="i-c41f59dd8d66b9aa-1">
            Ajournering
          </note>
          <note xml:id="i-313515ab4ba79593-0">
            Kammaren beslutade kl. 15.50 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="hans_linde_f4736f" prev="cont" xml:id="i-297d5dd7fe9f7713-0">
            <seg xml:id="i-e3914cf12457c43e-1">
              Återupptagna förhandlingar
            </seg>
          </u>
          <note xml:id="i-05a5c5a5606fee50-0">
            Förhandlingarna återupptogs kl. 16.00.
          </note>
          <note xml:id="i-55a9fbf36896c974-0">
            15 § Beslut om ärenden som slutdebatterats vid dagens sammanträde
          </note>
          <note xml:id="i-d13b4f21718665b6-1">
            Punkt 1
          </note>
          <note xml:id="i-6667321ba0cb0314-0">
            Punkt 2
          </note>
          <note xml:id="i-7bccea53c2bbca96-1">
            Övriga punkter
          </note>
          <note xml:id="i-6667321ba0cb0314-1">
            Punkt 2
          </note>
          <note xml:id="i-7bccea53c2bbca96-2">
            Övriga punkter
          </note>
          <note xml:id="i-d13b4f21718665b6-2">
            Punkt 1
          </note>
          <note xml:id="i-6667321ba0cb0314-2">
            Punkt 2
          </note>
          <note xml:id="i-a89cce25970c0df5-0">
            Punkt 3
          </note>
          <note xml:id="i-dcc78a9b1526ad7c-0">
            16 § (forts. från 14 §) Vissa säkerhetspolitiska frågor (forts.
            UU11)
          </note>
          <note type="speaker" xml:id="i-8a7471c8a8a266dc-0">
            Anf. 131 URBAN AHLIN (s) replik:
          </note>
          <u who="urban_ahlin_d3bdeb" xml:id="i-2f7fabd5d55353b1-1">
            <seg xml:id="i-affe19bbce7faafa-0">
              Fru talman! Jag tycker att det var förtjänstfullt av Hans Linde
              att peka på de likheter som vi i den rödgröna alliansen har när
              det gäller säkerhetspolitiken. Du påpekar tydligt och klart att
              vi är emot ett medlemskap i Nato. Vi står fast vid den militära
              alliansfriheten. Om vi vinner valet 2010 är det ingen tvekan om
              att vi inte kommer att ansöka om ett medlemskap eller bidra till
              att det kommer upp på dagordningen under nästkommande mandatperiod.
              Det var också bra att du lyfte upp att vi inte vill ta ledarskapet
              för en nordisk stridsgrupp 2011 och att vi inte heller kommer
              att delta i Natos snabbinsatsstyrka. Det är korrekt som Hans Linde
              säger, det är tre områden som vi är helt överens om.
            </seg>
            <seg xml:id="i-52c706578717cda5-0">
              Innan jag fortsätter till en del saker som jag tyckte var mer
              tveksamma i Hans Lindes anförande vill jag ha detta sagt eftersom
              det visar att det i säkerhetspolitiken de facto finns en större
              enighet mellan våra tre partier än vad det finns mellan de fyra
              borgerliga, där en så vital fråga som Natomedlemskapet splittrar
              de borgerliga partierna.
            </seg>
            <seg xml:id="i-eba00b2d9b39aca5-0">
              Det finns en sak som jag skulle vilja fråga Hans Linde om. Det
              handlar om Partnerskap för fred. Vänsterpartiet har en reservation
              där man säger att man vill att Sverige ska lämna Partnerskap för
              fred. Det är en organisation, en samarbetsform, som vi har utvecklat
              för att vi har tyckt att det är viktigt att Sverige har möjlighet
              att delta i FN-mandaterade internationella insatser. Hans Lindes
              parti, Vänsterpartiet, har ju ställt upp på en hel del sådana
              insatser som genomförts av Nato, till exempel i Kosovo. Det hade
              inte varit möjligt om vi inte hade haft ett samarbete inom Partnerskap
              för fred.
            </seg>
            <seg xml:id="i-db16c7a2e5ee7cad-0">
              Jag är nyfiken på att höra om detta verkligen är en rimlig hållning
              när vi vill kunna delta i vissa internationella insatser som också
              genomförs av Nato, givetvis under ett FN-mandat som i Kosovo.
            </seg>
          </u>
          <note type="speaker" xml:id="i-bbe5c758c43c8e26-0">
            Anf. 132 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-0">
            <seg xml:id="i-2825d4aae8fce0aa-0">
              Fru talman! Urban Ahlin hade uppenbarligen vissa behov av att
              markera mot Vänsterpartiet när han gick in i den här kammaren.
              Förklaringen till det tror jag inte går att finna i mitt anförande
              eller i den här kammaren, men det kan andra spekulera om. Men
              det är väl bra att Urban Ahlin då i det här inlägget fokuserar
              på och understryker det som vi faktiskt är eniga om. Vi har i
              dag en rödgrön opposition som är helt enig när det gäller tre
              saker: Sverige ska inte ansöka om medlemskap i Nato, vi ska inte
              ansöka om medlemskap i Nato Response Force Natos snabbinsatsstyrka
              och vi ska tacka nej till ledarskap för Nordic Battlegroup 2011.
              Det är de tre centrala säkerhetspolitiska frågor som i dag står
              på svensk utrikes- och säkerhetspolitiks dagordning.
            </seg>
            <seg xml:id="i-cda3fd57c953b049-0">
              När det kommer till den konkreta frågan om Partnerskap för fred
              vet Urban Ahlin mycket väl att Vänsterpartiet är ett parti som
              varit positivt till att vi ska delta i internationella insatser.
              Vi har under den här mandatperioden sagt ja till svenskt deltagande
              i en lång rad insatser i Kosovo, i Tchad, i Sudan, i Somalia,
              utanför Libanons kust och så vidare. Vi ser också att ska man
              klara av den typen av insatser krävs det gemensamma övningar.
              Vi är inte principiella motståndare till att man genomför gemensamma
              övningar.
            </seg>
            <seg xml:id="i-72158bc33fa8eee2-0">
              Det vi däremot har vänt oss mot hela tiden sedan Sverige gick
              med i Partnerskap för fred har varit att det här handlar om så
              mycket mer än bara att man ska samordna sig och öva tillsammans
              i militära övningar. Det har inneburit att vi som alliansfritt
              land har knutit oss närmare Nato på centrala områden. Ett sådant
              område ser vi just de här dagarna genom den Natoledda övning som
              nu genomförs på svenskt territorium och som sker inom ramen för
              Partnerskap för fred. Där har vi ett sådant exempel som faktiskt
              konkret har hotat vår alliansfrihet, för det är så de facto dessa
              dagar då vi sitter i denna kammare att Norrbotten, Västerbotten
              och Jämtland i det här läget befinner sig under Natos ledning.
              De är de facto en del av Nato.
            </seg>
            <seg xml:id="i-1887a007bea77dd4-0">
              Jag har svårt att se hur det kan vara förenligt att stå och säga
              att man är vän av alliansfrihet och samtidigt upplåta vårt territorium
              till att låta Nato hålla övningar.
            </seg>
          </u>
          <note type="speaker" xml:id="i-76ffac654af1e879-0">
            Anf. 133 URBAN AHLIN (s) replik:
          </note>
          <u who="urban_ahlin_d3bdeb" xml:id="i-2f7fabd5d55353b1-2">
            <seg xml:id="i-88267d8afb866566-0">
              Fru talman! De Natoövningarna kan vi ha en diskussion med de
              borgerliga om sedan eftersom det är regeringen som har tackat
              ja till det, och det har inte behandlats av riksdagen. Men det
              är klart att det inte är första gången som det sker Natoövningar.
              Hans Linde har också varit i Göteborg och demonstrerat när det
              var Natoövningar där. Jag tror nog att svenska myndigheter har
              koll på Norrbotten även om Nato övar, ärligt talat. Jag tror inte
              att själva Norrbotten står under Natos befäl.
            </seg>
            <seg xml:id="i-06aab8b421736dba-0">
              Låt mig också säga när det gäller Partnerskap för fred att det
              kan i alla fall knappast vara det som har lett oss in i det som
              Hans Linde talar om, för i Partnerskap för fred finns länder som
              till exempel Vitryssland med. Jag tror inte att någon här tycker
              att Vitryssland direkt har närmat sig ett Natomedlemskap, att
              det är det som har varit själva drivkraften in i Nato.
            </seg>
            <seg xml:id="i-ec3517ef4def075e-0">
              Men låt oss lämna PFF och gå till den fråga som jag vill ställa
              till dig och senare också till Birgitta Ohlsson från Folkpartiet,
              för Vänsterpartiet och Folkpartiet är två av partierna som om
              man får vara ärlig i tid och otid försöker skapa en bild av att
              Sverige glider in i Nato. Hans Linde försöker också ge en bild
              av att Nato på något vis håller på att omringa Ryssland. Det handlar
              om radarstationer; det handlar om att Nato har expanderat mot
              Rysslands gränser.
            </seg>
            <seg xml:id="i-a2c88c0bd5da1dbf-0">
              Är Hans Linde medveten om att Ryssland har ett närmare samarbete
              med Nato än vad Sverige har? Ryssland har fler samarbetsformer
              än Partnerskap för fred. Ryssland har ett gemensamt råd tillsammans
              med Nato där man sitter och arbetar inom ett stort antal frågor,
              som just det du vände dig mot, terrorismbekämpning. Ryssland har
              alltså ett betydligt mer organiserat samarbete med Nato än vad
              Sverige har. Är din slutsats då att Ryssland glider in i Nato?
            </seg>
          </u>
          <note type="speaker" xml:id="i-f596aa3ad0cdeea1-0">
            Anf. 134 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-1">
            <seg xml:id="i-2afa30745cbbac3e-0">
              Fru talman! Urban Ahlin behöver inte använda sin talartid till
              att hålla föredrag om hur Nato är uppbyggt. Det klarar jag alldeles
              utmärkt av att läsa på själv.
            </seg>
            <seg xml:id="i-2dac240085725b78-0">
              När det gäller utvecklingen i Europa beklagar jag när jag hör
              Urban Ahlins beskrivning, för det vi ser och som jag tror att
              många delar min och Vänsterpartiets oro för är just en kapprustning
              i Europa där vi ser en ökad konfrontation. Det kan knappast ha
              undgått Urban Ahlin vad som hände i Kaukasus för drygt ett år
              sedan där vi kunde se på ena sidan hur Nato rustade upp och militärt
              satsade i Georgien medan Ryssland upprustade på andra sidan gränsen.
              Utvecklingen på Östersjöns södra strand kan knappast ha undgått
              Urban Ahlin, där vi ser att Natos och USA:s ökade militära närvaro
              i Polen och Tjeckien har lett fram till att Ryssland i sin tur
              har skickat ut signaler om att man ska öka sin militära närvaro
              i Kaliningradområdet. Det är en utveckling som vi är oerhört oroade
              över.
            </seg>
            <seg xml:id="i-9f439974ae969df3-0">
              Vi hade en unik möjlighet efter kalla kriget och murens fall
              att få ett fördjupat samarbete i Europa, så att vi skulle slippa
              utvecklingen av den här typen av motsättningar där man låser in
              sig på varsin sida om gränsen och militärt upprustar. Men det
              är precis den utvecklingen som vi ser. Det är den utvecklingen
              som jag pekar på i mitt anförande att vi också riskerar att se
              uppe i Barentsområdet med den militärövning som pågår just nu.
            </seg>
            <seg xml:id="i-82fa81e774a47225-0">
              Det är visserligen helt sant att Socialdemokraterna inte har
              blivit tillfrågade om den här övningen, men jag har heller inte
              sett några socialdemokrater direkt delta i de protester som har
              varit och i det försvar av alliansfriheten som ändå har organiserats
              uppe i Norrbotten, och det beklagar jag.
            </seg>
            <seg xml:id="i-c1f26abeabb8e59a-0">
              Även om vi är eniga på flera områden när det gäller svensk säkerhetspolitik
              finns det också en rad områden där vi är oeniga. Och där hoppas
              jag att vi framöver ska kunna bli betydligt mer eniga. För jag
              vet, och det tror jag också att Urban Ahlin vet, att om man frågar
              vad svenska folket tycker om svensk säkerhetspolitik märker man
              att det finns ett grundmurat stöd i det här landet för en stark
              svensk alliansfrihet.
            </seg>
          </u>
          <note type="speaker" xml:id="i-8aadf47ee9edb8fc-0">
            Anf. 135 MAX ANDERSSON (mp):
          </note>
          <u who="max_andersson_531f93" xml:id="i-f2c52502d36b2549-0">
            <seg xml:id="i-1e4fad60230b7f24-0">
              Fru talman! Vi debatterar utrikesutskottets betänkande nr 11,
              Vissa säkerhetspolitiska frågor . I det betänkandet ingår ett
              väldigt brett register av väldigt många olika frågor som har kommit
              upp på riksdagens bord under de allmänna motionstiderna sedan
              tre år tillbaka. Det gäller allt från frågan om kärnvapenspridning
              och användning av utarmat uran i vapen, vilket Miljöpartiet är
              emot, till skapandet av långsiktig fred, fredsarbete och konfliktförebyggande
              perspektiv som ska genomsyra politiken, vilket Miljöpartiet är
              väldigt mycket för.
            </seg>
            <seg xml:id="i-b0296f1f0f40b373-0">
              Geografiskt spänner betänkandet över alltifrån IsraelPalestina-frågan
              och Afghanistan ända till Arktis. Miljöpartiet är till exempel
              anhängare av förslaget om att man ska försöka skapa en kanadensisk-arktisk-skandinavisk
              kärnvapenfri zon. Det är alltså ett väldigt brett betänkande.
            </seg>
            <seg xml:id="i-47bfde95f03cf2ce-0">
              När jag har läst igenom detta betänkande slås jag av att det
              finns goda motioner som är ytterst välvilliga från i princip alla
              partier. Det visar på bredden och engagemanget i denna kammare
              för freds- och säkerhetsfrågorna för att skapa en bättre värld.
              Det känns faktiskt hoppfullt när man läser igenom detta berg av
              att-satser. Det är trevligt.
            </seg>
            <seg xml:id="i-24bc9c640ebcb755-0">
              Det finns många olika saker som man kan välja att lyfta i ett
              sådant här betänkande. Det jag tänkte lyfta är frågan om alliansfriheten
              och Miljöpartiets vision för hur utrikespolitiken borde vara.
            </seg>
            <seg xml:id="i-212124386b06d9cb-0">
              Vår vision är att Sverige ska vara ett militärt alliansfritt
              land så som vi en gång utan tvivel var. Vi ska vara ett land som
              står upp mot de mäktiga i världen och talar mot förtryck var än
              i världen det förekommer, oavsett vilka det är som utövar förtrycket.
              Vi ska vara en röst för solidaritet och global rättvisa. För att
              vi ska kunna vara det behöver vi vara militärt alliansfria. Vi
              behöver vara ett land som inte är uppbundet vid vissa stormakter.
              Men vi ska inte bara vara en röst. Det räcker inte bara med att
              tala för fred och säkerhet. Man måste också kunna handla. Och
              ibland är det nödvändigt, anser vi miljöpartister, att man är
              beredd att använda militära styrkor i fredsskapande aktioner.
            </seg>
            <seg xml:id="i-62d5f5cb0ebee783-0">
              Men då är det ett krav som vi i Miljöpartiet anser är absolut,
              och det är att ska Sverige delta i militära interventioner i konflikter
              ska det vara med ett FN-mandat. Om man struntar i FN-mandat är
              man ute på väldigt farliga vägar.
            </seg>
            <seg xml:id="i-3ac543be542bf93f-0">
              En annan sak som vi i Miljöpartiet lyfter fram är att vi ska
              delta i de bra interventionerna, de som är goda, och inte i de
              dåliga interventionerna som görs av säkerhetspolitiska skäl i
              vissa stormakters intresse.
            </seg>
            <seg xml:id="i-fec2e7d9e4812014-0">
              Det låter lätt och det är lätt att säga, men i praktiken är det
              ofta svårt att skilja de goda interventionerna från de dåliga.
              Men det är någonting som man måste försöka göra.
            </seg>
            <seg xml:id="i-89c63343905c57ff-0">
              För att vi ska kunna bevara alliansfriheten måste Sverige också
              ha ett betydligt större säkerhetsavstånd till Nato än vi har haft.
              Tyvärr det måste tyvärr sägas har Sverige genomgått en smyganpassning
              till Nato de senaste 1520 åren.
            </seg>
            <seg xml:id="i-b541c78c9d2b8976-0">
              Vi i Miljöpartiet är starka motståndare till ett Natomedlemskap.
              Vi är starka motståndare till den smyganpassning som har skett,
              och vi vill att den ska sluta. Vi är för att man säkrar och återupprättar
              den militära alliansfriheten.
            </seg>
            <seg xml:id="i-4650f9f6ea6364c4-0">
              Vi är bland annat mycket negativa till och har motionerat mot
              att Natotrupper nu i detta nu, medan vi talar tillåts genomföra
              övningar på svenskt territorium. Det är inte trovärdigt att vi
              säger att vi är militärt alliansfria samtidigt som vi låter Nato
              genomföra stridsflygplansövningar på vårt territorium. Den här
              övningen borde inte ha skett, och den borde framför allt inte
              ha skett utan att regeringen informerade riksdagen på förhand.
              Jag hoppas att vi i denna kammare, oavsett partitillhörighet,
              kan vara eniga om att det inte är något rutinbeslut att genomföra
              militära övningar tillsammans med Nato. Det är någonting som riksdagen
              faktiskt bör bli informerad om på förhand. Jag har ingen förhoppning
              om att den borgerliga alliansens ledamöter kommer att protestera
              officiellt gentemot regeringens agerande, men jag hoppas att ni
              protesterar inofficiellt mot regeringens agerande och ser till
              att riksdagens röst faktiskt blir hörd i sådana här frågor.
            </seg>
            <seg xml:id="i-f2626d550e67b8f6-0">
              En annan fråga är frågan om kärnvapen. Vi vill att man ska avveckla
              massförstörelsevapen. Och ett led i att avveckla massförstörelsevapen
              är att vi inte tillåter kärnvapen på svenskt territorium. Detta
              borde vara självklart. Tyvärr är det inte självklart för vår nuvarande
              regering. Det är mycket troligt att det finns kärnvapen ombord
              på det brittiska krigsfartyg som nu övar utanför Luleås kust.
              Men den svenska regeringen har inte ens brytt sig om att fråga
              om man för med sig kärnvapen eller inte. Det tycker vi från Miljöpartiets
              sida är beklämmande. Om vi ska ha trovärdighet i vår politik för
              en kärnvapenfri värld måste vi åtminstone se till att klara av
              att säkra ett kärnvapenfritt Sverige.
            </seg>
            <seg xml:id="i-7883a4f87f8e1470-0">
              Fru talman! Jag ska be att få yrka bifall, inte till alla Miljöpartiets
              reservationer utan till reservationerna 2 och 15. Vi står naturligtvis
              bakom alla våra reservationer, men för tids vinnande nöjer vi
              oss med de här två.
            </seg>
          </u>
          <note type="speaker" xml:id="i-69b016fd534c50d6-0">
            Anf. 136 GUSTAV BLIX (m):
          </note>
          <u who="gustav_blix_da6148" xml:id="i-02402e0cc058962e-0">
            <seg xml:id="i-a928fa24a2d7c9f1-0">
              Fru talman! Redan inledningsvis vill jag passa på att yrka bifall
              till utskottets förslag till beslut, detta för att det här är
              ett viktigt och bra ärende där vi går igenom en mängd motioner
              som har kommit in under de gångna åren i frågor som rör säkerhetspolitik
              och Sveriges säkerhetspolitiska linje.
            </seg>
            <seg xml:id="i-837dae9c215c324e-0">
              Dessvärre lever vi i en värld och tillhör en kontinent som i
              århundraden har präglats av konflikter. Krigen har varit många,
              långa och ofta fruktansvärt brutala. Konflikter finns fortfarande,
              och varje dag dör människor som ett resultat av detta.
            </seg>
            <seg xml:id="i-d12996048efdd9d7-0">
              Men vi har också sett framsteg, stora och viktiga framsteg. Sedan
              andra världskrigets slut har vi på olika sätt tagit steg för att
              lösa våra konflikter på ett fredligt och civiliserat sätt. Gamla
              fiender har blivit nära allierade. Se på Tyskland och Frankrike,
              eller för den delen Danmark och Sverige!
            </seg>
            <seg xml:id="i-e0a80eccc8b19da3-0">
              När jag föddes 1974 delades Europa av en järnridå som gick rakt
              genom Östersjön. Så är det inte längre. Framför allt innebar kommunismens
              fall att Europa kraftigt förbättrade förutsättningarna för fred
              och säkerhet. I dag är åtta av nio Östersjöstater medlemmar i
              EU. Tio forna medlemmar i Warszawapakten är i dag Natomedlemmar.
              Det är en enastående resa. Vissa kallar den till och med mirakulös.
            </seg>
            <seg xml:id="i-2c6277c9d0080ece-0">
              Lärdomen från detta är att Sveriges säkerhet alltid har varit
              beroende av utvecklingen i vår omvärld och inte minst i vårt närområde.
              Att tro att vi genom att dra oss undan eller genom ensidiga lösningar
              skulle vara säkra är inte bara naivt utan också rent felaktigt
              och farligt. Det är viktigt det lyfts också fram förtjänstfullt
              i det här utskottsbetänkandet att vi arbetar långsiktigt också
              med konfliktförebyggande och fredsfrämjande insatser. Utskottet
              anser att hot mot freden och vår säkerhet bäst kan avvärjas i
              gemenskap och samverkan med andra länder. Här är ett starkt FN-system
              mycket viktigt. FN bär ett övergripande ansvar för global fred
              och säkerhet. Men också handel, resor, familjeband och andra saker
              bygger mellanmänskliga relationer över nationsgränserna, vilket
              är viktigt för att vi långsiktigt ska värna freden i världen.
            </seg>
            <seg xml:id="i-c74837c01d0fb7b3-0">
              Det är viktigt att konstatera att Sveriges säkerhetspolitiska
              linje ligger fast. Vi har en bred enighet i denna riksdag om att
              Sverige är militärt alliansfritt. Jag vill ge en eloge till Socialdemokraterna
              för att de är ansvarstagande i dessa frågor och är med på de ställningstaganden
              som vi har gjort i utskottet. Där ingår att vi inte längre kan
              se militära konflikter i vårt närområde som skulle påverka endast
              ett land. Sverige har också anpassat sig och tagit ställning för
              den europeiska solidaritetsförklaring som innebär att Sverige
              inte kommer att förhålla sig passivt om en katastrof eller ett
              angrepp skulle drabba ett annat EU-land eller nordiskt land. Vi
              förväntar oss samtidigt att dessa länder agerar på samma sätt
              om Sverige skulle drabbas. Därför är det också viktigt att Sverige
              både kan ge och ta emot militärt stöd.
            </seg>
            <seg xml:id="i-607b26e3a99a46ef-0">
              I denna vår samverkan med andra intar Europeiska unionen en särställning
              i svensk utrikes- och säkerhetspolitik. EU är det främsta organ
              vi har för utrikes- och säkerhetspolitisk samverkan. Utvecklingen
              av den gemensamma europeiska krishanteringsförmågan fortsätter.
              Det är bra för Sverige, och det är bra för svenska intressen.
            </seg>
            <seg xml:id="i-95eeb4e9d052bc73-0">
              Men EU och Sverige bör också verka för att stärka den transatlantiska
              länken. Denna länk är unik i den internationella politiken just
              därför att den bygger på gemensamma värderingar såsom demokrati,
              mänskliga rättigheter och marknadsekonomi. Med den nya amerikanska
              presidenten Obama är kanske förutsättningarna för framsteg på
              detta område bättre än på länge. Detta måste vi ta fasta på. Världen
              blir betydligt bättre när Europa och Nordamerika samarbetar.
            </seg>
            <seg xml:id="i-9db23a46eb006536-0">
              I dag är den kanske viktigaste formen för transatlantiskt samarbete
              Nato. Det är den enda organisation där européer och amerikaner
              träffas varje dag för att hantera problem på den internationella
              agendan. Nato har också utvecklats till en effektiv krishanterare.
            </seg>
            <seg xml:id="i-7c6d9ba156c0403a-0">
              Därför är det viktigt att Sverige fortsätter utveckla sitt partnerskap
              med Nato. Sverige har lämnat viktiga bidrag i arbetet att sprida
              fred och säkerhet i världen, ofta i samarbete med just EU och
              Nato. Under det senaste årtiondet har över 80 procent av de soldater
              som Sverige har skickat iväg på utlandsuppdrag deltagit i Natoledda
              insatser, främst i Afghanistan och Kosovo. Det är ytterligare
              en viktig anledning till att vi måste ha ett nära men också effektivt
              samarbete med Nato. Där är vi i dag.
            </seg>
            <seg xml:id="i-b70b7986498764e5-0">
              Hur är det med framtiden då? Det viktigaste är att den avgör
              vi själva. Det är Sverige självt som både definierar den närmare
              innebörden av den militära alliansfriheten och fattar de strategiska
              beslut om vägval som vi har att fatta framöver. Regeringen har
              tydligt deklarerat att frågan om Natomedlemskap inte är aktuell
              under denna mandatperiod, men det är heller ingen hemlighet att
              det finns partier, inklusive mitt eget, som ser ett svenskt Natomedlemskap
              som ett naturligt nästa steg. Precis som stödet bland svenska
              folket för EU-medlemskapet och för att införa euron har ökat,
              ökar också stödet för Natomedlemskapet på lång sikt. Men det ökar
              från en låg nivå.
            </seg>
            <seg xml:id="i-2c84e3bc96b10b74-0">
              Ska Sverige närma sig Nato och ett svenskt Natomedlemskap är
              det avgörande att vi har starkt folkligt stöd för detta. Jag tror
              också att det är viktigt att det i så fall sker i nära samverkan
              med vårt grannland Finland. Till dess är det viktigt att vi i
              Sverige använder det partnerskap som finns och de möjligheter
              vi har för samarbete för viktiga frågor om att skapa fred och
              säkerhet i världen, men det är också för att påverka Nato och
              andra att till exempel i internationella insatser se till att
              dessa verkligen genomsyras av FN:s resolutioner 1325, 1820 och
              1612 om kvinnors situation i konflikter, om förekomsten av sexuellt
              våld i konflikter som jag tyckte Urban Ahlin belyste på ett utmärkt
              sätt och också barnens situation i väpnade konflikter.
            </seg>
            <seg xml:id="i-caa577353a490cbd-0">
              Precis som Urban Ahlin nämnde spelades det mycket riktigt en
              fotbollsmatch i går mellan regeringen och oppositionen. Det gick
              som det tyvärr brukar göra, nämligen att s, v och mp, eller svampsamlingen
              som man också kan kalla dem, vann. Men alliansen var som vanligt
              mer samspelt och jobbade bättre som ett lag. Oppositionen hade
              en del bra soloprestationer men tyvärr ingen gemensam linje. Så
              fick de en turlista med fyra minuter kvar. Det var därför de vann
              denna gång. Men det tror jag inte att de gör i nästa val, inte
              om de inte får ihop laget. Det gäller särskilt utrikespolitiken.
            </seg>
            <seg xml:id="i-cd56b5952d9f1b7f-0">
              I detta betänkande finns 33 reservationer. Inte en enda är gemensam
              för de tre oppositionspartierna. Visst kan vi i alliansen därmed
              glädjas över att vi har ett bra samförstånd med Socialdemokraterna.
              Det är bra. Men samtidigt tror jag att inte bara vi i alliansen
              utan också socialdemokrater och faktiskt stora delar av svenska
              folket oroas över Vänsterns och Miljöpartiets synpunkter och ställningstaganden
              i dessa för Sverige avgörande frågor.
            </seg>
            <seg xml:id="i-5277bd2b49c9b729-0">
              Frågan måste ställas: Hur går arbetet med att få det rödgröna
              samarbetet att fungera bättre även utanför fotbollsplanen? Får
              ni ihop ett samspelt gäng i utrikespolitiken? Hur gör ni med Partnerskap
              för fred, Afghanistan och Natoövningar?
            </seg>
            <seg xml:id="i-e1dd88ff053fc27c-0">
              Vi ska inte bara måla upp rosenskimrande bilder. Vi står inte
              här med något papper eller ett dokument som garanterar fred i
              vår tid. Det är en osäker värld, och vi lever på en kontinent
              som faktiskt fortfarande har allvarliga konflikter.
            </seg>
            <seg xml:id="i-f9088afa56bcf46e-0">
              Jag brukade hoppas att min son, ett och ett halvt år gammal,
              skulle tillhöra den första generationen européer som aldrig skulle
              behöva uppleva ett krig på vår kontinent under sin livstid. Så
              inträffade Georgien. Det är bara att konstatera att vi fortfarande
              har stora, viktiga utmaningar framför oss. Här tror jag att Sveriges
              intressen kommer att värnas bäst i samverkan med andra, både inom
              EU och inom Nato. Därför tycker jag att det är viktigt och naturligt
              att yrka bifall till utskottets förslag i detta betänkande.
            </seg>
          </u>
          <note type="speaker" xml:id="i-c85b6d14db64b8b1-0">
            Anf. 137 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-2">
            <seg xml:id="i-3dee8e6635d1d0b3-0">
              Fru talman! Efter att ha hållit ett eget anförande och lyssnat
              till tre andra blir det uppenbart att vi står inför ett tydligt
              säkerhetspolitiskt vägval i Sverige. Ska vi förstärka alliansfriheten,
              återupprätta dess trovärdighet eller knyta oss allt närmare till
              Nato?
            </seg>
            <seg xml:id="i-baaf521bfc5571f9-0">
              Det utskottsbetänkande vi nu debatterar och som riksdagen ska
              besluta om senare ger mig egentligen inga svar. Vart ska Sverige
              gå i detta centrala säkerhetspolitiska vägval?
            </seg>
            <seg xml:id="i-de9f54f2bd392e47-0">
              I det här sammanhanget vill jag ge en eloge till Folkpartiet
              som ändå någonstans sätter ned fötterna och visar vart man vill
              gå. Jag håller egentligen inte med någonting i den avvikande meningen
              från Folkpartiet, men man markerar och ger svar på de centrala
              säkerhetspolitiska frågorna. Vad vill egentligen de kvarvarande
              i alliansen i de centrala säkerhetspolitiska frågorna?
            </seg>
            <seg xml:id="i-2101df40dda24847-0">
              Det finns tre helt fundamentala frågor som Sveriges riksdag,
              och därför också Sveriges befolkning, behöver ta ställning till
              under de kommande åren. Där vill jag ha ett besked. Framför allt
              vill många människor utanför den här kammaren ha besked från Moderaterna
              och de kvarvarande i alliansen. Hur blir det med Nato Response
              Force, Natos snabbinsatsstyrka? Ska man gå med eller inte? Hur
              blir det med Natomedlemskapet? Vi har val om ett år. Då har de
              svenska väljarna i varje fall rätt att få veta om de röstar på
              ett parti som kommer att söka medlemskap eller inte. Vad händer
              med värdskapet för Nordic Battlegroup 2011?
            </seg>
            <seg xml:id="i-284ebf0b631ed27a-0">
              På alla dessa tre frågorna har vi i den rödgröna oppositionen
              gett tydliga besked. På alla dessa tre centrala områden är vi
              helt eniga. Vad säger de kvarvarande i alliansen? Vad är beskedet
              till svenska folket?
            </seg>
          </u>
          <note type="speaker" xml:id="i-74edde065989a33f-0">
            Anf. 138 GUSTAV BLIX (m) replik:
          </note>
          <u who="gustav_blix_da6148" xml:id="i-02402e0cc058962e-1">
            <seg xml:id="i-d6db00492409331c-0">
              Fru talman! Beskedet är enkelt: Inga av dessa frågor är aktuella
              i dag. Därför har vi inget alldeles klart svar att ge, men vi
              kommer att ge svar när frågorna aktualiseras.
            </seg>
            <seg xml:id="i-c5645d3b1debcefd-0">
              Det är också lite patetiskt att höra Vänsterpartiet tala om den
              stora enigheten på den rödgröna sidan. Det är enkelt att säga
              nej till de nya sakerna i framtiden, men det är oerhört mycket
              svårare när man inte säger ja till den verklighet vi lever i i
              dag. Vad tycker Vänsterpartiet om Partnerskap för fred, svenskt
              deltagande i Afghanistan och deltagande vid Natoförband i övningar
              i Sverige? Det vet vi; de är emot. Men vi vet också att andra
              delar i deras tänkta regeringsunderlag inte alls är lika mycket
              emot detta. De har olika uppfattningar om verkligheten i dag.
              Det är mycket värre än att inte ha hundraprocentiga svar på alla
              frågor i morgon.
            </seg>
            <seg xml:id="i-968d43ec9d034766-0">
              När får vi ett svar om vem det är som kommer att vika sig? Blir
              det Vänsterpartiet? Hans Linde var tidigare alldeles tydlig med
              att ni inte kommer att kompromissa om den militära alliansfriheten.
              Bra. Då vet vi det. Kommer ni att kompromissa om Partnerskap för
              fred? Kommer ni att kompromissa om Afghanistan? Eller kommer ni
              att kompromissa om Natoövningarna? Kommer ni att ställa som krav
              när ni går in i regeringen att Sverige ska lämna Afghanistan,
              eller kommer ni att vika er på den punkten? Blir det Socialdemokraterna
              som får vika sig? Det beskedet tycker jag är angeläget för svenska
              folket att få.
            </seg>
          </u>
          <note type="speaker" xml:id="i-a07c3b137efa2cd5-0">
            Anf. 139 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-3">
            <seg xml:id="i-e08f475ff23e0837-0">
              Fru talman! Det beskedet kommer vi också att ge till svenska
              folket, till dem som vi hoppas ska rösta på våra tre partier.
              Jag räknar inte in Gustav Blix i den kategorin.
            </seg>
            <seg xml:id="i-8bd33c5b97125cd2-0">
              Om man ska ha något slags trovärdighet i den här debatten räcker
              det inte att beskriva vad Sverige är i dag. Det handlar också
              om att säga var vi ska vara i morgon. Det går inte att ha allmänna
              beskrivningar av det som Gustav Blix pratar om, nämligen verkligheten
              och den situation som Sverige befinner sig i i dag. Man måste
              också ge någon signal om i vilken riktning man vill gå. Det är
              ändå vårt ansvar som politiker att peka ut en riktning och gå
              ut till väljarna och söka mandat för den typen av politik.
            </seg>
            <seg xml:id="i-cbaaaf19b32d0865-0">
              Vi tre partier i oppositionen har nu pekat ut en tydlig riktning.
              Vi säger nej till Natomedlemskap, nej till deltagande i Nato Response
              Force och vi säger att Sverige ska dra tillbaka värdskapet för
              Nordic Battlegroup 2011. Det är en politik som jag anser stärker
              svensk alliansfrihet och skickar ut en tydlig signal i världen
              som skulle öka den svenska alliansfrihetens trovärdighet. Det
              är en grund som vi kommer att gå ut och söka mandat för från väljarna.
            </seg>
            <seg xml:id="i-c3e232ea0c2e1a88-0">
              Vilken politik kommer ni att söka mandat för inför valet 2010
              på alla de tre centrala områdena? Vi får inga besked. Det räcker
              inte att be Gustav Blix beskriva verkligheten, utan det handlar
              också om att ge besked till väljarna. Annars har man inte någon
              som helst trovärdighet när man diskuterar frågorna.
            </seg>
            <seg xml:id="i-466227b666a33861-0">
              Frågorna kvarstår. Jag upplever ändå att jag inte kommer att
              få några svar. Det beklagar jag. Jag misstänker att svenska folket
              kommer att fortsätta att jaga Gustav Blix och Moderaterna i dessa
              frågor. Kommer man att vilja ansöka om medlemskap i Nato Response
              Force? Kommer man att söka Natomedlemskap under den kommande mandatperioden?
              Vad händer med värdskapet för Nordic Battlegroup 2011?
            </seg>
          </u>
          <note type="speaker" xml:id="i-ab75b5919ef7f9de-0">
            Anf. 140 GUSTAV BLIX (m) replik:
          </note>
          <u who="gustav_blix_da6148" xml:id="i-02402e0cc058962e-2">
            <seg xml:id="i-1a174c45a2a76a16-0">
              Fru talman! Låt oss ta de tre frågorna om Nato Response Force,
              Nato och Nordic Battlegroup.
            </seg>
            <seg xml:id="i-3d8a9e99ecaf1ef2-0">
              Nato Response Force är i dag inte ett färdigt koncept. Det är
              ett koncept som man håller på att se över. Därför har vi ännu
              inget koncept att ta ställning till och kan inte heller lämna
              något glasklart besked om hur vi ser på den frågan.
            </seg>
            <seg xml:id="i-3cc87339ebe5d4c8-0">
              Det är samma sak med Nordic Battlegroup. Det är inte heller glasklart
              i dag vad det ska bli av detta. Vi kommer att återkomma i frågan.
            </seg>
            <seg xml:id="i-7f6ebabf35935206-0">
              Tillbaka till frågan om Nato. Jag tycker att jag var tydlig i
              mitt anförande med att vi inte har några ambitioner att ta Sverige
              in i Nato under den här mandatperioden, men det är inte heller
              någon hemlighet att det finns partier i vår regering ävenså mitt
              eget parti Moderaterna som tycker att ett medlemskap i Nato på
              sikt är ett naturligt nästa steg. Men återigen: Det krävs ett
              starkt folkligt stöd, och sannolikt måste det ske i samverkan
              med Finland. Det är ett tydligt besked, tycker jag.
            </seg>
            <seg xml:id="i-a9842f45758b195f-0">
              Jag märker också att vi inte får besked om dagens verklighet.
              Vi får ta morgondagen när den kommer, men i dag vill Vänsterpartiet
              att Sverige ska lämna Afghanistan. Vänsterpartiet vill att Sverige
              ska lämna PFF och stänga vår ambassad vid Nato. Det är en ambassad
              som i huvudsak är till för att ha ett utbyte av kontakter och
              information. Samtidigt vill ni också att det ska vara omöjligt
              att hålla Natoövningar i Sverige.
            </seg>
            <seg xml:id="i-43c65913ad722998-0">
              Det här är dagens verklighet. Den måste en regering som Vänsterpartiet
              gör anspråk på att tillhöra lämna tydliga besked om. Hans Linde
              har lovat ge de beskeden. Jag ser fram mot det. Jag ser också
              fram mot att få veta hur de vänstermedlemmar som grät när muren
              föll ska lyckas komma överens med Socialdemokraterna om framtiden
              för svensk säkerhetspolitik.
            </seg>
          </u>
          <note type="speaker" xml:id="i-975eed0365aa4d47-0">
            Anf. 141 MAX ANDERSSON (mp) replik:
          </note>
          <u who="max_andersson_531f93" xml:id="i-f2c52502d36b2549-1">
            <seg xml:id="i-27c66ece4047278f-0">
              Fru talman! Ojojoj! Jag blev lite chockad av Gustav Blix påstående
              att det skulle ha funnits medlemmar i Vänsterpartiet i Sverige
              som grät när muren föll. Jag är inte säker på vad det har med
              den här debatten att göra. Det är nog lika irrelevant för denna
              debatt som frågan om huruvida det fanns medlemmar i Moderata Ungdomsförbundet
              som jublade i februari 1986. Det är fullkomligt irrelevant i denna
              debatt.
            </seg>
            <seg xml:id="i-c66d1d9950bd3c9c-0">
              Det jag tänkte fråga om handlar om Lissabonfördraget. Under debatten
              om Lissabonfördraget var det knäpptyst från Moderaterna angående
              alliansfriheten. När vi sade att Lissabonfördraget var ett hot
              mot alliansfriheten förnekades det från regeringshåll. När vi
              sade att solidaritetsklausulen, som innebär att länder kommer
              att vara moraliskt skyldiga att bistå varandra i händelse av krig,
              undergrävde alliansfriheten sade ni att det inte alls var så.
              Och nu lyfter Moderaterna fram det som ett argument för att man
              ska kunna gå med i Nato.
            </seg>
            <seg xml:id="i-2833f580d91b4b82-0">
              Jag tycker att det är väldigt konstigt att ni resonerar på det
              här viset. Det är ett tecken på hur Sverige långsamt håller på
              att smyganslutas. Steg för steg tas vi allt närmare Nato. För
              varje steg förnekar man att det är det som är slutmålet, men det
              är dit vi är på väg.
            </seg>
            <seg xml:id="i-96d03985bed9f2d6-0">
              Jag undrar: Kan ni inte vara lite tydliga i den här frågan och
              säga vad det egentligen är ni vill?
            </seg>
          </u>
          <note type="speaker" xml:id="i-715a82842e4e7c83-0">
            Anf. 142 GUSTAV BLIX (m) replik:
          </note>
          <u who="gustav_blix_da6148" xml:id="i-02402e0cc058962e-3">
            <seg xml:id="i-2024b30d3bce0793-0">
              Fru talman! Jag håller inte med Max Andersson om beskrivningen
              att det sker saker i smyg. De strategiska vägval vi har gjort
              i Sverige vad gäller EU-medlemskap, vår relation till Nato eller
              andra försvars- och säkerhetspolitiska överväganden har tagits
              i full öppenhet i denna kammare och i bred enighet. Det är inget
              smygande i detta. Det är naturligt för ett land som Sverige att
              söka sin fred och sin säkerhet i samverkan med andra. Allt annat
              kommer att fungera sämre än samarbetets väg. Jag ser ingen större
              dramatik i detta.
            </seg>
            <seg xml:id="i-b51a0994d8a4f706-0">
              Däremot är det självklart och tydligt att Sverige i dag är militärt
              alliansfritt och att vi i Sveriges riksdag och svenska folket
              äger denna fråga. Det är ingenting som kommer smygande. Det kommer
              vi att avgöra. Det kommer vi att debattera.
            </seg>
            <seg xml:id="i-717df240f71d2e57-0">
              Det är heller ingen hemlighet att jag tillhör ett parti som tycker
              att det vore ett naturligt nästa steg för Sverige att närma sig
              Nato också i form av ett medlemskap. Men det finns i dag inget
              aktuellt förslag om detta, utan det är en fråga som vi ska fortsätta
              att diskutera.
            </seg>
            <seg xml:id="i-42d0a8408ccc899c-0">
              På samma sätt finns det partier i denna riksdag som tycker att
              Sverige ska lämna EU eller driver andra frågor. Det är inte aktuella
              förslag. Vi får ta dem när de kommer.
            </seg>
            <seg xml:id="i-f713db83bd8e1e3a-0">
              Det är samma sak med Lissabonfördraget. Det var inget smygande
              i detta. Det är väldigt tydligt vad som står där. Men det är också
              en väsentlig skillnad mellan Lissabonfördragets formuleringar
              och vad Natomedlemskapet innebär det är en jätteskillnad med de
              ömsesidiga försvarsgarantier som finns i Nato. Det är just den
              frågan som är central i detta.
            </seg>
            <seg xml:id="i-cc6c4cc12624b306-0">
              Men åter till Miljöpartiet och var ni står i detta. Natoövningarna
              är verkligheten i dag. Kommer ni att ställa krav på att det inte
              ska genomföras några Natoövningar för att ni ska gå med i en regering?
              Hur kommer ni i så fall att komma överens med Socialdemokraterna
              i den frågan? Kan vi få ett tydligt besked i dag om vem det är
              som kommer att ändra sig eller vad ni kommer att hitta för gemensam
              ståndpunkt?
            </seg>
            <seg xml:id="i-0b145e893e575782-0">
              Jag ser fram mot detta. Jag tror att det är precis som på fotbollsplanen:
              Det kommer att vara mer sammanhållning och mer ansvarstagande
              på den borgerliga sidan än på den rödgröna svampen-sidan.
            </seg>
          </u>
          <note type="speaker" xml:id="i-e7302ffd7e6637f0-0">
            Anf. 143 MAX ANDERSSON (mp) replik:
          </note>
          <u who="max_andersson_531f93" xml:id="i-f2c52502d36b2549-2">
            <seg xml:id="i-ec4a544dcaa05199-0">
              Fru talman! Jag trodde att den borgerliga alliansens ledamöter
              var så professionella att de inte trodde att man förhandlar via
              talarstolen i ett replikskifte med det andra blocket. Jag tror
              att det är en dålig metod för att genomföra förhandlingar och
              för att kommunicera inom den rödgröna alliansen, den nya alliansen,
              som har bättre kommunikationsförmåga än den nuvarande borgerliga
              alliansen. Nej, vi kommer att förhandla, och vi kommer att komma
              fram till en bra överenskommelse.
            </seg>
            <seg xml:id="i-80a6ee18aef946d9-0">
              Den stora oenigheten inom den borgerliga alliansen gäller frågan:
              Ska man gå med i Nato eller ska man inte gå med i Nato? Den stora
              frågan vad gäller oenighet om Natomedlemskapet inom den rödgröna
              alliansen är frågan om vem som är mest mot att vi ska gå med i
              Nato. Jag känner att vi ligger betydligt närmare varandra i den
              frågan än vad de borgerliga partierna gör.
            </seg>
            <seg xml:id="i-e5648ac97e3856ad-0">
              Det är samma sak vad gäller medlemskap i Nato Response Force.
              Oenigheten gäller vilka skäl vi har för att säga nej, medan ni
              inte vill ta ställning till den här viktiga frågan. Ni är mer
              oeniga än vad vi är.
            </seg>
            <seg xml:id="i-206c4617cb42480f-0">
              Man kan hålla på och diskutera vilken sida som är mest oenig,
              men jag tycker egentligen inte att det är relevant. Ni klarar
              av att föra en politik i de flesta frågor. Vi kommer också att
              klara av att föra en politik i de flesta frågor. Den stora skillnaden
              är mellan våra värderingar.
            </seg>
            <seg xml:id="i-f12cdd3342525df0-0">
              Vår värdering från Miljöpartiets sida, som vi kommer att vinna
              stor respons för på vår sida, är att vi ska ha militär alliansfrihet.
              Era värderingar är att sluta upp i Nato. Ni har fel.
            </seg>
          </u>
          <note type="speaker" xml:id="i-1f9aca672026390d-0">
            Anf. 144 GUSTAV BLIX (m) replik:
          </note>
          <u who="gustav_blix_da6148" xml:id="i-02402e0cc058962e-4">
            <seg xml:id="i-4a2ec0c69ec10374-0">
              Fru talman! Det är väl där som den stora skillnaden ligger. Miljöpartiet
              har aldrig suttit i en regering. Det har inte Vänsterpartiet heller.
              Socialdemokraterna har suttit i en regering.
            </seg>
            <seg xml:id="i-399f2c426fa78846-0">
              Om man väl har suttit i en regering vet man att det inte handlar
              om att ta ansvar i de flesta frågorna. Det handlar om att ta ansvar
              i alla frågor, inklusive utrikes- och säkerhetspolitikens alla
              kommatecken, om verkligheten i dag inte hypotetiska diskussioner
              i morgon utan verkligheten i dag.
            </seg>
            <seg xml:id="i-3ed26745d3b08919-0">
              Åter till frågan: Hur ska ni hantera verkligheten i dag? Vi kan
              ha långa resonemang om hur morgondagen ska se ut eller hur vi
              önskar att världen ska vara, men hur ska ni hantera verkligheten
              i dag? I dag pågår mycket riktigt, vilket Miljöpartiet har gjort
              ett stort nummer av, en gemensam flygövning med Nato i Sverige.
              Den är ni emot. Socialdemokraterna är det inte. Hur ska ni hantera
              dagens verklighet i dag? Det är dagens verklighet i dag som kräver
              regeringsfähighet, inte de vackra planerna för morgondagen och
              hanteringen av hypotetiska verkligheter.
            </seg>
            <seg xml:id="i-0dca9510721df933-0">
              Åter till verkligheten, Max Andersson! Det tror jag är en utmaning
              för det rödgröna laget att jobba mycket med. Jag har full förståelse
              för att ni inte vill ta den förhandlingen här inför svenska folket,
              men se då till att ta förhandlingen, jobba frågan i botten och
              kom tillbaka med tydligt besked! Jag ser fram mot det beskedet.
            </seg>
          </u>
          <note type="speaker" xml:id="i-e0e2059061ce4887-0">
            Anf. 145 URBAN AHLIN (s) replik:
          </note>
          <u who="urban_ahlin_d3bdeb" xml:id="i-2f7fabd5d55353b1-3">
            <seg xml:id="i-94bfc4ac3fafe1cb-0">
              Fru talman! Låt mig först få påminna om det jag sade inledningsvis,
              att i finska riksdagen i går beslöt utrikesutskottet att lämna
              ett betänkande där man för första gången på oerhört länge var
              oense om hur man tolkar den säkerhetspolitiska inriktningen och
              världen omkring sig. Någonting som jag tycker att vi ska försöka
              lägga oss vinn om i den svenska riksdagen är att se till att ha
              breda överenskommelser om säkerhetspolitiken.
            </seg>
            <seg xml:id="i-6a2d4b2e378be993-0">
              Därför vill jag återigen säga att jag tycker att det har varit
              bra att borgerliga ledamöter i utskottet tydligare och klarare
              än vad regeringen har lyckats göra i sina skrivelser har markerat
              just det som Gustav Blix säger, att den säkerhetspolitiska linjen
              ligger fast och att Sverige är militärt alliansfritt. Det är gott
              så.
            </seg>
            <seg xml:id="i-6b5bd8a67584b6dc-0">
              Problemet är dock, om vi tycker det: Varför underlåter regeringen
              hela tiden i regeringsdeklarationer och i utrikesdeklarationer
              att beskriva det enkla faktum att Sverige är militärt alliansfritt?
              Varför detta löjliga provocerande att underlåta att säga dessa
              saker? Det ger en bild av att det pågår något slags smyganpassning
              till Nato. Varför?
            </seg>
            <seg xml:id="i-3b9031dbaf88077d-0">
              Risken med ett sådant beteende är att vi hamnar i en finländsk
              situation. Jag vill återigen tala om det: Se till att fundera
              på hur vi i stället kan utveckla detta att försöka ha en blocköverskridande
              syn på detta även i framtiden.
            </seg>
            <seg xml:id="i-1b6ea69e00cf408c-0">
              Hur går då s-, v- och mp- samarbetet? Jo tack, jättebra! Vi har
              ju här överraskat er med att kunna redovisa att vi är mer överens
              än vad den borgerliga alliansen är. Vi var överens om Nato, nu
              och i framtiden. Vi var överens om NBG, nu och i framtiden. Vi
              var överens om NRF, nu och i framtiden.
            </seg>
            <seg xml:id="i-d58346cb4a446c01-0">
              Du ställer frågan om PFF. Det är en ganska liten detaljfråga
              i sammanhanget om man jämför med den enormt stora problematik
              du har. Hur blir det med NRF? Ni har redan för ett och ett halvt
              år sedan sagt att vi ska delta i NRF, och redan då stod konceptet
              under utvärdering i Nato. Ni är oense om Natomedlemskap. Hur blir
              det nästa period?
            </seg>
          </u>
          <note type="speaker" xml:id="i-2e384bc48c7821e8-0">
            Anf. 146 GUSTAV BLIX (m) replik:
          </note>
          <u who="gustav_blix_da6148" xml:id="i-02402e0cc058962e-5">
            <seg xml:id="i-11f5c10856200b64-0">
              Fru talman! Jag vill återigen ge Socialdemokraterna en eloge
              för att de är med på huvuddragen i den svenska säkerhetspolitiken.
              Jag tycker att det är bra att vi har ett i huvudsak enigt betänkande
              mellan Socialdemokraterna och oss själva. Det är också uppenbart
              att det är Vänsterpartiet och Miljöpartiet som reserverar ut sig
              ur denna överenskommelse, men det är också en avsaknad av just
              gemensamma reservationer. På de tre områden som Urban Ahlin nu
              nämner finns det inga gemensamma reservationer från Socialdemokraterna,
              Vänstern och Miljöpartiet.
            </seg>
            <seg xml:id="i-9910e961dbbee56a-0">
              Jag har haft en diskussion tidigare här och har varit, tycker
              jag, väldigt tydlig med att det inte sker något smygande i detta.
              Jag tycker att vi lämnar tydliga besked om Nato och vad Moderaternas
              syn på Nato är. Men jag tycker inte att PFF är en liten sak. Framför
              allt tycker jag inte att det svenska bidraget till Afghanistan
              är en liten sak, och det tror jag inte heller att de män och kvinnor
              som på vårt uppdrag är där för att bygga fred, säkerhet och ett
              bättre samhälle tycker är en liten sak. Tvärtom tror jag att Socialdemokraterna,
              Urban Ahlin och jag är överens om att vi ska vara väldigt tacksamma
              för den farliga insats som de gör.
            </seg>
            <seg xml:id="i-b55ad3c9015a4562-0">
              Då blir frågan, Urban Ahlin: Hur gör ni nu med Vänsterns och
              Miljöpartiets synpunkter vad gäller PFF och framför allt vad gäller
              Afghanistan? Hur ska ni klara kompromissen? Är det Socialdemokraterna
              som viker ned sig och lämnar Afghanistan? Eller kommer ni att
              hitta ett sätt att få med er de andra partierna i den rödgröna
              alliansen? Det är inte någon hypotetisk fråga. Det är ingen verklighetsfrämmande,
              långsiktig fråga, utan det är en viktig fråga, inte minst för
              de män och kvinnor som på vårt uppdrag är Afghanistan för att
              bygga demokrati, mänskliga rättigheter och en fredligare tillvaro.
              Det tycker jag att vi ska få ett besked om, och snart. Jag har
              full förståelse för att du kanske inte vill ta den förhandlingen
              här, och jag anar att det är ganska tuffa tag i den diskussionen.
              Men berätta då åtminstone lite om interiören och om hur det går!
              Det tror jag att svenska folket skulle tycka vara väldigt spännande.
            </seg>
          </u>
          <note type="speaker" xml:id="i-be61ca61ae0eefd6-0">
            Anf. 147 URBAN AHLIN (s) replik:
          </note>
          <u who="urban_ahlin_d3bdeb" xml:id="i-2f7fabd5d55353b1-4">
            <seg xml:id="i-68d16eaa5297b2b9-0">
              Fru talman! Jag sade: Jo, tack bra. Samarbetet går bra. Förhandlingarna
              går alldeles utmärkt. Vi har ett arbete där det fortlöpande sker
              framsteg.
            </seg>
            <seg xml:id="i-a40a801652627a20-0">
              Du tycker att PFF är en jättestor fråga. Vi har varit med i PFF
              i snart 15 år redan. Vitryssland och en mängd andra länder är
              också med i detta partnerskap. Vi kommer i samarbetet mellan s,
              v och mp att komma överens i den frågan. Vad vi här i dag redan
              i vårt samarbete, långt innan vi står i en valrörelse, har kunnat
              beskriva är att vi är överens om de stora säkerhetspolitiska frågorna,
              det vill säga ett Natomedlemskap nej, tack. Vi säger nej. Vi kommer
              inte att ta några sådana initiativ nästa mandatperiod. Vi vet
              redan i dag hur vi vill hantera den nordiska stridsgruppen. Vi
              vet också hur vi vill hantera Natos snabbinsatsstyrka.
            </seg>
            <seg xml:id="i-ab54ede08b5ee325-0">
              Jag förstår att Gustav Blix försöker skapa bilden av att vi är
              fantastiskt oeniga när det gäller den utrikespolitiska delen.
              Men den som lyssnar på den här debatten märker ju helt plötsligt
              att oj då, det är Folkpartiet som är de som skriver ut sig i betänkandet
              om att de faktiskt vill ha ett Natomedlemskap och inte kan ställa
              upp på den skrivning vi har här.
            </seg>
            <seg xml:id="i-5e168d5831ec0d84-0">
              Det är jättebra att vi försöker ha en blocköverskridande överenskommelse,
              alldeles utmärkt.
            </seg>
            <seg xml:id="i-4c671848eae3569f-0">
              Åter till frågan om NRF, Natos snabbinsatsstyrka. Jag hade en
              debatt med Carl Bildt här för ett och ett halvt år sedan om utrikesdeklarationen
              där han sade att vi skulle gå med. Redan då utvärderades NRF-konceptet
              i Nato. Och nu säger Blix: Det beror på att det utvärderas. Det
              är därför som vi inte riktigt kan ge besked om hur vi ska ha det.
              För ett och ett halvt år sedan sade regeringen att vi skulle vara
              med. Vi undrar bara: Hur ska ni ha det? Ni är oense. Försök inte
              dölja att det är det som det handlar om.
            </seg>
            <seg xml:id="i-bf8508b3223288e8-0">
              NBG hur ska det bli 2011? På vilket sätt ska det organiseras?
              Vi har redan redovisat detta.
            </seg>
            <seg xml:id="i-20bb7f629b1a3515-0">
              Ska Moderaterna och Folkpartiet gå till val på att vi ska bli
              medlemmar i Nato nästa mandatperiod eller inte?
            </seg>
            <seg xml:id="i-48e3360fe4a53016-0">
              Sanningen är, och det märker också lyssnarna i den här debatten,
              att det finns en större samstämmighet på den rödgröna sidan i
              säkerhetspolitiken än vad det gör på den borgerliga sidan. Och
              vi kommer att bli än mer samstämmiga i det arbete vi har.
            </seg>
            <seg xml:id="i-138d0098446f48b1-0">
              Jo, tack, arbetet går bra.
            </seg>
          </u>
          <note type="speaker" xml:id="i-f2998504f6df4088-0">
            Anf. 148 GUSTAV BLIX (m) replik:
          </note>
          <u who="gustav_blix_da6148" xml:id="i-02402e0cc058962e-6">
            <seg xml:id="i-651c91e9ea8b8460-0">
              Fru talman! Jag tycker inte att vi fick något besked om Afghanistan.
              Jag tror inte att Urban Ahlin över huvud taget nämnde den frågan.
              Det tycker jag var lite oroväckande, eftersom jag var ganska tydlig
              med vilken fråga som jag tycker är den mest centrala, nämligen
              hur vi ska hantera de män och kvinnor som på Urban Ahlins, mitt,
              den här riksdagens och svenska folkets uppdrag bygger fred och
              mänskliga rättigheter i Afghanistan. Där har den rödgröna alliansen
              inget besked att ge. Hur gör ni med Afghanistan? Det tycker jag
              är den stora och viktiga frågan här och nu.
            </seg>
            <seg xml:id="i-071029e94bafc17e-0">
              Folkpartiet har inte reserverat sig i detta betänkande. De har
              ett särskilt yttrande för att ytterligare förklara och förtydliga
              sin ståndpunkt. Det är inte samma sak. De kommer att rösta för
              och ställa sig bakom det betänkande som vi, Socialdemokraterna
              och alla fyra partierna i alliansen ställer sig bakom gott så.
            </seg>
            <seg xml:id="i-caf2a6b97d458903-0">
              I morgon blir det ytterligare en stor och viktig del av svensk
              säkerhetspolitisk diskussion, nämligen den om försvaret. Då kan
              vi börja prata om enighet och om problem. När det gäller hur Socialdemokraterna,
              Vänstern och Miljöpartiet ska klara av sin försvarspolitik blev
              det inte heller något gemensamt besked från det rödgröna alternativet.
            </seg>
            <seg xml:id="i-cf6f469c1ea1bf84-0">
              Jag har sagt tydligt i mitt anförande att jag tror att vi kommer
              att vara mer samspelta och ha en bättre agenda för framtidens
              utmaningar när vi går till val 2010. Jag har också sagt att om
              Socialdemokraterna, Vänstern och Miljöpartiet, svampen, klarar
              av att få ihop någonting tror jag att de blir en farlig utmanare.
              Om man ska vinna matcher räcker det inte att ha tur och med fyra
              minuter kvar få en straff och få den rätt dömd. Man måste ha ett
              samspelt lag som faktiskt klarar av alla besluten.
            </seg>
            <seg xml:id="i-7ded1bdcb8b60347-0">
              Urban Ahlin vet hur det är i regeringsställning. Det handlar
              inte om att vara överens om det mesta utan om att klara hela den
              komplicerade verklighet som man har att möta, inte minst på säkerhets-
              och utrikespolitikens område.
            </seg>
          </u>
          <note type="speaker" xml:id="i-af809eebf0cbaa42-0">
            Anf. 149 KERSTIN LUNDGREN (c):
          </note>
          <u who="kerstin_lundgren_66285f" xml:id="i-4ab77166209c149f-0">
            <seg xml:id="i-a6b1dc7cb6f791e0-0">
              Fru talman! Sveriges säkerhetspolitiska linje ligger fast. Den
              syftar till att bevara fred och självständighet i vårt land, bidra
              till stabilitet och säkerhet i vårt närområde samt stärka internationell
              fred och säkerhet. Det är en linje som självklart inte ändras
              på en kafferast. Det är inte någonting som tas upp i en skrivelse
              eller tas om hand i ett motionsbetänkande, fru talman.
            </seg>
            <seg xml:id="i-79d7cca3fe781b45-0">
              Sverige är militärt alliansfritt. Beslutsmakten ligger här i
              denna kammare, i riksdagen, och det är viktigt. Ingen annan tar
              ställning. Vi gör det själva. Här finns en bred samsyn, och jag
              tycker att det är bra och välkomnar detta.
            </seg>
            <seg xml:id="i-1d7d4d1b91ea3c93-0">
              Fru talman! Utrikespolitiken ska syfta till fred, frihet och
              försoning, och säkerhetspolitiken är en del av vår utrikespolitik.
              Världen förändras, och då är det självklart att vår säkerhetspolitik
              måste följa med. Den måste vara framsynt, den måste vara långsiktigt
              hållbar och den måste vara tydlig.
            </seg>
            <seg xml:id="i-6d7a5a196004d3ca-0">
              Ensam är inte stark. Vissa försöker bygga murar. Vi vill bygga
              broar. Vissa har beröringsångest. Det må gälla EU, det må gälla
              Nato eller annat. Viljan att stå vid sidan om allt verkar vara
              mer angelägen än att vara där och kunna påverka i samverkan.
            </seg>
            <seg xml:id="i-02992cab8d8ef3ca-0">
              Från vår sida tycker vi att det är viktigt att ta fasta på att
              säkerhet i dag ser annorlunda ut än i går. Vi måste ha en bred
              syn på säkerhet och på militära hot. Inte minst handlar det naturligtvis
              om individers rättigheter och säkerhet, inte enbart staters.
            </seg>
            <seg xml:id="i-1eb0d44075bdd2c6-0">
              Globaliseringen ger oss, fru talman, nya möjligheter men också
              nya sårbarheter. Det är viktigt att vi då inser att stärkandet
              av fred och säkerhet även handlar om att vara utanför vårt närområde,
              att det har betydelse för oss. Precis som tidigare sagts är det
              inte bara i utrikespolitiken som det krävs en tydlighet utan också
              i utvecklingspolitik, handel, folkrätt, demokrati och mänskliga
              rättigheter, som måste finnas där för att långsiktigt säkra fred,
              frihet och försoning.
            </seg>
            <seg xml:id="i-18369dcf63366199-0">
              Vi måste inse att de nya förutsättningarna kräver samarbete och
              förmåga att agera gemensamt, inte ensamt. Vi gör det på olika
              områden. Vi gör det på biståndets område, multilateralt. Vi gör
              det i syfte att försöka samverka för att inte komma till många
              av utvecklingsländerna med olika krav i biståndshänseende.
            </seg>
            <seg xml:id="i-05126b69d70b2645-0">
              Det är självklart, fru talman, att vi måste samverka också när
              det gäller den säkerhetspolitiska delen. Jag gläds åt de signaler
              som finns och det arbete som pågår när det gäller nordisk uppbyggnad
              av säkerhetspolitiken. Den nordiska linjen är naturligtvis viktig;
              det är vår närmiljö.
            </seg>
            <seg xml:id="i-d6c9ac5dc4e9d751-0">
              EU spelar en helt avgörande roll. Vi är medlemmar i EU, vi ska
              samarbeta i EU och vi har ett solidariskt ansvar i EU. Det har
              naturligtvis en påverkan. Vi ska inte mäla oss ut; vi ska finnas
              med.
            </seg>
            <seg xml:id="i-26914654bdae3feb-0">
              På samma sätt, fru talman, måste vi ha förmågan att våga samverka
              med andra starka aktörer. Nato har en mycket speciell roll i det
              sammanhanget. Om vi ska kunna göra insatser ute i världen måste
              vi klara samverkan och bygga samsyn. I annat fall är vi ineffektiva
              och når inte fred.
            </seg>
            <seg xml:id="i-ba94e6d670183559-0">
              Jag gläds också åt de delar som finns med i dessa sammanhang
              när det gäller öppenhet och transparens. Det är också en viktig
              del i att bygga säkerhet. Att inte bygga rädslor utan att bygga
              tydlighet i säkerhetspolitiken är viktigt.
            </seg>
            <seg xml:id="i-3b67998668be0677-0">
              I betänkandet, fru talman, finns en diskussion om civil-militär
              samverkan. Låt mig säga att vi också här måste våga se vikten
              av att bygga civila insatser när man ska bygga fred, frihet och
              försoning. Vi klarar inte att med militära medel säkra freden;
              det krävs också att vi säkrar ett rättssamhälle. Då krävs det
              civila insatser; det krävs en uppbyggnad på den civila sidan.
            </seg>
            <seg xml:id="i-2dba59e83f926a88-0">
              Fru talman! Jag vill beröra massförstörelsevapnen. Det finns
              en mycket tydlig skrivning i utskottets betänkande när det gäller
              drömmen om en värld utan massförstörelsevapen, en värld utan kärnvapen.
              Det är en dröm som kan synas långt borta, men den är ändå tydlig
              i utskottets betänkande. Det är också tydligt vad utskottet säger
              är vägen och riktningen som vi ska vandra.
            </seg>
            <seg xml:id="i-ba814d10cf704b3c-0">
              Mot bakgrund av de starka skrivningar som finns i betänkandet
              är jag lite förvånad över att det finns reservationer också på
              denna punkt.
            </seg>
            <seg xml:id="i-89c888912aee2f00-0">
              Detsamma kan man tycka när det gäller klustervapnen. Från Centerpartiets
              sida var vi aktiva för att komma till rätta med personminorna.
              Vi drev på för att komma fram och få en avveckling av personminor.
              På samma sätt har vi jobbat när det gäller klustervapen. Utskottets
              skrivningar är tydliga. Sverige ska inte bara vara med och underteckna;
              vi ska stå bakom det hela fullt.
            </seg>
            <seg xml:id="i-1a2177b815b409e0-0">
              Det finns några reservationer som rör tre viktiga resolutioner
              för fred, frihet och försoning. Det är resolutionerna 1325, 1820
              och 1612. I de delarna har vi från utskottet varit väldigt tydliga.
            </seg>
            <seg xml:id="i-e8e3db98fa25f211-0">
              Jag vill särskilt betona frågan om sexuellt våld. Det är ett
              område som kräver ökad uppmärksamhet. Från Centerpartiets sida
              har vi pekat på vikten av att lyfta frågan om hur man systematiskt
              våldför sig på kvinnor som ett sätt att destabilisera, förhindra
              frihet och minska försoning. Därför är området viktigt att arbeta
              med fördjupat. Det är självklart att det ska finnas med när vi
              gör insatser för att bygga fred ute i världen.
            </seg>
            <seg xml:id="i-cd8ce38403c6bb18-0">
              Jag kan inte, fru talman, undvika att något kommentera den vänskapliga
              dialog som har förts inom oppositionen, den vänskapliga dialog
              som utspelade sig här tidigare mellan Hans Linde och Urban Ahlin.
              Det är intressant när man talar om den stora samsynen och lyfter
              fram de tre områden där man säger sig vara eniga.
            </seg>
            <seg xml:id="i-fd1c3ba7681fe011-0">
              I det betänkande som vi behandlar, fru talman, kan man notera
              att Socialdemokraterna har fyra reservationer helt ensamma. Vänstern
              och Miljöpartiet står för 18 reservationer tillsammans. Miljöpartiet
              har fyra egna och Vänstern sju egna. Samsynen finns uppenbarligen
              inte där, och de frågor som man har enats om saknas i detta betänkande.
              Det finns bevisligen en hel del att göra i den vänskapliga oppositionsdialog
              som väntar.
            </seg>
          </u>
          <note xml:id="i-92af73eb5e2776cd-0">
            Fru talman! Jag yrkar bifall till utskottets förslag i betänkandet.
          </note>
          <note type="speaker" xml:id="i-9815facc67f76e99-0">
            Anf. 150 MAX ANDERSSON (mp) replik:
          </note>
          <u who="max_andersson_531f93" xml:id="i-f2c52502d36b2549-3">
            <seg xml:id="i-ef973a5847a9ae19-0">
              Fru talman! Jag vill bara fråga Kerstin Lundgren om Centerpartiet
              är lika starka motståndare till Nato som man var motståndare till
              kärnkraften.
            </seg>
          </u>
          <note type="speaker" xml:id="i-50e53f1326dcd444-0">
            Anf. 151 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-4ab77166209c149f-1">
            <seg xml:id="i-581df414458e36b0-0">
              Fru talman! Det var en spännande fråga av samma karaktär som:
              Har du slutat slå din fru?
            </seg>
            <seg xml:id="i-37916231f28a86e0-0">
              Fru talman! Jag ser framför mig en energiframtid med hållbara
              lösningar och förnybara energikällor. För min del är kärnkraften
              inte den framtidslösning som man möjligen skulle kunna tro när
              man hör Max Andersson.
            </seg>
            <seg xml:id="i-9c1c32aeeac5a369-0">
              När det gäller Nato har vi en rätt bred gemensam syn i Försvarsberedningen.
              Vi står bakom detta. Jag misstänker att dessa frågor kommer att
              beröras mer i morgon. Vi ser värdet av att vara militärt alliansfria
              såtillvida att det handlar om att vi ska kunna fatta beslut i
              Sveriges riksdag. Det är oerhört centralt när det gäller Sveriges
              insatser och närvaro i andra länder för fred, frihet och försoning.
            </seg>
          </u>
          <note type="speaker" xml:id="i-901daebfdea02740-0">
            Anf. 152 MAX ANDERSSON (mp) replik:
          </note>
          <u who="max_andersson_531f93" xml:id="i-f2c52502d36b2549-4">
            <seg xml:id="i-dea71f7f8108eab9-0">
              Fru talman! Det gläder mig att höra att Centern är motståndare
              till ett svenskt Natomedlemskap. Det gläder mig också att höra
              att Kerstin Lundgren fortfarande är kritisk till kärnkraften.
              Det låter bra.
            </seg>
            <seg xml:id="i-250a1f2240bb4dc8-0">
              Det som dock oroar mig lite är att Centern har en historia av
              att vika sig inför krav från andra partier. Jag är orolig för
              att Centern kommer att vika sig efter nästa val när det gäller
              ett svenskt Natomedlemskap. Det skulle vara underbart om jag kunde
              få ett klart och tydligt besked från Centerpartiet att man inte
              under några som helst omständigheter kommer att gå med på ett
              svenskt Natomedlemskap efter nästa val även om Fredrik Reinfeldt
              ber dem snällt.
            </seg>
          </u>
          <note type="speaker" xml:id="i-ee054a0b49e257ac-0">
            Anf. 153 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-4ab77166209c149f-2">
            <seg xml:id="i-7fa98d095b319deb-0">
              Fru talman! Det här är spännande. Max Andersson som tidigare
              inte ville förhandla i talarstolen är uppenbarligen ändå inne
              på det spåret när det gäller andra.
            </seg>
            <seg xml:id="i-4bb3adbd292d320b-0">
              Det är självklart en fråga att diskutera. Skillnaden mellan oss,
              Max Andersson, är att vi i Centern ser att verkligheten förändras.
              Vi ser att klimatfrågorna påverkar vår syn på hur vi hanterar
              energifrågorna. Vi ser att en ny värld finns där ute som gör att
              vi måste förändra vår politik när det gäller säkerhetsfrågor och
              utrikesfrågor.
            </seg>
            <seg xml:id="i-87420e588b31697c-0">
              Problemet, fru talman, med Max Andersson verkar vara att han
              tittar mest i backspegeln. Det är inte vår modell när det gäller
              att forma en politik för framtiden.
            </seg>
          </u>
          <note type="speaker" xml:id="i-5d599415b0900c02-0">
            Anf. 154 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-3acab921d89bb36d-0">
            <seg xml:id="i-119acc7b08b3dd2f-0">
              Fru talman! Det är inte mindre neutralt för oss att stödja demokratins
              försvarare än det är för Sverige, Ryssland och andra nationer
              att skicka stål, malm, olja och annat krigsmaterial till Tyskland
              varje vecka. Vi måste vara demokratins stora vapenarsenal.
            </seg>
            <seg xml:id="i-31e8641da48930e4-0">
              De orden av den amerikanske presidenten Franklin Delano Roosevelt
              mitt under ett brinnande andra världskrig i ett tal till nationen
              den 29 december 1940 präglar ganska mycket den säkerhetspolitiska
              debatten i dag år 2009.
            </seg>
            <seg xml:id="i-576e3454be6b28ac-0">
              Det går inte att förhålla sig neutral mellan demokrati och diktatur.
              Det går inte att sedan andra världskrigets dagar placera Sverige
              någon annanstans än hos den transatlantiska länken. Det går inte
              längre att förneka att Sverige i praktiken redan är nära anslutet
              till Nato.
            </seg>
            <seg xml:id="i-9b92956859e05dad-0">
              Därför har vi i Folkpartiet lagt fram ett särskilt yttrande i
              riksdagens utrikesutskott där vi betonar att Folkpartiet varken
              i riksdagen eller i regeringen står bakom fyrpartiuppgörelsen
              om säkerhetspolitiken från år 2002.
            </seg>
            <seg xml:id="i-5c812a94d9d8396c-0">
              Den är dessutom i dag överspelad på många punkter, både av händelseutvecklingen
              i vår omvärld och av den utveckling av den svenska säkerhetspolitiken
              som har skett sedan dess, inte minst genom riksdagens ratificering
              av Lissabonfördraget och den nya solidaritetsklausulen.
            </seg>
            <seg xml:id="i-fd8b5ce6888a9789-0">
              Man kan fråga sig hur världen hade sett ut utan Nato.
            </seg>
            <seg xml:id="i-fcb09db3d8b42ef4-0">
              Den etniska rensningen på Balkan hade fortsatt. Kommunismen hade
              spritts ändå mer i Östeuropa. Talibanernas grepp över Afghanistan
              hade varit kompakt.
            </seg>
            <seg xml:id="i-2225371bdc941cef-0">
              Tiderna har också förändrats.
            </seg>
            <seg xml:id="i-89d70c3f594a9e38-0">
              Det kalla kriget är över och tio före detta medlemmar i Warszawapakten
              är nu med i Nato. Både öst och väst samlas i den enda organisation
              som har tillräcklig effektivitet för att agera i fredsbevarande
              operationer i stor skala.
            </seg>
            <seg xml:id="i-596dae7e6d335724-0">
              Östeuropa och Baltikum har gått med i Nato. År 2004 blev Estland,
              Lettland, Litauen, Slovenien, Slovakien, Bulgarien och Rumänien
              medlemmar. Nu är Balkan på väg in i Nato med hög fart.
            </seg>
            <seg xml:id="i-f2e3c5ca6c045d3c-0">
              Nato är bildat av länder som gemensamt vill skydda demokratin
              som samhällsmodell. Nato är en försvarsallians men lika mycket
              en ideologisk allians för att säkerställa vårt pluralistiska och
              liberala samhällssystem så att det överlever kommande generationer.
            </seg>
            <seg xml:id="i-2af5e8fe95a4a515-0">
              För mig och Folkpartiet liberalerna är det mer självklart än
              någonsin att Sverige bör bli medlemmar i Nato. Vi har haft den
              här debatten i vårt parti sedan 1950-talet. För ungefär tio år
              sedan var jag med som landsmötesombud och röstade för att Sverige
              borde ansöka om ett medlemskap.
            </seg>
            <seg xml:id="i-c18bd8dc228943bb-0">
              Politiska partier kan inte bara följa en opinion. Man måste också
              försöka påverka opinionen. Isolationism är passé detta år.
            </seg>
            <seg xml:id="i-8671cb5c31edeafa-0">
              Vi måste också släppa vår beröringsångest för Nato. Sverige har
              sedan 1994 samarbetat med Nato inom Partnerskap för fred. Genom
              deltagande i PFF vill Sverige medverka till uppbyggnaden av ett
              säkrare Europa men bara på våra egna villkor. För mig känns det
              väldigt märkligt att Sverige väljer att stå utanför och titta
              på tillsammans med diktaturer som Turkmenistan, Uzbekistan och
              Vitryssland som på nåder får vara med i Partnerskap för fred.
            </seg>
            <seg xml:id="i-067e5efd240bcb3d-0">
              Man kan också nämna att i dag består vår svenska utlandsstyrka
              av 847 personer. Över 600 av dess soldater står under Natobefäl.
              Sverige har långt fler soldater under Natobefäl än under FN-flagg.
              Många svenskar är omedvetna om att vi har en Natoambassadör med
              eget sekretariat i högkvarteret i Bryssel.
            </seg>
            <seg xml:id="i-14c5e9de7d760295-0">
              80 procent av de svenska soldaterna samverkar med en organisation
              som majoriteten i denna kammare inte vill vara medlem i. Vi låter
              svenska soldaters säkerhet avgöras där Sverige inte har mycket
              att säga till om i styrelserummen.
            </seg>
            <seg xml:id="i-b5514030d15f2e04-0">
              Sverige har i dag även ett nära samarbete med den transatlantiska
              säkerhetsgemenskapen, men den trygghet som följer av ett medlemskap
              saknas liksom möjligheten att aktivt påverka utvecklingen.
            </seg>
            <seg xml:id="i-1f0d25c868c703f9-0">
              Det kalla kriget må vara slut år 2009, men de geopolitiska tyngdlagarna
              består dessvärre.
            </seg>
            <seg xml:id="i-3b20fe2a27b99125-0">
              Under lång tid har Sveriges säkerhet de facto byggt på Natos
              stöd. Vi måste erkänna att för ett litet land kommer det stödet
              alltid att behövas.
            </seg>
            <seg xml:id="i-1e85ce8cb601cd2c-0">
              EU är ingen militärallians och därför inget realistiskt alternativ
              till Nato. Den franska militära återintegreringen i Nato är ett
              tecken på att fransmännen har gett upp idén att balansera USA
              genom en konkurrerande organisation.
            </seg>
            <seg xml:id="i-49b8aab26f25501e-0">
              Vill vi vara med och ta ett solidariskt ansvar för Europas säkerhet
              behöver Sverige vara integrerat i en europeisk och transatlantisk
              försvarskontext. En kombination av EU:s civila kompetens och Natos
              militära är framtiden för den svenska säkerheten.
            </seg>
            <seg xml:id="i-defba140c137272d-0">
              Blir vi medlemmar skulle vi kunna påverka dessa operationer.
              Nu förlitar vi oss på att andra ska ta ansvaret. Sverige har i
              allt väsentligt redan tagit steget från neutralitet till solidaritet
              i säkerhetspolitiken.
            </seg>
            <seg xml:id="i-8ae4e8fc379bad62-0">
              Vårt grannland Finland har gjort tre utredningar om Nato; Sverige
              har inte gjort någon. Det är hög tid att vi lägger fram en utredning
              med fördelar och nackdelar för Sverige att gå med eller stå utanför
              Nato. Vi måste gå till botten med Natofrågan och lägga alla fakta
              på bordet för väljarna.
            </seg>
            <seg xml:id="i-3469e03f7692ef0f-0">
              Ett svenskt Natomedlemskap är nödvändigt av såväl ideologiska,
              ekonomiska som humanistiska skäl. Vi vet av historien att fred
              skapas genom frihet och att demokratier inte krigar mot varandra.
            </seg>
            <seg xml:id="i-78dda424558cded5-0">
              Svenska socialdemokratiska regeringar har under hela efterkrigstiden
              försökt påskina att Sverige är ett neutralt land. Det är dags
              att avliva den myten. Är man inte neutral ska man heller inte
              vara alliansfri. Sverige har i praktiken sedan andra världskrigets
              dagar stått på samma sida som resten av västvärldens demokratier.
            </seg>
            <seg xml:id="i-ec2c8511d6b9a300-0">
              Inget Natomedlemsland kan mot sin vilja tvingas att sända soldater
              utomlands eller gå i krig. Det står varje Natoland fritt att utforma
              sitt eget nationella försvar. Samtidigt är det naturligt för Sverige
              att ta vara på de möjligheter till samordning och kostnadseffektivitet
              som ett medlemskap i alliansen leder till. Sverige är i dag mer
              Natoanpassat än många av Natos egna medlemsländer.
            </seg>
            <seg xml:id="i-123e181fb06332ae-0">
              I Sverige är det i dag politiskt korrekt att vara antiamerikansk
              och därför reflexmässigt tycka illa om Nato. För alla som älskar
              att hata USA kommer det att bli tufft med Barack Obama som president.
              Vi får aldrig glömma att utan USA hade inte demokratin överlevt
              som samhällssystem efter år 1945.
            </seg>
            <seg xml:id="i-50b93a11750f32c4-0">
              Visst har George W. Bushs utrikespolitik gödslat antiamerikanism
              världen över. Stängningen av Guantánamo är en symbolhandling som
              markerar skiftet med den mörkare världsbild som George Bush representerade.
            </seg>
            <seg xml:id="i-12722a25a626a47e-0">
              Ett modernt Amerika ska leda genom att inspirera, inte dominera.
              Som president Obama har sagt i ett tal: Storhet kan inte tas för
              given. Den måste förtjänas.
            </seg>
            <seg xml:id="i-f02c758d869eb2a7-0">
              Nu finns det förutsättningar för en västvärld som samlas kring
              vår tids stora utmaningar klimatet, terrorismen och finanskrisen
              och som gemensamt står upp för demokratiska värderingar. De behövs
              mer än någonsin. För tredje året i rad har den globala friheten
              gått tillbaka, enligt Freedom House. Endast 46 procent av världens
              befolkning lever i demokratier där man får tycka, tänka och tro
              fritt.
            </seg>
            <seg xml:id="i-3545414bb46af31b-0">
              Glöm aldrig att USA har räddat demokratin tre gånger: första
              världskriget, andra världskriget och det kalla kriget. Utan USA
              hade demokratin som samhällssystem inte överlevt efter 1945. Den
              transatlantiska länken bör, måste och ska bli starkare.
            </seg>
            <seg xml:id="i-db88b570dfc2546e-0">
              Det är sorgligt att behöva säga det, men skydd med vapen behövs
              ännu år 2009. Jag önskar att fler pågående folkmord, folkfördrivningar
              och massvåldtäkter kunde stoppas med vapen och inte bara få fortsätta
              under förevändning av passiv diplomati.
            </seg>
            <seg xml:id="i-a0640337414ba3c0-0">
              Det stora problemet i global politik i dag är kanske inte att
              omvärlden ingriper för ofta, utan för sällan när blodiga konflikter
              pågår framför ögonen på oss. Vi har folkmordet i Darfur det har
              pågått i fem år och skördar hundratals offer varje månad. Vi har
              folkmordet i Rwanda där nästan en miljon människor slaktades under
              100 dagar 1994. I Srebrenica dödades tusentals muslimska män 1995.
              I Halabja gasade Saddam Hussein ihjäl 5 000 kurder 1988. Det är
              en skam för mänskligheten att vi i den fria världen inte ingrep
              med vapen för att stoppa dessa blodiga massmord.
            </seg>
            <seg xml:id="i-11e6f80e433e0bad-0">
              Den svenska utrikespolitiken vägleddes länge under 1900-talet
              av en neutralitetspolitik som vilade på realpolitiska hänsynstaganden.
              Dessa finns inte i dag på samma sätt. Ett problem med politiken
              var att regeringar gjorde denna neutralitetspolitik till en dygd.
              Det är dags att göra upp med den traditionen. Demokrati borde
              ersätta neutralitet som den svenska säkerhetspolitikens ledstjärna.
            </seg>
            <seg xml:id="i-c100a69c7ad03c07-0">
              Fru talman! Den 4 april 2009 firade Nato sitt 60-årsjubileum.
              Där satt Europas demokratier tillsammans med Nordamerikas demokratier
              och flera andra länder världen över.
            </seg>
            <seg xml:id="i-a6d9cbba2535b2d2-0">
              Man kanske är alltför optimistisk om man som folkpartist säger
              att man tror att vi kommer att vara med när Nato firar sitt 70-årskalas.
              Men jag tror inte att det är en alltför dålig gissning att så
              kommer att ske. Jag hoppas att vi då inte bara kommer att sitta
              vid honnörsbordet utan också i maktens förhandlingscentrum.
            </seg>
          </u>
          <note type="speaker" xml:id="i-2553b3b5bedb3759-0">
            Anf. 155 URBAN AHLIN (s) replik:
          </note>
          <u who="urban_ahlin_d3bdeb" xml:id="i-2f7fabd5d55353b1-5">
            <seg xml:id="i-a4631ad3e02154ee-0">
              Fru talman! Som jag sade i mitt inledningsanförande stör det
              mig ibland att lyssna på en del partiföreträdare som försöker
              skapa en bild av vårt Natosamarbete som inte stämmer överens med
              verkligheten. Låt mig ge några exempel som Birgitta Ohlsson hade
              i sitt anförande, särskilt när hon talade om de lite mer än 800
              soldater som vi har ute i internationella operationer i dag där
              hon säger att det är bara ett fåtal av dessa som är ute under
              FN-flagg och att resten är ute under Natoflagg.
            </seg>
            <seg xml:id="i-93b2d7a4c5726dd0-0">
              Varenda en av de soldater som vi har ute är ute i FN-mandaterade
              operationer och därmed således under FN-flagg. Operationerna genomförs
              dock av olika organisationer, en del av Förenta nationerna, en
              del av Nato och en del av EU. Men alla är ute under FN-flagg.
            </seg>
            <seg xml:id="i-bca0fafc696f3f38-0">
              Att skapa en bild att vi är ute i världen i något slags Natooperationer
              och att det är därför som vi redan är halvvägs med i Nato är helt
              enkelt inte i överensstämmelse med sanningen. Vi är ute i FN-mandaterade
              operationer som genomförs av Nato. Men allt görs på FN:s uppdrag.
            </seg>
            <seg xml:id="i-a575257fb5e306a2-0">
              Vi kan inte påverka operationerna, säger Birgitta Ohlsson. Jo,
              det kan vi visst. Vi har många befäl som har varit högt upp i
              hierarkierna i dessa internationella operationer. De sätts nämligen
              samman av de länder som finns med, och det är sedan länge en policy
              att truppbidragande länder också har ett inflytande över hur operationen
              genomförs. Det är någonting som vi i bred gemenskap i utrikesutskottet
              över partigränserna har arbetat för att det ska ske. Vi har också
              starkt kämpat för att alla ska få tillgång till samma hemligstämplade
              information, så att inte våra trupper ska hamna i ett underläge
              jämfört med andra. Detta är också nys. Vi kan visst vara med och
              påverka operationerna.
            </seg>
            <seg xml:id="i-759e1df11df075fc-0">
              Sedan kommer det underbaraste av allt när Folkpartiet talar om
              Natomedlemskap, och det är för att de vet att det är ganska impopulärt.
              De säger: Ingen kan tvinga oss ut i krig även om vi blir Natomedlemmar.
            </seg>
            <seg xml:id="i-f3d4c71a550c8091-0">
              Det är inget vidare bra argument att åka ned till Natomöten och
              säga att vi tycker att det är rätt kul med Nato och att vi gärna
              vill bli med och ta del av godsakerna men att vi inte är beredda
              att ställa upp om det kniper.
            </seg>
            <seg xml:id="i-9111ab395f6b792f-0">
              Natos artikel 5 är kärnan i Nato, och det är en försvarsallians
              där man har ömsesidiga försvarsgarantier där man lovar att komma
              varandra till undsättning. Det är inte att säga att ingen kan
              tvinga oss ut i krig.
            </seg>
          </u>
          <note type="speaker" xml:id="i-1bf7fb1bfc62f48a-0">
            Anf. 156 BIRGITTA OHLSSON (fp) replik:
          </note>
          <u who="birgitta_ohlsson_a60667" xml:id="i-3acab921d89bb36d-1">
            <seg xml:id="i-1d90e1eac04cdb14-0">
              Fru talman! I Natodebatten är det ofta väldigt uppfriskande att
              höra Vänsterpartiet och Miljöpartiet. Det är de två partier som
              är tydligt avvisande mot ett svenskt Natomedlemskap och som också
              tycker att vi ska fjärma oss från och hålla oss undan från Nato
              och inte delta på något sätt. Det är en rak och tydlig hållning.
            </seg>
            <seg xml:id="i-442e672108de477f-0">
              På samma sätt som Hans Linde tidigare efterlyste att vi skulle
              öppna garderoben i frågan ska jag säga att den har varit vidöppen
              från mitt eget parti i decennier. Vi har en väldigt tydlig linje
              på andra sidan att vara det mest Natovänliga partiet.
            </seg>
            <seg xml:id="i-21314f1097f96069-0">
              Jag förstår att Urban Ahlin gärna vill hålla samman sin koalition.
              Men det är rätt svårt för mig som liberal att se hur USA-fantasten
              och den förhållandevis Natovänliga politikern Urban Ahlin och
              vänsterpartisten Hans Linde ska kunna sitta i samma skuta. Den
              kommer nog att sjunka tämligen snabbt när det kommer till praktiken.
            </seg>
            <seg xml:id="i-cbc8817d462e50f5-0">
              Vi vet också att vi i slutet av detta år ska ta ställning igen
              efter FN:s säkerhetsråd till hur vi ska fortsätta när det gäller
              Afghanistan. Då kommer vi också att behöva ett besked i denna
              fråga. Urban Ahlin har flera partier i sin egen koalition som
              är motståndare till att vi är där och som tycker att vi ska dra
              oss ur, och de är oerhört skeptiska. Vad kommer det att bli för
              besked? Detta är en av de viktigaste operationer och den största
              operationen som Sverige är med i under Natoflagg. Vad blir beskedet?
              Kommer ni att kunna hålla ihop ni tre, eller blir det en splittring?
            </seg>
          </u>
          <note type="speaker" xml:id="i-4e5d8b2ecb81c7a6-0">
            Anf. 157 URBAN AHLIN (s) replik:
          </note>
          <u who="urban_ahlin_d3bdeb" xml:id="i-2f7fabd5d55353b1-6">
            <seg xml:id="i-9c015b393c7a6711-0">
              Fru talman! Jag hade tänkt svara på den frågan i den förra replikrundan,
              men då fick jag inte den tiden av talmannen. Därför kommer jag
              att svara på den frågan i mitt senare anförande i denna debatt.
            </seg>
            <seg xml:id="i-857582c0a7b59280-0">
              Jag måste säga att jag ogillar när politiker från olika partier
              försöker skapa epitet och klistra etiketter på andra. Skulle jag
              vara en USA-fantast? Ja, jag tycker att USA är ett ganska spännande
              land, och jag har ganska många amerikanska vänner. Jag ogillade
              Bushs administration oerhört mycket, och jag är glad över att
              vi har Obama nu som gör att det känns lite grann som att vi har
              friskare luft.
            </seg>
            <seg xml:id="i-e468d45e9b14c8cc-0">
              Birgitta Ohlsson har alltid varit fantast, oavsett om det har
              varit Bush som har suttit i administrationen eller om det har
              varit Obama som har suttit där.
            </seg>
            <seg xml:id="i-ba7974ba147bc1eb-0">
              I alla utrikesdeklarationer och regeringsdeklarationer här i
              kammaren har den borgerliga regeringen sagt att man vill utveckla
              den transatlantiska länken och samarbeta mer med den amerikanska
              administrationen. Nu finns det en chans.
            </seg>
            <seg xml:id="i-ed31faba4a381809-0">
              Det har stått så varenda gång i utrikesdeklarationen. Så stå
              inte här och gråt krokodiltårar över att Bush är borta och att
              vi nu har Obama som en fantastisk möjlighet.
            </seg>
            <seg xml:id="i-954b6ec0031b91e3-0">
              Vi som är vänner av det amerikanska folket har en möjlighet att
              vara kritiska mot administrationen i USA. Det gör också att vi
              har trovärdighet när vi talar om amerikanerna och inte alltid
              hyllar den som sitter i Vita huset.
            </seg>
            <seg xml:id="i-b9e3f34604bc249e-0">
              Natovännen Urban Ahlin, säger Birgitta Ohlsson. Det är intressant
              att hon försöker ge mig detta epitet. Det kanske beror på att
              jag under väldigt lång tid har suttit i utrikesutskottet och har
              varit en stor vän av att vi är ute i FN-mandaterade internationella
              operationer. Jag såg väldigt tidigt efter kalla kriget att om
              vi ska ha en möjlighet att fortsätta att vara till stöd för FN
              måste vi se till att samordna oss med andra länder. Då var det
              Nato som hade standarden och utbildningen, och det är därför som
              vi har utarbetat hela detta samarbete tillsammans.
            </seg>
            <seg xml:id="i-fe168666f076613c-0">
              Jag är ingen Natovän på detta sätt. Jag tycker att det är bra
              att vi har ett samarbete med Nato, men jag vet också var gränserna
              går.
            </seg>
            <seg xml:id="i-96c3dd47edd4a260-0">
              Birgitta Ohlsson bör i nästa inlägg hålla sig till sanningen
              om vad ett utanförskap i Nato innebär och inte försöka inbilla
              svenska folket hur det ser ut.
            </seg>
          </u>
          <note type="speaker" xml:id="i-f1712d107e32f710-0">
            Anf. 158 BIRGITTA OHLSSON (fp) replik:
          </note>
          <u who="birgitta_ohlsson_a60667" xml:id="i-3acab921d89bb36d-2">
            <seg xml:id="i-c9fbd31583b36438-0">
              Fru talman! Denna debatt kan liknas mycket vid huruvida Sverige
              ska ansluta sig till euron eller inte, där då jag och mina allianskamrater
              är väldigt tydliga med att om man är medlemmar av EU ska man också
              ta hela ansvaret fullt ut och säga ja till euron. Det kanske finns
              en del tveksamheter på en del håll, men det finns i alla fall
              en öppenhet kring frågan. Där har faktiskt Urban Ahlin och jag
              samma syn. Men tanken är att socialdemokratins Natobeteende har
              liknats lite grann vid Michael Jacksons så kallade moon walk,
              alltså att man går baklänges in i framtiden. Vi andra går och
              marscherar rakt och i samma takt.
            </seg>
            <seg xml:id="i-3de16e14404790a2-0">
              Vi kan ha olika åsikter i alliansen om hur snabbt man ska gå
              när det gäller en transatlantisk länk, men det finns i grunden
              en positiv hållning i fyra partier om att den transatlantiska
              länken behövs och att man måste hålla ihop den. Sedan är det en
              del partier som Folkpartiet som är väldigt snabba med att vilja
              ha ett Natomedlemskap. Andra har kanske en något mer dämpad hållning.
            </seg>
            <seg xml:id="i-69d9b6d9c1d42786-0">
              Men i Urban Ahlins koalition är det två partier som sitter på
              baken och stretar bakåt, medan det egna partiet ibland hellre
              tycks vilja vara i vårt gäng om man tittar på hur reservationer
              och annat ser ut.
            </seg>
            <seg xml:id="i-5cfc6f5fa2d0e2ea-0">
              Efter att denna riksdag i november efter en tolvtimmarsdebatt
              sade ja till att vi skulle ansluta oss till Lissabonfördraget,
              som innebär en del interaktion vad gäller försvarspolitik, kan
              man också nämna att det i försvarspropositionen till och med sägs
              att Sverige ska ta ett solidariskt ansvar för Europas säkerhet
              och att en neutralitetsoption inte längre är möjlig vid en konflikt
              i närområdet.
            </seg>
            <seg xml:id="i-86fd8bb17e36be37-0">
              Samma länder som är aktiva inom EU vad gäller försvar, samarbete
              och civil säkerhet är också aktiva medlemmar i Nato. Var går gränsen
              för Urban Ahlin?
            </seg>
          </u>
          <note type="speaker" xml:id="i-92caedaabe53a1bb-0">
            Anf. 159 URBAN AHLIN (s) replik:
          </note>
          <u who="urban_ahlin_d3bdeb" xml:id="i-2f7fabd5d55353b1-7">
            <seg xml:id="i-d25de003120ab6c0-0">
              Fru talman! Svaret på den frågan är väldigt enkelt. Jag redogjorde
              för detta i mitt inledningsanförande. Där sade jag att i det betänkande
              som vi i dag behandlar har just den texten om att neutralitetsoptionen
              inte längre är möjlig tagits bort. Det är av det skälet som vi
              kunde ställa upp på den säkerhetspolitiska beskrivning som är
              där. Ett militärt alliansfritt land har nämligen alltid en option
              till neutralitet.
            </seg>
            <seg xml:id="i-3543015a52dfef7b-0">
              Redan Anna Lindh sade 2001 eller 2002 i Sälen att det är osannolikt
              att vi skulle förklara oss neutrala om något land i EU skulle
              angripas, och Försvarsberedningen utvidgade sedan detta till Norge
              och Island också. Den uppfattningen delar jag. Men optionen finns
              alltid. Snurra nu inte till det. Det var det som gjorde att vi
              faktiskt kunde gå med på denna säkerhetspolitiska skrivning.
            </seg>
          </u>
          <note type="speaker" xml:id="i-809d0c7dff824ae6-0">
            Anf. 160 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-4">
            <seg xml:id="i-add306eaf46b4bd8-0">
              Fru talman! Jag ska börja med att berömma Birgitta Ohlsson för
              hennes tydlighet. Det är någonting som vi har saknat i de andra
              borgerliga anförandena tidigare här i dag. Men någonstans blir
              detta nästan komiskt. Det finns ingen gräns för hur rosaskimrande
              bilden av Nato ska målas när Birgitta Ohlsson står med penseln.
              Jag måste säga att jag tycker att det är oerhört modigt att hon
              på detta ensidiga sätt utmålar Nato som demokratins, frihetens
              och fridens banerförare när vi lever i en värld där vi under de
              senaste åren har sett hur Nato och Natoländer har deltagit i flera
              direkta anfallskrig i strid med folkrätten som har lett till enorma
              humanitära katastrofer.
            </seg>
            <seg xml:id="i-cb5a213660db1581-0">
              Birgitta Ohlsson, fråga släktingarna till de hundratals civila
              oskyldiga afghaner som under detta år har dödats av Natobomber
              om Nato har gett dem frihet! Fråga fångarna från Abu Ghraib, som
              fängslades av Natolandet USA, om Nato har gett dem demokrati!
            </seg>
            <seg xml:id="i-73cde956311d578f-0">
              Jag tycker att Birgitta Ohlsson också ska fråga de hundratals
              oppositionella turkar som nu sitter fängslade i Natolandet Turkiet
              om de lever i ett pluralistiskt och liberalt samhällssystem.
            </seg>
            <seg xml:id="i-5fda86bc7ab43410-0">
              Låt mig ställa en fråga om Turkiet, Birgitta Ohlsson. Här brukar
              trots allt Folkpartiet och Vänsterpartiet vara ganska eniga när
              det gäller att lyfta fram frågan om mänskliga rättigheter och
              visa på bristerna i det turkiska samhället.
            </seg>
            <seg xml:id="i-ab9f06cb25455588-0">
              Just nu deltar turkiskt stridsflyg uppe i Norrbotten i den Natoledda
              övningen Loyal Arrow tillsammans med svensk trupp. Är det verkligen
              rimligt med tanke på den utveckling som vi har sett i Turkiet
              under de senaste månaderna, där hundratals oppositionella har
              fängslats efter lokalvalen, att Sverige på sitt eget territorium
              väljer att fördjupa det militära samarbetet med Natolandet Turkiet?
            </seg>
            <seg xml:id="i-3515992d79461afb-0">
              Birgitta Ohlsson pratade tidigare om att man måste vara glasklar
              i sina vägval. Ja, vad är vägvalet för Folkpartiet? Är det försvaret
              av Nato eller försvaret av de mänskliga rättigheterna som väger
              tyngst i det här fallet?
            </seg>
          </u>
          <note type="speaker" xml:id="i-10f892225e37c1ab-0">
            Anf. 161 BIRGITTA OHLSSON (fp) replik:
          </note>
          <u who="birgitta_ohlsson_a60667" xml:id="i-3acab921d89bb36d-3">
            <seg xml:id="i-967bd4758e9ed3c5-0">
              Fru talman! Hans Linde illustrerade på karakteristiskt vänstersätt
              allt negativt han ser hos Nato. Man kan också vända på det hela
              och kontra med frågan: Vad hade skett om vi inte hade haft Nato?
            </seg>
            <seg xml:id="i-f01e9fc708d0f787-0">
              Om Nato inte hade funnits hade den etniska rensningen på Balkan
              fortsatt. Kommunismen hade spritt sig ännu mer än den tragedi
              som den utgjorde i Östeuropa och på Balkan. Talibanernas grepp
              om Afghanistan hade varit ännu starkare och väldigt kompakt. Vi
              hade inte sett den goda utveckling som vi nu ser i Afghanistan
              vad gäller minskad mödradödlighet och barnadödlighet samt alla
              skolflickor som nu skrivs in i skolan, som får lära sig att läsa
              och som får tycka, tänka och tro fritt. Detta hade inte skett
              om inte Nato hade funnits på plats.
            </seg>
            <seg xml:id="i-3d48e64ebc32dc82-0">
              Jag vill kontra med att fråga Hans Linde i slutet av detta år
              ska vi ju återigen ta ställning till huruvida Sverige och svenska
              soldater ska vara kvar under Natoflagg i Afghanistan: Kommer ni
              att rösta för detta och att tycka att Sverige ska vara kvar i
              Afghanistan? Och kommer ni då, som väldigt många andra partier
              lyft fram, att tycka att vi kanske till och med behöver ha en
              starkare satsning på Afghanistan? Kommer ni att kunna säga ja
              också till detta?
            </seg>
            <seg xml:id="i-1343c4fc13a6540e-0">
              När det gäller Turkiet är vi självklart positiva till att det
              görs satsningar och till att Nato får ha olika operationer även
              på svensk mark. Vi tror att Sverige mer vinner än förlorar på
              det. Det är ett större utbyte för oss än det är för övriga nationer
              som deltar i Nato.
            </seg>
            <seg xml:id="i-10c3aa19c105f67b-0">
              Sedan kan man ha oerhört starka synpunkter på Turkiet. En del
              debattörer hävdar att Turkiets Natomedlemskap ändå varit en sak
              som genom åren har stabiliserat och påverkat landet i rätt riktning.
            </seg>
            <seg xml:id="i-21e59366649dd92b-0">
              Vi har ju också frågan om turkiskt EU-medlemskap. Jag tror att
              de flesta av oss säger att Turkiet inte ska bli medlemmar av Europeiska
              unionen förrän de har respekterat minoriteters rättigheter, förrän
              kurderna fritt får tala sitt språk och förrän man sett till att
              demokratin har stabiliserats. Det är väl samma fråga där, alltså
              hur man kan påverka.
            </seg>
          </u>
          <note type="speaker" xml:id="i-19d512d30cfc6fc0-0">
            Anf. 162 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-5">
            <seg xml:id="i-8479d75683ef314a-0">
              Fru talman! Jag är inte synsk. Därför är det inte så lätt att
              sia om framtiden. Men jag vet hur världen ser ut i dag med ett
              starkt Nato. Jag ser hur minst fyra miljoner människor i Irak
              har drivits på flykt efter den USA-ledda ockupationen och deras
              anfallskrig. Och vi har sett att kanske så många som en miljon
              irakier dött på grund av den ockupation där en lång rad Natoländer
              har deltagit. Om detta säger Birgitta Ohlsson inte någonting när
              hon målar i sina rosaskimrande färger.
            </seg>
            <seg xml:id="i-ee96bb35fe376f71-0">
              Låt oss prata om Turkiet, Birgitta Ohlsson. Den tydliga linjen
              i ditt anförande har plötsligt, tycker jag, försvunnit här i debatten.
              I stället liksom snitslar du dig fram som en slalomåkare i frågan
              om mänskliga rättigheter.
            </seg>
            <seg xml:id="i-6170fef3cba59911-0">
              Låt mig komplicera det ännu mer för dig, Birgitta Ohlsson. Det
              är bara ett par veckor sedan vi kunde läsa att din partikollega
              Fredrik Malm på Svenska Dagbladets debattsida skrev att förhandlingarna
              med Turkiet nu skulle stängas, att förhandlingarna skulle frysas
              därför att brotten mot de mänskliga rättigheterna var så grova
              och så omfattande. Samtidigt säger Folkpartiet jajamänsan om en
              Natoövning tillsammans med turkiskt flyg på svensk mark. Vad är
              den konsekventa linjen här, Birgitta Ohlsson?
            </seg>
            <seg xml:id="i-560acc5052034554-0">
              För att sammanfatta Folkpartiets Turkietpolitik i det här läget
              är det alltså nej till politisk dialog med Turkiet, nej till utbyte
              och nej till fortsatta förhandlingar om ett EU-medlemskap men
              ja till ett fördjupat militärt samarbete.
            </seg>
            <seg xml:id="i-771a5003e753ef7e-0">
              Birgitta Ohlsson, det här är ingen rak och konsekvent linje,
              utan det är en slalomåkning som skulle vara i Ingemar Stenmark-klass.
            </seg>
          </u>
          <note type="speaker" xml:id="i-6125cb3fa27497eb-0">
            Anf. 163 BIRGITTA OHLSSON (fp) replik:
          </note>
          <u who="birgitta_ohlsson_a60667" xml:id="i-3acab921d89bb36d-4">
            <seg xml:id="i-a490b2cd28ada81d-0">
              Fru talman! Folkpartiet tycker att man ska hålla uppe förhandlingarna
              med Turkiet; det är partiets officiella linje. Men samtidigt måste
              man förstås utöva påtryckningar när det gäller mänskliga fri-
              och rättigheter och demokrati. Där skiljer vi oss inte från något
              annat parti i denna riksdag, utan det är en tydlig linje.
            </seg>
            <seg xml:id="i-72e716030d135a48-0">
              Irakoperationen var inte en Natooperation, men en del länder
              som är medlemmar av Nato var med i den. Men det var också många
              Natoländer som över huvud taget var mot att USA skulle gå in i
              Irak. Tyskland är ett exempel. Frankrike med flera länder höll
              fanan väldigt högt i det sammanhanget och var starka motståndare.
              Också Norge ett land som Hans Linde i utrikesdebatter ofta lyfter
              fram och ett land som i väldigt många år haft socialdemokratiska
              regeringar och som varit en av Natos mest lojala medlemmar var
              starka motståndare. Därför är det att göra det väldigt enkelt
              att försöka peka ut Nato som syndabock när det gäller det kriget;
              så enkelt är det inte riktigt.
            </seg>
            <seg xml:id="i-a089d37567a2fc03-0">
              Det finns också länder som är medlemmar i Partnerskap för fred
              och som inte får speciellt goda demokratiska omdömen. Turkmenistan
              omnämndes i en debatt för några veckor sedan. Det gäller också
              Tadzjikistan med flera länder. Hur ska man då förhålla sig? Inte
              minst gäller det också Vitryssland.
            </seg>
            <seg xml:id="i-c6eeb804cfcd8e43-0">
              Flera av dina koalitionspartner i er vänsterkartell har ju ställt
              sig bakom att man är med i Partnerskap för fred, så det finns
              också andra länder som man skulle kunna hävda inte får vara med.
            </seg>
          </u>
          <note type="speaker" xml:id="i-71915e4baa3ae8c5-0">
            Anf. 164 MAX ANDERSSON (mp) replik:
          </note>
          <u who="max_andersson_531f93" xml:id="i-f2c52502d36b2549-5">
            <seg xml:id="i-5a81f4d09b963240-0">
              Fru talman! Historien är det ganska viktigt att känna till, för
              kunskapen om historien att veta hur det verkligen har varit formar
              även de ställningstaganden som i sin tur kommer att forma framtiden.
            </seg>
            <seg xml:id="i-6afe3a0092c755c7-0">
              Jag reagerade lite grann på Birgitta Ohlssons och, förmodar jag,
              även Folkpartiets något naiva och enögda bild av Natos historia
              som en frihetens och demokratins förkämpe på jorden. Den portugisiska
              diktaturen var ett av Natos första medlemsländer. Nato hade även
              den grekiska diktaturen och den turkiska diktaturen som medlemsländer.
            </seg>
            <seg xml:id="i-b144f81682d13ab1-0">
              Birgitta Ohlsson sade, tämligen korrekt, att USA vid flera tillfällen
              under det förra århundradet har bidragit till att säkra världen
              för demokratin. Det stämmer. USA gjorde stora insatser under det
              andra världskriget. Men USA har definitivt ingen fläckfri historia
              när det gäller demokratin. USA krossade demokratin i Guatemala.
              USA krossade den framväxande demokratin i Iran. USA var med om
              att krossa den folkvalda regeringen i Chile. USA är inte det alltigenom
              goda land som det framstår som varje gång Birgitta Ohlsson ställer
              upp i en hyllningskör!
            </seg>
            <seg xml:id="i-eef08c591a3622b5-0">
              Nato var en realpolitisk allians för att skydda vissa länder
              i västvärlden. Men man ska inte hylla det för någonting som det
              inte var. Det behövs lite mer klarsynthet från Folkpartiet i diskussionen
              om så här viktiga framtidsfrågor.
            </seg>
          </u>
          <note type="speaker" xml:id="i-48f20b0cbc7482dd-0">
            Anf. 165 BIRGITTA OHLSSON (fp) replik:
          </note>
          <u who="birgitta_ohlsson_a60667" xml:id="i-3acab921d89bb36d-5">
            <seg xml:id="i-a90380f5cacee87c-0">
              Fru talman! USA är inte Nato. Nato består av ytterligare länder,
              exempelvis Norge som nu styrs av en vänsterkartell och Danmark
              som tidigare också haft socialdemokratiskt styre. Det gäller även
              många andra länder, till exempel Storbritannien där både Tony
              Blair och Gordon Brown styrt under de senaste åren. Det är många
              länder med tydlig vänsterkaraktär som har varit stolta, aktiva
              och aktivistiska medlemmar av Nato.
            </seg>
            <seg xml:id="i-a43199993ab4a222-0">
              Jag tror att det är väldigt bra om ett land som Sverige blir
              medlemmar av Nato. Jag tror att det är bra för att få en förskjutning
              när det gäller civil konflikthantering. Jag tror att det är bra
              för att lyfta fram kvinnors rättigheter. Jag tror att det är positivt
              för att få ett kanske mer humanistiskt perspektiv ibland i en
              del konflikter. Där tror jag att Sverige kan spela en väldigt
              stor roll. När man är i Natohögkvarteret i Bryssel är det många
              som lyfter fram detta. Man skulle gärna se att Sverige blev medlemmar
              av nämnda skäl för att kunna vidga vyerna.
            </seg>
            <seg xml:id="i-fae77eaaa4cabd8f-0">
              Det intressanta är frågan om det i dag är något land som är medlemmar
              av Nato och som är en diktatur. Nej, så är inte fallet. Det finns
              en annan organisation som vi diskuterar i denna kammare som ofta
              omsluts och hyllas av Vänsterpartiet, Socialdemokraterna och Miljöpartiet,
              nämligen Förenta nationerna. Där är åtskilliga diktaturer med.
              Ändå hyllar man den organisationen och säger att den på något
              sätt är bra och att den ska finnas. Det tycker vi allihop. Men
              man måste också se att på den fronten ligger i alla fall Nato
              bättre till.
            </seg>
            <seg xml:id="i-bac3110086e53455-0">
              Jag är glad över att Max Andersson här lyfte fram att USA gjort
              stora insatser under det första och det andra världskriget, kanske
              också under det kalla kriget. Det är första gången jag hör en
              miljöpartist säga det i denna kammare, så det gläder mig väldigt
              mycket.
            </seg>
            <seg xml:id="i-d108e82c69cfe5c8-0">
              USA är inte i alla situationer Guds bästa barn. Jag har varit
              en väldigt stark kritiker av Guantánamo och Abu Ghraib och hoppas
              att Sverige och den svenska regeringen tar emot fångar från Guantánamo
              om så krävs och USA efterfrågar det. Många gånger har jag i denna
              talarstol också varit en kritiker av George W. Bushs politik som
              jag tycker på en del punkter har speglat oerhört trista, mörka,
              ideal som fläckat ned stjärnbaneret. Om det har jag i denna kammare
              under årens lopp var tydlig.
            </seg>
            <seg xml:id="i-914743e9aba69dad-0">
              Men man ska nog inte alltid slå sig för bröstet och tro att vår
              egen nation alltid har varit en fullfjädrad och perfekt aktör.
              Minns när nazisterna under det andra världskriget fick forsla
              sina produkter genom Sverige!
            </seg>
          </u>
          <note type="speaker" xml:id="i-3eecdd79331600f1-0">
            Anf. 166 MAX ANDERSSON (mp) replik:
          </note>
          <u who="max_andersson_531f93" xml:id="i-f2c52502d36b2549-6">
            <seg xml:id="i-97ca5a44cf89bb7d-0">
              Fru talman! Jag tror inte att världen är så enkel att man kan
              se saker och ting i svart och vitt. Jag tror att det är en fara
              i att köra en emotionell retorik om att vi bör gå med i Nato för
              att USA gjorde stora insatser under första världskriget och under
              andra världskriget i kampen mot nazismen. Den sortens känsloargument
              är inte relevanta. Det är enögt. Om vi ska vara brutalt uppriktiga
              är världen inte den goda och trevliga plats som vi alla önskar
              att den någon gång ska bli. Världen är en realpolitisk värld,
              inte en idealistisk värld där det stora och goda står mot det
              onda. Det är viktigt att se världen som den är. Den består av
              gråskalor, inte av en kamp mellan godhet och ondska.
            </seg>
            <seg xml:id="i-8db7d784cbe70076-0">
              Det som stör mig med Folkpartiets retorik och det som gör att
              jag är glad över att Folkpartiet är ett av de mindre partierna
              i Sverige är att folkpartister ofta får det att låta som om de
              ser världen i svart och vitt. Det tror jag är en farlig väg för
              Sveriges framtida utrikespolitik.
            </seg>
          </u>
          <note type="speaker" xml:id="i-34fbc2399d5c6fbe-0">
            Anf. 167 BIRGITTA OHLSSON (fp) replik:
          </note>
          <u who="birgitta_ohlsson_a60667" xml:id="i-3acab921d89bb36d-6">
            <seg xml:id="i-ceaca7e8cf1ec36c-0">
              Fru talman! Jag tror att värderingar vinner val. Jag tror att
              man ska vara tydlig med i vilken värderingssfär man hör hemma.
              Sverige har sedan andra världskrigets dagar delat samma idésfär
              som västvärldens övriga demokratier, länder som respekterat mänskliga
              fri- och rättigheter, som varit de mest feministiskt framgångsrika,
              som bekämpat svält, hunger och fattigdom. Vi har stått på den
              sidan. Om man inte kan vara tydlig med att säga att man har de
              värderingarna utan har andra värderingar får man det, men de är
              Folkpartiets ideal.
            </seg>
            <seg xml:id="i-6e843f9770f33d67-0">
              Vi förirrar oss inte i någon form av idealism i dessa debatter.
              Det är inte vi som brukar prata om Mahatma Gandhis pacifistiska
              taktik när vi diskuterar ett pågående folkmord i Darfur där kvinnor
              massvåldtas och mördas. Det är Max Anderssons parti som brukar
              göra det. Vi tror att man ibland måste försvara människors frihet,
              säkerhet och trygghet med vapen för att se till att individer
              inte blir kränkta. Det är oerhört viktigt att värdera detta.
            </seg>
            <seg xml:id="i-da7eebd3bbd10330-0">
              Vi har inte en rosenskimrande syn på Nato. Det handlar inte bara
              om att tillhöra en viss intressesfär i världen eller om geopolitiska
              skäl eller värderingar. Det handlar också om praktik. Sverige
              har i praktiken gått baklänges in i Nato under det senaste decenniet.
              Man kan vara klar och öppen om det, eller också kan man tiga om
              det, men vi har gått i en viss riktning. Vi är det land som i
              dag står utanför Nato, som inte är medlem, men som är starkast
              och mest intimt förknippat med Nato. Det gäller vapenarsenal,
              samarbete, inflytande. Alla som är aktiva i Nato undrar varför
              vi inte blir medlemmar. Det är ungefär som att tillhöra en idrottsklubb.
              Man gör allt möjligt, ställer upp som funktionär på helgerna och
              är den mest aktiva, men är ändå inte med fullt ut och spelar i
              laget. Det steget tycker jag att vi bör ta.
            </seg>
          </u>
          <note type="speaker" xml:id="i-f37584b85b7d5c20-0">
            Anf. 168 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-48eff28c11f112a9-0">
            <seg xml:id="i-921bef01e19e8620-0">
              Fru talman! Säkerhets- och försvarspolitiken är en angelägen
              fråga för svenska folket. Den är mycket viktig, kanske viktigare
              än vi alltid tänker på i denna kammare. Man vet också varifrån
              det kan tänkas komma hot. Om vi frågade svenska folket vad som
              är ett hot mot Sverige kanske man inte skulle tro att det händer
              någonting i morgon men man vet vartåt man riktar sin rädsla och
              ängslan.
            </seg>
            <seg xml:id="i-0886fa736ee78e13-0">
              Socialdemokraterna har i detta betänkande valt att ta ansvar;
              det brukar de göra. Det är vi glada för, men av någon anledning
              förefaller det vara en obekväm sits och de vill offentligt hitta
              alternativ till den hållning de haft tidigare. För detta blir
              de offentligt gisslade av Hans Linde. Det är en ganska unik situation.
              När de försöker hitta ett alternativ, ett närmande, blir de i
              stället attackerade på det sätt som skedde. Det är mycket ovanligt.
            </seg>
            <seg xml:id="i-a74af2e32a3deadd-0">
              Inom alliansen är vi glada så länge Socialdemokraterna kan hålla
              dem stången. Det är viktigt för svenska folket. Det är också viktigt
              att folk ser de skillnader som finns. Det är viktigt att fortsätta
              att föra debatten på ett så tydligt sätt som möjligt så att man
              vet var de olika partierna står. Det kanske inte är så enkelt
              på vänstersidan som Urban Ahlin säger. Det går lätt i förhandlingarna
              säger han, men det är inte riktigt det vi hör när vi får möjlighet
              att lyssna till debatten.
            </seg>
            <seg xml:id="i-d3be3f50b90cee0f-0">
              Fru talman! Det var en kommentar till det som hänt i debatten.
              Jag ska nu ägna mig åt mitt anförande och säga att vi tycker att
              en framgångsrik säkerhets- och försvarspolitik bygger på tidiga
              varningssystem som kan förhindra och förebygga konflikter och
              kriser. Det gäller att minska risker som kan leda till våldshandlingar.
              Det gäller att skydda människors liv och säkerhet och bevara frihet
              och egendom. Ett viktigt förebyggande arbete för en säkrare värld
              är att motverka spridningen av massförstörelsevapen och grogrunden
              till terrorism. Just spridningen är det allvarliga och något som
              vi bör arbeta med.
            </seg>
            <seg xml:id="i-df071f17f8c6c7fb-0">
              Terrorismen är inte ett nytt problem. Den har funnits i olika
              former i alla tider. Det finns många åsikter om vad som orsakar
              terrorism. Det gör att motiven för terrorismen kan missförstås
              och leda till en eskalering av våld. Vi har sett det runt om i
              världen. En vanlig uppfattning är att fattigdom och/eller förtryck
              är tillräckligt för att en människa ska bli terrorist. Kristdemokraterna
              anser att också ideologiska, religiösa och psykologiska faktorer
              måste tas med i analysen för att få en konkret och korrekt bild
              av terrorismen. Terrorismen och de terrordåd som terroristerna
              utför måste alltid, alltid fördömas. Det finns ingen ursäkt för
              terrorism.
            </seg>
            <seg xml:id="i-3c65954322f6379d-0">
              Terrorismen måste tas på största allvar och bekämpas även med
              militära medel. Juridiska och polisiära åtgärder måste bli de
              primära medlen i den direkta kampen mot terrorismen. Terrorismen
              måste angripas via långsiktiga förebyggande åtgärder för att öppna
              för en global demokratisering och en fredlig samexistens. Det
              är angeläget att bekämpa religiös och politisk extremism som inskränker
              mänskliga rättigheter som yttrande- och pressfrihet.
            </seg>
            <seg xml:id="i-00ee51ced5bcb7de-0">
              Fru talman! En viktig del av den internationella politiken är
              arbetet för fred och försoning mellan folkgrupper och tidigare
              arvfiender. Försöken att utrota folkgrupper går som en röd tråd
              även i den moderna historien folkmord på kristna minoriteter under
              tidigt 1900-tal i Turkiet, andra världskrigets förintelse av judar,
              Kambodja och Srebrenica in på 2000-talet. I dag ser vi det internationella
              samfundets oförmåga att verksamt kunna ingripa mot Darfurkrisen.
            </seg>
            <seg xml:id="i-5ca21d1305a753d4-0">
              Kristdemokraterna vill se en mer aktiv och tydlig svensk politik
              på den internationella arenan och välkomnar därför ett mer engagerat
              svenskt deltagande i FN-, EU-, och Natoledda operationer för att
              förebygga och bevara fred runt om på jorden.
            </seg>
            <seg xml:id="i-35290a594046e5f4-0">
              Fru talman! Starka förhoppningar om en framtid i fred och trygghet
              i vår region föddes när det sovjetiska imperiet störtade samman.
              De förstärktes när det Ryssland som reste sig ur askan förklarade
              sig dela våra västliga värderingar. Paradigmskiftet 19891991 kom
              att i hög grad prägla både retorik och politik i vårt land och
              i andra länder. Många tar därför för givet att Ryssland är på
              väg att bli alltmer demokratiskt och fredligt. Tyvärr står vi
              snarare inför ett alltmer odemokratiskt och hotande grannland.
              Rysslands uppträdande mot grannländer som Ukraina, Polen, de baltiska
              länderna och senast Georgien bör mana till eftertanke.
            </seg>
            <seg xml:id="i-8104d2aa573befe0-0">
              Fru talman! Sverige har ett gott anseende och god kompetens med
              hög diplomatisk förmåga. Vi har genomfört lyckade fredsfrämjande
              insatser i bland annat Kosovo och Afghanistan. Sveriges deltagande
              i Natoledda fredsfrämjande insatser har medfört att Försvarsmakten
              fått tillfälle att utveckla och vidmakthålla förmågan till internationell
              krishantering i stora och komplexa situationer.
            </seg>
            <seg xml:id="i-d67f27da01d2c31f-0">
              Försvarsmaktens ökade engagemang i fredsbevarande och fredsframtvingande
              internationella insatser inom EU-, FN- och Natoledda operationer,
              som i Kosovo, Afghanistan och Kongo, stöder Kristdemokraterna.
            </seg>
            <seg xml:id="i-a02065fe1f2e6432-0">
              Sedan en tid tillbaka har det svenska försvaret haft en viktig
              roll i internationell säkerhetspolitik. Kristdemokraterna anser
              att Sverige ska öka sitt deltagande i internationella insatser
              för fred och säkerhet. Dessutom bör Sverige kunna delta, efter
              beslut i FN:s säkerhetsråd eller utifrån folkrättsligt godtagbara
              kriterier, även utanför Europa. Försvarsmakten ska vara anpassad
              för dessa uppgifter.
            </seg>
            <seg xml:id="i-4c48aa557f0f366c-0">
              Målet för den svenska säkerhetspolitiken är att den ska bidra
              till fred, frihet och säkerhet för alla människor i samhället
              och att den bidrar till fredlig utveckling i omvärlden. Sverige
              måste ständigt ompröva sin säkerhetspolitik inför förändringar
              i omvärlden.
            </seg>
            <seg xml:id="i-9e705c9ea4627ef1-0">
              Fru talman! Kristdemokraterna anser att ett svenskt medlemskap
              i Nato för närvarande inte är aktuellt. Men ett öppet och nära
              samarbete med Nato är en naturlig del av svensk säkerhetspolitik,
              och Sverige bör utveckla sitt samarbete med Nato. Den svenska
              militära alliansfriheten stöds av Kristdemokraterna.
            </seg>
            <seg xml:id="i-909a464a85a3e5fd-0">
              Fru talman! Sverige är en alltmer integrerad del av Europa i
              globaliseringens tid. Vår säkerhet kommer alltid att vara kopplad
              till våra grannars och Europas säkerhet. Sverige är en del av
              Norden och nordiskt samarbete i Europa. Genom vårt medlemskap
              i EU är vi en del också av en större säkerhetspolitisk gemenskap.
            </seg>
            <seg xml:id="i-da994a89060bd0b3-0">
              De flesta utmaningar, risker och hot delar vi med övriga européer.
              Det innebär att Sverige inte kommer att förhålla sig passivt om
              en katastrof eller ett angrepp skulle drabba ett annat medlemsland
              eller ett nordiskt land.
            </seg>
            <seg xml:id="i-4f0936ef22935290-0">
              Kristdemokraterna eftersträvar ett ökat internationellt engagemang
              för att stå upp för demokrati och ett universellt människovärde.
              Som ett litet land måste vi kanalisera engagemanget genom OSSE,
              FN, EU och Nato.
            </seg>
            <seg xml:id="i-09cec51a5b3e46e5-0">
              Jag vill också gärna tillägga att jag tycker att formuleringen
              att Sverige är militärt alliansfritt är en angelägen och viktig
              distinktion. Det är inte bara ett konstaterande utan också en
              signal om någonting skulle hända. Vi är ett litet land, och vi
              kan hamna i en situation där vi bokstavligt kan behöva be om hjälp.
              Den som i så fall skulle vara vår motståndare skulle inget hellre
              önska än att vi här i Sveriges riksdag uttalar att vi aldrig,
              aldrig ska be om hjälp. Då går vi den maktens ärende. Därför är
              det viktigt med signalen att vi är alliansfria. Men skulle någonting
              hända är vi beredda på någonting annat.
            </seg>
            <seg xml:id="i-3aa181b910d16e3e-0">
              Fru talman! Jag ska be att få yrka bifall till förslagen i betänkandet
              och avslag på motionerna.
            </seg>
          </u>
          <note type="speaker" xml:id="i-27217ba497bf511b-0">
            Anf. 169 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-6">
            <seg xml:id="i-ca41025148547dac-0">
              Fru talman! Jag begärde replik när Holger Gustafsson inledningsvis
              direkt hänvisade till mig.
            </seg>
            <seg xml:id="i-a04616d3a112ac0a-0">
              Vi kan väl konstatera efter att nu ha lyssnat på fyra borgerliga
              företrädare att dagens strategi verkar vara att anfall är bästa
              försvar. Det är fullt begripligt, för det betänkande vi har att
              debattera i dag och senare ska besluta om är faktiskt det första
              betänkandet i utrikesutskottet, vad jag vet i alla fall, där man
              inte har lyckats få ihop den borgerliga alliansen till en text
              sedan valet 2006. Ni lyckas inte få ihop ett betänkande, utan
              att ett parti utmärker sig genom ett särskilt yttrande.
            </seg>
            <seg xml:id="i-584d36cffd62e5fc-0">
              De rödgröna har kritiserats för att inte vara eniga på alla punkter.
              Det är väl uppenbart att det är så, även om vi i de centrala säkerhetspolitiska
              frågorna har gett gemensamma svar.
            </seg>
            <seg xml:id="i-70fda22813e1cd00-0">
              Det finns trots allt flera centrala skillnader, Holger Gustafsson,
              mellan de borgerliga partierna och de rödgröna partierna. En av
              dem är ju att ni företräder regeringen och att vi är i opposition
              inte så länge till hoppas jag, men det är i alla fall så det ser
              ut i dag. Någonstans är det lite talande att vi faktiskt har en
              regeringsallians som inte klarar av att få ihop ett eget betänkande,
              utan det finns ett enskilt parti som viker ut sig genom ett särskilt
              yttrande.
            </seg>
            <seg xml:id="i-0da40840beeb11db-0">
              Holger Gustafsson efterfrågar klara besked om säkerhetspolitiken.
              Jag håller helt med. Det skulle vara väldigt skönt om alla sju
              partier i Sveriges riksdag kunde ge klara besked. Vi har frågat
              Holger Gustafssons allianskamrater hur de ser på den mest centrala
              säkerhetspolitiska frågan på dagordningen i dag, nämligen ett
              svenskt Natomedlemskap. Och vi har fått en palett av svar.
            </seg>
            <seg xml:id="i-39abd9f15133346c-0">
              Folkpartiet säger: Ja, så fort som möjligt. Centerpartiet säger
              nej. Moderaterna sticker upp fingret i vädret och säger: Vi får
              se lite vart vinden blåser. Blir det en stark opinion kommer vi
              också att säga ja. Kristdemokraterna säger att det inte är aktuellt
              i dag. Vi är alliansfria.
            </seg>
            <seg xml:id="i-fb421ac4821d83c0-0">
              Men någonstans, Holger Gustafsson, måste man också ge besked
              till väljarna. Vad vill vi i morgon? Vad vill vi med svensk säkerhetspolitik?
              Ska vi vara alliansfria eller ska vi söka Natomedlemskap i framtiden?
              Den frågan tror jag att vi alla skulle behöva få besked om så
              att vi vet maktförhållandena inom den borgerliga alliansen inför
              era framtida diskussioner.
            </seg>
          </u>
          <note type="speaker" xml:id="i-e5e2cfc3d72ae71c-0">
            Anf. 170 HOLGER GUSTAFSSON (kd) replik:
          </note>
          <u who="holger_gustafsson_1bab45" xml:id="i-48eff28c11f112a9-1">
            <seg xml:id="i-c3b1cf374c2b1f6e-0">
              Fru talman! Moderaterna, Kristdemokraterna, Centern och Socialdemokraterna
              står bakom formuleringen, och det räcker.
            </seg>
            <seg xml:id="i-d0aa752156243e25-0">
              Jag sade också att det är ganska klokt att inte ge besked för
              all framtid. Att vi är alliansfria i dag är också en signal om
              att vi kan ändra oss om vi har behov av detta. Den utomstående
              makt som skulle kunna hota Sverige skulle bara vara glad om många
              sade som Linde gör, nämligen att vi under inga förhållanden någonsin
              ska be om hjälp.
            </seg>
            <seg xml:id="i-62423a6dc7adedd8-0">
              Så långt vill vi inte gå, utan vi vill ha den haken på den som
              vill hota Sverige i något avseende. Det är en klok politik. Vi
              är tillräckligt många i riksdagen som står för detta, de stora
              partierna och de flesta av de små partierna. Vi söker inte konfrontation
              och säger inte att vi aldrig någonsin kommer att samarbeta med
              Nato. Det är den linje som ni företräder. Då har ni också låst
              upp er. Vi har en handlingsfrihet, och vi talar om var vi står.
            </seg>
          </u>
          <note type="speaker" xml:id="i-43237ed3c640feae-0">
            Anf. 171 HANS LINDE (v) replik:
          </note>
          <u who="hans_linde_f4736f" xml:id="i-a11f6518f3055da7-7">
            <seg xml:id="i-aa264f91d5ab9791-0">
              Fru talman! Holger Gustafsson efterfrågade klara besked men kan
              inte ens leverera det från sitt eget parti. Tänk om man skulle
              agera så här på något annat politiskt område, att vi säger att
              skattenivåerna är x procent i dag men vad de är i morgon har vi
              ingen åsikt om. Eller att vårdnadsbidraget är så här många hundralappar
              i dag, men vad det ska vara i morgon har vi ingen åsikt om. Där
              vill vi ha öppna fönster.
            </seg>
            <seg xml:id="i-98e6be8d3cc75c6b-0">
              Så fungerar det ju inte, Holger Gustafsson, när man söker mandat
              hos väljarna och ska presentera någon slags politik. Vi i den
              här riksdagen har ju inte bara till uppgift att göra som Moderaterna,
              sträcka upp fingret i vädret och se vart vinden blåser. Vi har
              också ett ansvar för att faktiskt peka ut i vilken riktning vi
              vill gå, att peka ut en politik för framtiden som vi vill söka
              väljarnas mandat för.
            </seg>
            <seg xml:id="i-2f931d2b82205ff8-0">
              Det har vi i det rödgröna samarbetet tydligt gjort. Vi har nämnt
              tre centrala säkerhetspolitiska områden där vi är helt eniga och
              där vi kommer att söka ett gemensamt mandat från väljarna.
            </seg>
            <seg xml:id="i-6db7da8d414d8194-0">
              Jag förstår att jag inte kommer att få tydliga besked från Kristdemokraterna
              i Natofrågan i dag. Men vi har ytterligare två frågor som har
              figurerat i debatten. Jag skulle vilja fråga Holger Gustafsson
              om även dessa områden är sådana som man inte kan lämna besked
              om.
            </seg>
            <seg xml:id="i-8fb91498ce63d760-0">
              Den andra frågan gäller Nordic Battlegroup. Hur blir det 2011?
              Ska Sverige behålla sitt ansvar för Nordic Battlegroup 2011 eller
              ska man dra tillbaka det? I dag har vi en enig opposition som
              säger: Dra tillbaka värdskapet för Nordic Battlegroup 2011! Är
              ni beredda att fortsätta med Nordic Battlegroup trots motståndet
              mot det projektet från en enig opposition?
            </seg>
            <seg xml:id="i-188489f66c35c91d-0">
              Den tredje frågan gäller Natos snabbinsatsstyrka, Nato Responce
              Force. Där har vi ett tydligt besked från oppositionen: Vi ska
              inte gå med i dag och inte i framtiden heller. Vad är beskedet
              från Kristdemokraterna i fråga om Natos snabbinsatsstyrka, Nato
              Responce Force?
            </seg>
          </u>
          <note type="speaker" xml:id="i-9fe185e338c93b69-0">
            Anf. 172 HOLGER GUSTAFSSON (kd) replik:
          </note>
          <u who="holger_gustafsson_1bab45" xml:id="i-48eff28c11f112a9-2">
            <seg xml:id="i-c4e32b4e7aca6470-0">
              Fru talman! Kristdemokraterna har inte den politiken att vi ska
              vara tydliga till varje pris. Man kan inte förutse framtiden.
              Man ska heller inte ge besked om vare sig skatter eller militärt
              försvar i framtiden om man inte kan förutse hur situationen blir.
            </seg>
            <seg xml:id="i-40a1e5f52cf79df3-0">
              Det är nämligen så att omvärlden förändras varje minut. Vi kommer
              att följa den. Ni vet vilka värderingar vi står för. Utifrån dem
              gör vi justeringar beroende på hur omvärlden förändras. Det gäller
              skattepolitiken, det gäller vårdnadsbidrag och det kan gälla den
              militära säkerheten också. Det är en verklighet, och den måste
              vi i den här kammaren leva med, och vi kommer att göra det.
            </seg>
          </u>
          <note type="speaker" xml:id="i-65341324582d0b0d-0">
            Anf. 173 URBAN AHLIN (s):
          </note>
          <u who="urban_ahlin_d3bdeb" xml:id="i-2f7fabd5d55353b1-8">
            <seg xml:id="i-056c596574b04f51-0">
              Fru talman! Vi har fortfarande den utestående frågan om Isafinsatsen
              i Afghanistan som jag vill ha ett svar på. Jag kan ge ett helt
              ärligt svar. Vi har inte börjat diskutera den i s-v-mp-arbetet.
              Av vilket skäl? Vi vet inte riktigt vad Obamas strategi går ut
              på, och vi vet fortfarande inte riktigt vad FN:s säkerhetsråd
              kommer att säga i sin kommande resolution.
            </seg>
            <seg xml:id="i-78cc83d65826b88c-0">
              Som alla vet är det Sveriges riksdag som fattar besluten att
              sända våra soldater utomlands. Det är positivt och väldigt bra
              att det är på det sättet. Det mandat som regeringen har är ettårigt
              och går ut i höst. Regeringen måste återkomma till utrikesutskottet
              redan i höst med en plan på hur man ser på insatsen i Afghanistan.
            </seg>
            <seg xml:id="i-e01e3daea6156845-0">
              Säkerhetsrådets resolution är också bara ettårig. Den kan också
              innefatta nya komponenter som gör att vi måste se på hur läget
              ser ut och vad Obamas strategi är. Här handlar det om att hitta
              en avvägning mellan den militära insatsen och den civila insatsen.
            </seg>
            <seg xml:id="i-9a6b6c5d9b06a787-0">
              Jag är också helt inriktad på att detta är en långsiktig insats.
              Men det vore fel att i dag säga att vi ska vara kvar där i ett
              visst antal år. Det är omöjligt att säga. Vi vet inte vad FN:s
              säkerhetsråd kommer att bemyndiga insatsen till.
            </seg>
            <seg xml:id="i-395632120c243621-0">
              Vi menar att vi ska slå vakt om det unika som finns i Sveriges
              riksdag med att det är vi parlamentariker som fattar beslut om
              när vi sänder soldater. Det är väldigt få parlament i världen
              som har den makten. Men vi har den makten. Jag tycker att vi ska
              fatta det beslutet med väldigt stort allvar.
            </seg>
            <seg xml:id="i-91abb7b54d98eaf5-0">
              Alla fakta finns ännu inte på bordet vad gäller Afghanistan.
              Vi kommer att återkomma om det. Jag är övertygad om att regeringen
              i höst kommer att presentera en proposition. Då kommer vi att
              redovisa vad våra respektive partier tycker eller om vi är helt
              överens om att väcka en gemensam motion. Så ser det ut i dagsläget.
            </seg>
            <seg xml:id="i-54f8173b4eb978c0-0">
              Det är långsiktigt. Men jag tror att det vore fel även hos de
              borgerliga att teckna in en framtid som vi inte vet så mycket
              om. Jag tycker att Holger Gustafsson hade en poäng i sitt förra
              inlägg. Det är svårt att sia om framtiden, och det är det också
              i Afghanistan.
            </seg>
          </u>
          <note type="speaker" xml:id="i-e23345cc4c797a96-0">
            Anf. 174 MAX ANDERSSON (mp):
          </note>
          <u who="max_andersson_531f93" xml:id="i-f2c52502d36b2549-7">
            <seg xml:id="i-99056e568a0765d7-0">
              Fru talman! Birgitta Ohlsson har varit tvungen att lämna kammaren.
              Jag vill ändå friska upp minnet för dem som läser detta protokoll
              genom att påpeka angående Darfur att Miljöpartiet var för fredsframtvingande
              insatser i Darfur när den frågan diskuterades.
            </seg>
            <seg xml:id="i-a80dba9296045b0c-0">
              Vi är inte ett parti som ser militärt våld som den första lösningen,
              absolut inte. Vi tror på långsiktigt fredsskapande och icke-våld.
              Men i det här fallet var vi för fredsframtvingande insatser. Jag
              vill bara få detta fört till protokollet.
            </seg>
          </u>
          <note xml:id="i-d74f3eac4c953eb4-3">
            Överläggningen var härmed avslutad.
          </note>
          <note xml:id="i-28d7ce4ebe96d218-0">
            17 § Bordläggning
          </note>
          <note xml:id="i-b5a77bc0f7baa48f-0">
            Anmäldes och bordlades
          </note>
          <note xml:id="i-5c8abd853a3d5543-0">
            18 § Anmälan om frågor för skriftliga svar
          </note>
          <note xml:id="i-9bd3e0c092c99400-0">
            Anmäldes att följande frågor för skriftliga svar framställts
          </note>
          <note xml:id="i-06cadcb195fbd7c7-0">
            den 11 juni
          </note>
          <note xml:id="i-3c40664159ba4c41-0">
            Ameer Sachet
          </note>
          <note xml:id="i-3c40664159ba4c41-1">
            Ameer Sachet
          </note>
          <note xml:id="i-ac487b288e37df94-0">
            Kent Härstedt
          </note>
          <note xml:id="i-f2fd1678dc66c57e-0">
            Britta Rådström
          </note>
          <note xml:id="i-3b2d426775157a5b-0">
            Birgitta Eriksson
          </note>
          <note xml:id="i-3b2d426775157a5b-1">
            Birgitta Eriksson
          </note>
          <note xml:id="i-076c1f2b00b5f362-0">
            Phia Andersson
          </note>
          <note xml:id="i-5f3f8799c2973157-0">
            Helén Pettersson
          </note>
          <note xml:id="i-470f7796f38b0ea3-0">
            Frågorna redovisas i bilaga som fogats till riksdagens snabbprotokoll
            tisdagen den 16 juni.
          </note>
          <note xml:id="i-113466a5970551c7-0">
            19 § Kammaren åtskildes kl. 18.02.
          </note>
          <note xml:id="i-8713ba6e6cafcc9d-0">
            Förhandlingarna leddes
          </note>
          <note xml:id="i-76268566b11ad047-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
