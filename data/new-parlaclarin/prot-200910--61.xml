<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--61</head>
          <docDate when="2009-01-22">2009-01-22</docDate>
        </div>
      </front>
      <body>
        <div>
          <note xml:id="i-75317d1b86e4c697-0">
            ﻿
          </note>
          <note xml:id="i-37e120de2d465e52-0">
            Riksdagens protokoll
          </note>
          <note xml:id="i-82a4758e68ee0d35-0">
            2009/10:61
          </note>
          <note type="date" xml:id="i-96e2aa72bb7a1e73-0">
            Fredagen den 22 januari
          </note>
          <note xml:id="i-7c73b9ea4facf605-0">
            Kl. 09:00 - 11:49
          </note>
          <note xml:id="i-505e13dec7eec519-0">
            1 § Meddelande om frågestund
          </note>
          <note xml:id="i-95d4200b1f472cb6-0">
            Talmannen meddelade att vid frågestunden torsdagen den 28 januari
            kl. 14.00 skulle följande statsråd närvara:
          </note>
          <note xml:id="i-2f2cff94dde3db46-0">
            Statsrådet Mats Odell (kd), justitieminister Beatrice Ask (m),
            miljöminister Andreas Carlgren (c), integrations- och jämställdhetsminister
            Nyamko Sabuni (fp) och statsrådet Ewa Björling (m).
          </note>
          <note xml:id="i-0ce5b2619b23096e-0">
            2 § Anmälan om fördröjda svar på interpellationer
          </note>
          <note xml:id="i-cabdba8d1e434deb-0">
            Till riksdagen hade inkommit följande skrivelser:
          </note>
          <note xml:id="i-1815eede43c90032-0">
            Interpellation 2009/10:181
          </note>
          <note xml:id="i-3bb8664deb6188c2-0">
            Interpellation 2009/10:181 Tonnageskatten
          </note>
          <note xml:id="i-2815b3ea543f6caf-0">
            Interpellationen kommer att besvaras fredagen den 12 februari
            2010.
          </note>
          <note xml:id="i-04ec8a19074c100b-0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-7ca4750d7f626966-0">
            Erik Nymansson
          </note>
          <note xml:id="i-56a2739776972a38-0">
            Interpellation 2009/10:183
          </note>
          <note xml:id="i-c06fbc9967bddeb7-0">
            Interpellation 2009/10:183 Barnen och krisen
          </note>
          <note xml:id="i-169bb565516ea7db-0">
            Interpellationen kommer att besvaras tisdagen den 9 februari
            2010.
          </note>
          <note xml:id="i-bcc4f0b62308166b-0">
            Skälet till dröjsmålet är redan inbokade engagemang.
          </note>
          <note xml:id="i-d89d4fc3cc077aed-0">
            Marianne Jenryd
          </note>
          <note xml:id="i-5000eafde15abe58-0">
            Interpellation 2009/10:184
          </note>
          <note xml:id="i-dab522935580b924-0">
            Interpellation 2009/10:184 Barnkonventionen
          </note>
          <note xml:id="i-169bb565516ea7db-1">
            Interpellationen kommer att besvaras tisdagen den 9 februari
            2010.
          </note>
          <note xml:id="i-bcc4f0b62308166b-1">
            Skälet till dröjsmålet är redan inbokade engagemang.
          </note>
          <note xml:id="i-d89d4fc3cc077aed-1">
            Marianne Jenryd
          </note>
          <note xml:id="i-ce9534e8f9c2dd70-0">
            Interpellation 2009/10:185
          </note>
          <note xml:id="i-0d3e514778a544b6-0">
            Interpellation 2009/10:185 Barnfattigdom
          </note>
          <note xml:id="i-169bb565516ea7db-2">
            Interpellationen kommer att besvaras tisdagen den 9 februari
            2010.
          </note>
          <note xml:id="i-bcc4f0b62308166b-2">
            Skälet till dröjsmålet är redan inbokade engagemang.
          </note>
          <note xml:id="i-d89d4fc3cc077aed-2">
            Marianne Jenryd
          </note>
          <note xml:id="i-1d2ef82a2f2bf1b7-0">
            Interpellation 2009/10:187
          </note>
          <note xml:id="i-2a5c1ef661bb6231-0">
            Interpellation 2009/10:187 ECT-behandling
          </note>
          <note xml:id="i-169bb565516ea7db-3">
            Interpellationen kommer att besvaras tisdagen den 9 februari
            2010.
          </note>
          <note xml:id="i-bcc4f0b62308166b-3">
            Skälet till dröjsmålet är redan inbokade engagemang.
          </note>
          <note xml:id="i-d89d4fc3cc077aed-3">
            Marianne Jenryd
          </note>
          <note xml:id="i-e2755a853014ff74-0">
            3 § Svar på interpellation 2009/10:112 om småföretagen och tillgången
            på lämplig arbetskraft
          </note>
          <note type="speaker" xml:id="i-c7b3ed481c43ae54-0">
            Anf. 1 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-48e8ffdeee380b97-0">
            <seg xml:id="i-7e16fedfbeb5870e-0">
              Herr talman! Luciano Astudillo har frågat mig vilka initiativ
              jag och regeringen avser att ta för att stimulera efterfrågan
              i de små företagen samt för att råda bot på den arbetskraftsbrist
              som de små företagen upplever enligt en nyligen genomförd undersökning.
            </seg>
            <seg xml:id="i-621de094440b377e-0">
              Regeringen har genomfört en rad insatser som bidrar till att
              öka efterfrågan på företags varor och tjänster. Det handlar dels
              om köpkrafts- och investeringsstimulerande åtgärder såsom införandet
              av jobbskatteavdraget och avskaffandet av förmögenhetsskatten,
              dels om skattereduktion för hushållsnära tjänster och införandet
              av ROT-avdraget.
            </seg>
            <seg xml:id="i-c458e40018a52d05-0">
              Regeringen har agerat kraftfullt för att möta den ekonomiska
              krisen. Totalt har 83 miljarder kronor gått till olika åtgärder.
              Ungefär hundra olika insatser för fler jobb samt fler och växande
              företag har initierats. För att möta krisens effekter lokalt och
              regionalt har regeringen utsett regionala samordnare. Sammantaget
              har detta inneburit att Sverige landat på fötterna efter finanskrisen.
              Men för att vi ska kunna stå stabilt behöver vi fortsätta med
              den inriktning vi hittills haft.
            </seg>
            <seg xml:id="i-04283dab0089e273-0">
              Regeringen arbetar aktivt både för att öka arbetsutbudet och
              för att förbättra matchningen på arbetsmarknaden, men även för
              att sänka företagens tröskel att anställa. Det har blivit enklare
              och billigare att anställa genom bland annat sänkta socialavgifter
              och införandet av nystarts-, nyfrisk- och instegsjobb. Att anställa
              unga personer innebär ytterligare lägre socialavgifter. Dessutom
              har allmän visstidsanställning i upp till 24 månader införts och
              möjligheten till säsongsanställning återinförts.
            </seg>
            <seg xml:id="i-4d4e92e3142e42de-0">
              Utbildning och aktiva arbetsmarknadsåtgärder är viktiga delar
              i arbetet med att både minska arbetslösheten och på sikt öka arbetsutbudet.
              I december 2008 presenterades ett omfattande arbetsmarknadspolitiskt
              stimulanspaket för att underlätta omställningen för alla som är
              eller riskerar att bli arbetslösa. Senare har satsningen förstärkts
              genom bland annat ökat stöd till långtidsarbetslösa, fler praktikplatser,
              ökat inslag av praktisk kompetensutveckling och förstärkt matchningsverksamhet
              med personliga coacher för arbetslösa.
            </seg>
            <seg xml:id="i-0ac6c02f8a510f3b-0">
              Det är regeringens ambition att utbildningssystemet bättre ska
              svara mot behoven på arbetsmarknaden. Just nu pågår ett omfattande
              reformarbete som berör alla delar av det offentliga utbildningssystemet.
              Arbetet omfattar en rad viktiga åtgärder för att förbättra kvaliteten
              i utbildningsväsendet, bland annat en reformerad gymnasieskola
              till 2011. För att möta behoven på arbetsmarknaden genomförs även
              satsningar på lärlings- och yrkesutbildningar. Regeringen har
              även presenterat en strategi för entreprenörskap inom utbildningsområdet.
            </seg>
            <seg xml:id="i-da1f03c5fe8e9104-0">
              Utbudet av arbetskraft och problemet med arbetskraftsbrist varierar
              regionalt. För att på bästa sätt kunna möta denna utmaning har
              regeringen uppdragit åt Myndigheten för tillväxtpolitiska utvärderingar
              och analyser att utreda det framtida arbetskrafts- och kompetensbehovet.
            </seg>
            <seg xml:id="i-63f0bb5695efe51c-0">
              Mitt svar till Luciano Astudillo är alltså att regeringen redan
              arbetar aktivt såväl med att stärka efterfrågan för de små företagen
              som med att motverka arbetskraftsbrist genom ökat arbetsutbud
              och stärkt kompetensmatchning.
            </seg>
          </u>
          <note type="speaker" xml:id="i-f5e3b1c5d52bea8e-0">
            Anf. 2 LUCIANO ASTUDILLO (s):
          </note>
          <u who="luciano_astudillo_861f97" xml:id="i-5cd99fe2b93f29aa-0">
            <seg xml:id="i-76b0f485f2a07e2d-0">
              Herr talman! Jag tackar näringsministern för svaret. Lite elakt
              skulle man kunna sammanfatta det med: många ord men få svar.
            </seg>
            <seg xml:id="i-2fb35a733035af5b-0">
              Utgångspunkten för interpellationen är att småföretagen inte
              känner igen sig i den bild som Maud Olofsson försöker måla upp
              med sitt svar och alla ord.
            </seg>
            <seg xml:id="i-73276bd6a804c0ff-0">
              Jag tror tvärtom att flera företagare fortfarande minns Centerpartiets
              och Maud Olofssons stora svek i början av mandatperioden med de
              höjda skatterna för de små företagen.
            </seg>
            <seg xml:id="i-3ae196ae790cf7f9-0">
              När man frågar småföretagen det gjorde den rikstäckande organisationen
              Företagarna i höstas kan man konstatera att de två viktigaste
              skälen till hinder för expansion under hösten var den svaga efterfrågan
              och bristen på arbetskraft.
            </seg>
            <seg xml:id="i-e1702f863cb14c6c-0">
              Låt oss börja med det första: svag efterfrågan. Man kan konstatera
              att det är en direkt följd av finanskrisen och lågkonjunkturen,
              och det är inte mycket man kan göra åt det. Man kan göra en del,
              men konjunkturen är avgörande och efterfrågan kan komma i gång
              när konjunkturen vänder.
            </seg>
            <seg xml:id="i-a7d90bec6b33c796-0">
              Ett något annorlunda konstaterande är att de stora skattesänkningarna
              som gynnat dem som har det bäst i vårt samhälle skulle vara det
              som skapat en bättre efterfrågan. Maud Olofsson och jag vet att
              så mycket som 60 procent av skattesänkningen har gått till oss
              som tjänar absolut mest.
            </seg>
            <seg xml:id="i-214ab1dd7a54e3e4-0">
              Det andra är brist på arbetskraft. I höstas var brist på arbetskraft
              det näst viktigaste skälet till att småföretagen inte känner att
              de kan växa, Maud Olofsson.
            </seg>
            <seg xml:id="i-0797e612c442d028-0">
              I början av 2008 redovisade Svenskt näringsliv en rapport som
              konstaterade att det hösten 2007 var så mycket som 90 000 arbetstillfällen
              rekryteringsförsök som inte blev av på grund av att arbetsgivare
              inte hade hittat rätt kompetens, det vill säga en rätt utbildad
              arbetare. Man fick alltså avbryta 90 000 rekryteringsförsök.
            </seg>
            <seg xml:id="i-821e9e890262745b-0">
              Nu är läget lite annorlunda. Vi har massarbetslöshet. Vi har
              inte färre arbetslösa. Ändå är brist på arbetskraft det näst viktigaste
              skälet till att våra små företag inte ser någon möjlighet att
              växa.
            </seg>
            <seg xml:id="i-03d89d79d20c22da-0">
              I kompetensförsörjningsfrågan har ni sjabblat, Maud Olofsson.
            </seg>
            <seg xml:id="i-9fa9becf29e97e97-0">
              När det nu vänder måste vi stå färdiga att möta med rejäla investeringar
              i omställningsutbildningar och arbetsmarknadsutbildningar som
              ger jobb. Ett nära samarbete med de små företagen i kompetensförsörjningsfrågan
              är oerhört väsentligt.
            </seg>
            <seg xml:id="i-7a9ed25cc07c602d-0">
              I det svar som jag har fått finns bara en utredning. Är det inte
              dags att lägga om politiken?
            </seg>
          </u>
          <note type="speaker" xml:id="i-fe1f3aa6d1a9d219-0">
            Anf. 3 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-48e8ffdeee380b97-1">
            <seg xml:id="i-7fd89c858bfba461-0">
              Herr talman! Luciano Astudillo tycker inte att han får något
              svar. Jag tror att han ogillar svaren. Det är inte socialdemokratisk
              politik som regeringen genomför, tack och lov.
            </seg>
            <seg xml:id="i-bfa0a7a9f40496f3-0">
              Vi kan börja med efterfrågan. Det är ju så simpelt att om människor
              har mer pengar kvar i plånboken ökar efterfrågan på produkter
              i de små företagen. Om en sjuksköterska har 1 500 kronor mer i
              plånboken och om en familj har 3 000 kronor mer i månaden ökar
              det naturligtvis efterfrågan. Det är några fler som kan bygga
              om badrummet. Det är några fler som kan byta bil. Det är några
              fler familjer som kan köpa kläder till sina barn. Det är ju så
              det fungerar.
            </seg>
            <seg xml:id="i-ca49725001306497-0">
              De största skattesänkningarna har gått till dem som har de låga
              inkomsterna. Glöm inte, Luciano Astudillo, att ni hade en skattepolitik
              som straffbeskattade de människor som hade låga inkomster. Vi
              hade världens högsta skatter för dem med låga inkomster.
            </seg>
            <seg xml:id="i-1407c8e683efbc12-0">
              Nu ändrar vi på det och låter folk behålla mer av sina egna pengar.
              Det ökar efterfrågan.
            </seg>
            <seg xml:id="i-f45525559223aac9-0">
              På samma sätt har vi stimulerat efterfrågan på ROT-tjänster.
              Många av de små företagen säger att det är tack vare det som byggsektorn
              har kunnat klara sig den här svåra tiden. Det ökar efterfrågan
              på badrumsinredningar, virke, målarfärg och annat, men det ökar
              också efterfrågan på företagstjänster.
            </seg>
            <seg xml:id="i-635c0cba3fd090dc-0">
              Det är samma sak när det gäller hushållsnära tjänster. Det är
              klart att alla de familjer som har beställt dessa hushållsnära
              tjänster ser till att vi ökar efterfrågan och ökar tillskottet
              av arbeten. Ni är emot detta. Ni är emot skattesänkningar. Ni
              tycker att vi sprätter ut skattebetalarnas pengar när vi i själva
              verket låter människor behålla mer av sina egna pengar. Ni är
              emot detta. Framför allt är ni emot att det är människor med låga
              inkomster, många gånger kvinnor, som äntligen kan leva på sin
              egen lön. Det är ni emot.
            </seg>
            <seg xml:id="i-a9872996ef57effa-0">
              Vad lovar ni? Ni lovar en skattechock för landets företagare
              och människor. Det är det ni lovar. Ni har lovat att höja skatterna
              med mellan 17 och 55 miljarder, beroende på om det är Vänsterpartiet
              eller några andra som styr mest. Men ni kommer garanterat det
              vet alla att höja skatterna.
            </seg>
            <seg xml:id="i-2f1beba5d996047d-0">
              Tror Luciano Astudillo att det kommer att leda till ökad efterfrågan
              av produkter och tjänster om man har mindre pengar kvar i plånboken?
              Hur ska det gå till? Vem är det som ska efterfråga? Vem är det
              som ska köpa om man inte har pengarna?
            </seg>
            <seg xml:id="i-5fb78251e7010d8a-0">
              När det gäller kompetensförsörjningen vet vi att företagen har
              efterfrågat personal. Vad är det som de har efterfrågat? Framför
              allt har de efterfrågat yrkesutbildning och lärlingsutbildning.
              I ert skolsystem som vi fick ta över hade ni tagit bort det. Nu
              återinför vi lärlingsutbildning och yrkesutbildning som framför
              allt de små företagen efterfrågar. Vi tillför resurser till yrkesvux
              och till komvux för att kunna haka på utbildningen. Men det är
              klart att utbildning tar tid. Det är därför som det har varit
              viktigt för oss att tidigt sätta in dessa insatser.
            </seg>
            <seg xml:id="i-15a4aad43aacaa18-0">
              Vi tillför också resurser till högskoleutbildning. Om man ska
              se något positivt i denna finanskris är det att fler unga nu kommer
              att gå en utbildning, och det tycker vi är bra. Därför ökar vi
              också antalet utbildningsplatser.
            </seg>
            <seg xml:id="i-519a1b1a63839570-0">
              Det som är viktigt att säga är att vi på ett tydligare sätt måste
              koppla ihop vår utbildning med företagens behov. Då måste företagen
              också bli duktigare på att definiera vilka behov som de har. Där
              finns det en hel del att göra, därav denna utredning. Men utbildningsplatserna
              finns redan, och utbildningen är i gång. Det är redan klart.
            </seg>
            <seg xml:id="i-788f5d6c2a4c6d6f-0">
              Det är en justering av en misslyckad sosseutbildningspolitik
              som vi nu gör. Jag tycker att det är bra om Socialdemokraterna
              äntligen har ändrat sig när det gäller lärlings- och yrkesutbildning
              eftersom det är positivt för arbetsmarknaden att också människor
              med yrkeskunskap kan bli tillgängliga för de små företagen.
            </seg>
          </u>
          <note type="speaker" xml:id="i-7f3426cd6ac04e9a-0">
            Anf. 4 LUCIANO ASTUDILLO (s):
          </note>
          <u who="luciano_astudillo_861f97" xml:id="i-5cd99fe2b93f29aa-1">
            <seg xml:id="i-6af78d72f14901fc-0">
              Herr talman! Det verkar som om Maud Olofsson vill fortsätta den
              partiledardebatt som vi hade i onsdags. Hon skjuter brett här.
              Mina frågor handlar specifikt om de små företagens villkor.
            </seg>
            <seg xml:id="i-823ef2684fee3fc7-0">
              Men jag ska beröra skatterna. Maud Olofsson vet att vi har sagt
              nej till att öka klyftorna. Vi har sagt nej till att den stora
              delen av skattesänkningarna har gått till dem som tjänar mest.
              60 procent av era skattesänkningar har gått till dem med de högsta
              inkomsterna. Så är det. Vi har i och för sig sagt att vi inte
              kommer att höja skatterna avsevärt för låg- och medelinkomsttagare.
              Vi kommer att stanna där de är.
            </seg>
            <seg xml:id="i-e614df32db4d2224-0">
              Detsamma gäller ROT-avdraget, som hon påstår att vi skulle vara
              emot. Nej, Maud Olofsson, när det gäller ROT-avdraget har vi lagt
              fram mer offensiva förslag så att det inte bara ska omfatta villor
              och bostadsrätter utan också hyresrätter.
            </seg>
            <seg xml:id="i-8b9dfc196cda0b63-0">
              Det är bättre att Maud Olofsson ägnar sig åt att försöka beskriva
              sin egen politik och hur hon ser på frågan om att klara kapitalförsörjningen
              för de små företagen framåt i tiden. Vi vet att bankerna efter
              finanskrisen kommer att hålla i sina pengar ännu mer. De kommer
              att vara mindre benägna att ta risker. Då kommer de små företag
              som klarar sig i denna kris och som har möjlighet till expansion
              att ha ännu svårare att få riskkapital. Frågor om långsiktig kapitalförsörjning
              är värda att diskutera i stället för den politiska pajkastning
              som Maud Olofsson ägnar sig åt.
            </seg>
            <seg xml:id="i-8c046c4b8385ee1d-0">
              Beträffande kompetensförsörjningsfrågan lägger ni förvisso om
              hela utbildningssystemet. Det finns delar av det som jag backar
              upp. Det finns andra delar som jag är mer tveksam till. Men det
              ger inte svar i detta läge. Under hösten under brinnande lågkonjunktur,
              om man så att säga vänder på orden, när vi hade en massarbetslöshetssituation
              var det näst största problemet för våra små företag som ville
              växa att de inte kunde hitta kompetent arbetskraft. Det var alltså
              under en massarbetslöshetssituation när det finns fler arbetslösa.
            </seg>
            <seg xml:id="i-7774c057c848c7b2-0">
              Då säger Maud Olofsson: Vi lägger om hela utbildningssystemet.
              Men Maud Olofsson vet, precis som hon säger, att det tar tid.
              Varför lägger man inte om arbetsmarknadspolitiken rejält som ni
              sjabblat så mycket med? Se till att vi har kortare arbetsmarknadsutbildningar
              i stället för dessa coachsystem som ni nu inför. Där lyfter man
              faktiskt inte kompetensnivån för dem som coachas ut. Dessa system
              har dessutom skapat en del problem. Detta storskaliga experiment
              har lett till att vi har mindre nogräknade coacher som har utnyttjat
              arbetslösa. Varför börjar man inte investera i unga människor
              som saknar rätt utbildning men också i dem som behöver ställas
              om?
            </seg>
            <seg xml:id="i-df4d5d556fe45182-0">
              Arbetsmarknadsutbildning är inte farlig, Maud Olofsson. Det är
              som om ni inte vågar investera i sådan, trots att landets småföretagare
              säger att de behöver hjälp med denna fråga.
            </seg>
            <seg xml:id="i-d0fc18362eee4adf-0">
              Nu har det snart gått en hel mandatperiod, och jag tror att allt
              fler småföretag börjar se en annan bild växa fram och har sett
              den under lång tid. En liten entreprenör och småföretagare har
              väldigt lite att tjäna på att rösta på en borgerlig regering.
              De borgerliga partierna lovade mycket före valet men håller tunt
              när de väl sitter och regerar. Det är ett bokslut, Maud Olofsson,
              när det gäller kapitalförsörjning men inte minst när det gäller
              kompetensförsörjning. Se till att det finns bra och utbildad arbetskraft!
            </seg>
          </u>
          <note type="speaker" xml:id="i-a7729cf66f8fb31e-0">
            Anf. 5 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-48e8ffdeee380b97-2">
            <seg xml:id="i-f0882eaa3a327411-0">
              Herr talman! De undersökningar som är gjorda visar att problemen
              med svag efterfrågan som expansionshinder har minskat sedan våren
              2009. Men i en brinnande lågkonjunktur, som Luciano Astudillo
              uttryckte det, och i en global finanskris är det klart att det
              uppstår problem på vår arbetsmarknad.
            </seg>
            <seg xml:id="i-a3db414ea99ff7d6-0">
              Men i detta läge säger Luciano Astudillo att man ska höja skatterna.
              Det bästa sättet för att öka efterfrågan i de små företagen och
              få fart på ekonomin är att straffbeskatta företag och individer.
            </seg>
            <seg xml:id="i-5a00c9d754cf9db1-0">
              Hör inte Luciano Astudillo hur galet detta låter? Nu ska vi ta
              bort de skattesänkningar som vi har gett till sjuksköterskor,
              till poliser, till lärare och till andra vanliga inkomsttagare.
              De ska få höjd skatt om det blir en vänsterregering. Det ska de
              veta. Ni säger samma sak till företagen. Ni säger till ungdomar
              som nu är anställda att ni kommer att höja skatten för att anställa
              unga under 26 år.
            </seg>
            <seg xml:id="i-da93fa0692b88261-0">
              Vilken signal ger det till landets småföretagare?
            </seg>
            <seg xml:id="i-0f68b86ca526149c-0">
              Luciano Astudillo har anklagat mig för både det ena och det andra
              under dessa tre år. Men det ska bli mig ett sant nöje att ta denna
              debatt inför valet 2010 därför att ni kommer att genomföra en
              skattechock både för enskilda och för företag om ni får chans
              att regera landet.
            </seg>
            <seg xml:id="i-53a1d4a3d8e755ae-0">
              När det gäller kompetensförsörjning är det precis som jag har
              sagt. Det var ert utbildningssystem som gjorde att vi inte hade
              yrkesutbildad arbetskraft det som småföretagen efterfrågar. Det
              är klart att det tar tid innan man får ett nytt utbildningssystem
              på plats och innan man får dessa utbildade ungdomar. Det är därför
              som vi har tillfört resurser både till yrkesvux och till komvux.
              Vi har också tillfört resurser till arbetsmarknadsåtgärder. Men
              vi vet också, Luciano Astudillo, att den kvalitet som fanns på
              arbetsmarknadsutbildningarna tidigare inte var av högsta klass.
              Det är inte bara jag som säger det, utan det är våra egna utredningsorgan
              som säger detta. Då måste en regering dra några konsekvenser av
              detta och försöka höja kvaliteten. Vi vet nämligen att många företag
              som har fått människor från arbetsmarknadsutbildning säger att
              dessa människor inte duger. De har inte tillräcklig kompetens.
              Företagen kan inte anställa dem.
            </seg>
            <seg xml:id="i-0dea1f7e6cc122b9-0">
              Vi som politiker måste lyssna på vad företagen säger. Det är
              därför som yrkesvux, komvux och ordinarie utbildningsvägar är
              så viktiga.
            </seg>
            <seg xml:id="i-92cfe06f4827f284-0">
              Lärlingsutbildning vill jag slå ett särskilt slag för. Kravet
              på lärlingsutbildning är ett gammalt centerkrav. Jag tycker att
              det är förfärande att vi har måst vänta tills nu innan vi har
              kunnat få en riktig lärlingsutbildning. Men denna reform visar
              också att det finns en stark efterfrågan, och många företag tycker
              att detta är bra.
            </seg>
            <seg xml:id="i-212fe831d3e31ba6-0">
              I grunden måste vi ha en gymnasieskola som stimulerar både den
              teoretiska utbildningen och den praktiska utbildningen. Här har
              vi en annan konfliktfråga eftersom ni tycker att de som får högskoleförberedande
              utbildning är mycket finare än de som är yrkeskunniga. Det har
              ni tyckt länge.
            </seg>
            <seg xml:id="i-91fd4ccbb3b2abd1-0">
              Vi säger: Värdera dem som går den teoretiska utbildningen och
              går vidare till högskolan, för de kommer att vara av avgörande
              vikt för Sverige, men värdera också de ungdomar som är duktiga
              på det praktiska! Vi måste i vårt samhälle kunna ha ett utbildningssystem
              som gynnar både och. Vi behöver både och.
            </seg>
            <seg xml:id="i-0fa37a7209c41725-0">
              Den sista delen tror jag i grunden rör synen på om människor
              ska kunna få behålla sina egna pengar, och därmed öka efterfrågan,
              och om företagen ska kunna få vara lönsamma eller inte. Jag tycker
              att det är bra om folk får behålla mer av sina egna pengar. Jag
              tycker att det är bra om en småföretagare kan få tjäna pengar
              och till och med bli rik på sitt företagande. Det är därför alla
              åtgärder vi vidtar för att stärka företagsklimatet är så viktiga.
              Jag känner mig väldigt trygg med det som regeringen har gjort
              under alla dessa år för att åstadkomma det.
            </seg>
          </u>
          <note type="speaker" xml:id="i-945d61b8e35ce85f-0">
            Anf. 6 LUCIANO ASTUDILLO (s):
          </note>
          <u who="luciano_astudillo_861f97" xml:id="i-5cd99fe2b93f29aa-2">
            <seg xml:id="i-d4db393abebf2b3b-0">
              Herr talman! Jag tycker också att det är bra att man får behålla
              mycket av sina pengar. Jag tycker också att det är fantastiskt
              bra att man kan bli rik på sitt företagande. Det finns ingen motsättning
              där. Den lilla entreprenören har dock inte mycket att hämta hos
              Maud Olofsson och den här regeringen, och det vet hon. I samarbetet
              inom högeralliansen har hon inte kunnat genomföra sin politik,
              eller väldigt lite av den.
            </seg>
            <seg xml:id="i-b93cf20a467e7779-0">
              Vi kommer att höja skatten för oss som tjänar mest; så är det.
              Det gör vi för att klara att finansiera den gemensamma välfärden.
              Men när det gäller ungdomar kommer vi att rikta skattesänkningar
              mot de ungdomar som är arbetslösa, inte brett sänka skatten för
              de arbetsgivare som har många ungdomar anställda. Det ger inte
              fler jobb, men vår politik ger fler jobb. Det är en prioriteringsfråga.
              Hade vi suttit vid makten hade vi också sett till att alla ensamföretagare
              som anställer en till skulle få en skattereduktion på upp till
              15 procent.
            </seg>
            <seg xml:id="i-de039f3fc3eaa8ac-0">
              Detta om skatterna. Vi fick väldigt få svar om den långsiktiga
              kapitalförsörjningen. Jag hade hoppats att vi kunde resonera kring
              den. Vad finns det för nya tankar och idéer för att klara kapitalförsörjningen
              för de små företagen nu när det förhoppningsvis vänder? Vi vet
              att finanskriser och dåliga krediter inom bankväsendet gör att
              de små företagen fortfarande kommer att ha svårt att kunna växa
              och få fram pengar.
            </seg>
            <seg xml:id="i-de2cf46c2c794952-0">
              Min andra fråga om kompetensförsörjningen blev till en allmänpolitisk
              debatt om utbildningssystemet. Som sagt: Det finns delar i det
              ni genomfört i utbildningssystemet som är bra och andra delar
              som är mindre bra. Jag tycker inte att det är bra att ni bygger
              in återvändsgränder för dem som skaffar en yrkesutbildning. Det
              är bra att ha en gedigen yrkesutbildning, men det är också bra
              att kunna gå vidare. Där har ni stängt dörr efter dörr för dessa
              människor. Ni har ökat klyftorna och gjort det svårare för de
              unga som har sämre förutsättningar.
            </seg>
          </u>
          <note type="speaker" xml:id="i-f8bb8fd3ea939923-0">
            Anf. 7 Näringsminister MAUD OLOFSSON (c):
          </note>
          <u who="eva_olofsson_b34e2b" xml:id="i-48e8ffdeee380b97-3">
            <seg xml:id="i-77aeed87ab98d9ca-0">
              Herr talman! Under våra tre och ett halvt år i regeringsställning
              har vi sänkt skatten för företagen med närmare 50 miljarder kronor.
              Luciano Astudillos parti och dess samarbetspartier kommer att
              höja skatten med någonstans mellan 17 och 55 miljarder. Vem tror
              att ökade skatter och ökad belastning på företagen kommer att
              förbättra deras möjligheter att växa, tjäna pengar och klara kapitalförsörjningen?
              Det är omöjligt! Det är lägre skatter, både för enskilda och för
              företag, som kommer att förbättra lönsamheten. Det är därför fortsatta
              skattesänkningar, sänkta arbetsgivaravgifter, sänkta egenavgifter,
              jobbskatteavdrag och annat är viktigt: Det ökar antalet jobb,
              och det ökar efterfrågan.
            </seg>
            <seg xml:id="i-5fbd9a4f23186cae-0">
              Ni inför en skattechock på unga. Tror ni att det ökar möjligheten
              att anställa unga? Först ska ni ta bort dem genom att öka kostnaden
              för de företag som anställt unga under 26 år. Sedan ska ni komma
              tillbaka och säga: Om ni anställer dem igen får ni en skattereduktion,
              oklart hur mycket och oklart för hur många. Varför då? Det är
              väl bäst att hålla fast vid de skattesänkningar som redan är genomförda,
              som stimulerar företagen och som gör att företagen vet vilka regler
              som gäller.
            </seg>
            <seg xml:id="i-20e56164893139e9-0">
              Nej, skattechock på ungdomar är verkligen inte rätt medicin i
              en situation där vi har en så hög ungdomsarbetslöshet.
            </seg>
            <seg xml:id="i-a0d8c00b825711c2-0">
              Sedan är det klart att man måste diskutera utbildningssystem
              om man ska prata kompetensförsörjning. Vad ska vi annars diskutera?
              Det är ju hela detta utbildningssystem som måste rustas för att
              passa företagen. Då rabblar Socialdemokraterna arbetsmarknadsutbildning.
              Det är det enda svar ni ger till företagen. Vi måste ha ett utbildningssystem
              som gynnar både små och stora företag och ger både teoretisk och
              praktisk utbildning, och vi måste anpassa det till den efterfrågan
              som kommer framöver.
            </seg>
            <seg xml:id="i-54312bc299c653bd-0">
              Jag ser fram emot en valrörelse där vi kan presentera de olika
              alternativen för småföretagen framöver.
            </seg>
          </u>
          <note xml:id="i-6a7a24358430af8b-0">
            Överläggningen var härmed avslutad.
          </note>
          <note xml:id="i-d540c4ed47d6b58c-0">
            4 § Svar på interpellation 2009/10:165 om användning av dopningspreparat
            utanför idrotten
          </note>
          <note type="speaker" xml:id="i-88c9062a62ecab89-0">
            Anf. 8 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-02e172743e6cd32e-0" next="cont">
            <seg xml:id="i-58717d9a8699f5e0-0">
              Herr talman! Lars Lilja har frågat mig vilka konkreta åtgärder
              jag har vidtagit under det senaste året för att motverka användandet
              av dopningspreparat utanför idrotten.
            </seg>
            <seg xml:id="i-76167b9af2711d0c-0">
              En av de viktigaste åtgärderna för att möta dopningsproblematiken
              utanför idrotten är att samordna resurserna och insatserna med
              det övriga alkohol- och narkotikaförebyggande arbetet, inte minst
              på lokal nivå. Erfarenheter och beprövade metoder på ett område
              kan vara till stor nytta i utvecklandet av insatser inom ett annat.
              Dopningsproblematiken är i vissa avseenden speciell men uppvisar
              samtidigt många likheter med andra typer av missbruk. Därför är
              samordningen av det förebyggande arbetet på alkohol- och narkotikaområdet
              med antidopningsarbetet central. Detta är också något som regeringen
              givit klara direktiv om i åtgärdsprogrammet för alkohol-, narkotika-,
              dopnings- och tobakspolitiken för år 2009.
            </seg>
            <seg xml:id="i-f4a757dc064e1b2c-0">
              Under mandatperioden avsätter regeringen 260 miljoner kronor
              årligen alltså 1 miljard över mandatperioden för arbetet inom
              ramen för handlingsplanerna för alkohol och narkotika, inbegripet
              dopning. I detta ingår 24 miljoner årligen för finansiering av
              länssamordnare i alla landets län, vilka har i uppdrag att stödja
              bland annat det dopningsförebyggande arbetet på regional och lokal
              nivå. Därutöver avsätter regeringen årligen ca 75 miljoner kronor
              för lokalt förebyggande arbete i kommunerna. Även dessa medel
              ska omfatta förebyggande insatser på bland annat dopningsområdet.
              Jag följer upp arbetet genom de länsdialoger som jag och min statssekreterare
              håller i alla län, där deltagarna ges möjlighet att lyfta fram
              enskilda frågor, förmedla intryck och framföra synpunkter på den
              nationella politiken utifrån sitt läns och sitt eget perspektiv.
            </seg>
            <seg xml:id="i-e41ce97b6691ffcc-0">
              I forskningspropositionen för perioden 20082011 har regeringen
              utöver den reguljära budgeten avsatt 15 miljoner kronor per år
              öronmärkt till forskning på missbruksområdet, vilket naturligtvis
              innefattar dopning.
            </seg>
            <seg xml:id="i-ab12e6af99a9e13c-0">
              Statens folkhälsoinstitut, FHI, är nationellt kunskapscentrum
              för metoder och strategier inom folkhälsoområdet. Folkhälsoinstitutet
              har fått flera uppdrag från regeringen med syfte att förebygga
              missbruk av alkohol, narkotika och dopning. FHI ska stödja länssamordnarna,
              fördela medel till särskilda utvecklingsprojekt inom områdena
              alkohol, narkotika, dopning och tobak samt genomföra informationsinsatser
              i syfte att nå målen för livsstilsfrågorna alkohol, narkotika,
              dopning och tobak. Inom ramen för detta utvecklingsprogram har
              flera projekt specifikt inriktade på dopning fått stöd. Ett av
              de större är det så kallade gymprojektet som drivs av Stad i Helsingfors.
            </seg>
            <seg xml:id="i-1cb51ded5000dec1-0">
              Under året har regeringens råd för alkohol-, narkotika-, dopnings-
              och tobaksfrågorna uppmärksammat dopningsfrågan. Bland annat har
              rådet aktivt deltagit i planeringen av den hearing om dopningsmissbruket
              som jag genomförde tillsammans med justitieministern och kulturministern
              i december förra året. Underlaget för den hearingen var den kunskapssammanställning
              som FHI tagit fram.
            </seg>
            <seg xml:id="i-da9e4bb0dd9e78aa-0">
              På utbudssidan har polis och tull intensifierat sitt arbete mot
              dopningsmedel, vilket bland annat manifesterades genom beslag
              och gripande av ett stort antal personer i november.
            </seg>
            <seg xml:id="i-79fe7c00b9e96c4c-0">
              Den 3 december tillsatte regeringen en särskild utredare (dir.
              2009:116) som ska utreda den framtida nationella antidopningsverksamheten
              och möjligheterna att tillskapa en fristående nationell antidopningsorganisation.
              I direktiven framgår också att utredaren ska se över hur en sådan
              ny organisation kan bidra med kunskapsuppbyggnad och informationsspridning
              utanför idrotten samt förutsättningarna för idrottens och samhällets
              antidopningsverksamhet, däribland möjligheten att genomföra dopningskontroller
              på gym.
            </seg>
            <seg xml:id="i-5846c0f993ee6732-0">
              Narkotikautredningens slutbetänkande har remissbehandlats under
              året. Utredningen hade i uppdrag att se över lagstiftningen som
              rör narkotika, dopningsmedel, hälsofarliga varor samt lösningsmedel.
              När det gäller lagstiftningen som rör dopningsmedel konstaterar
              utredaren att den är väl fungerande men att straffskalan för dopningsbrott,
              inklusive smuggling, bör skärpas så att de kommer mer i nivå med
              narkotikabrott. Utredaren föreslår också att den expertgrupp som
              analyserar nya dopningspreparat ska få en mer formell ställning.
            </seg>
          </u>
          <note xml:id="i-5f0067aec6573ea5-0">
            Dessa förslag bereds nu inom Regeringskansliet och en remiss
            kommer att överlämnas till Lagrådet i slutet av denna månad.
          </note>
          <u who="nina_larsson_c91cec" prev="cont" xml:id="i-e2fe4fbfd5cb4917-0">
            <seg xml:id="i-ec37d5308d155a2a-0">
              Jag kan försäkra Lars Lilja att både jag och regeringen tar dopningsproblemet
              på fullt allvar och att vi kommer att fortsätta arbetet för att
              förebygga missbruket av dopningsmedel inom ramen för det nationella
              förebyggande arbetet mot alkohol, narkotika och tobak.
            </seg>
          </u>
          <note type="speaker" xml:id="i-581bf60cc30a86ba-0">
            Anf. 9 LARS LILJA (s):
          </note>
          <u who="lars_lilja_6d4148" xml:id="i-9a71e06dda9f6abd-0">
            <seg xml:id="i-248a386a4d5bdb4b-0">
              Herr talman! Det är inte första gången jag och statsrådet diskuterar
              dessa frågor, och de aktualiserades ganska rejält i november i
              och med det jättetillslag som polisen och tullen då gjorde. Jag
              såg senast i går på nyheterna att man räknar med att upp till
              1 000 personer kan lagföras för brott mot dopningslagen. Det är
              kanske i någon mening ett bevis på det som vi som har jobbat med
              dopningsfrågor i ganska många år har försökt säga, nämligen att
              detta är ett stort problem. Det är framför allt ett stort samhällsproblem.
              Det känns lite grann som att: Vad var det vi sa? Tyvärr har inte
              alla statliga institutioner förstått problemets tyngd.
            </seg>
            <seg xml:id="i-e533eaf6f565c5e9-0">
              För att återgå till statsrådets svar tycker jag att det är bra
              att man samordnar resurserna, och jag tycker att det är bra att
              länssamordnarna finns. Det jag är lite bekymrad över när det gäller
              detta är att många av dem kommer från miljöer där man jobbar mot
              narkotika och mot alkoholmissbruk. Jag tror alltså att det finns
              en risk att just dopningsfrågorna är något man gör med vänsterhanden,
              vid sidan om och inte riktigt tar på allvar.
            </seg>
            <seg xml:id="i-3391577bb5dca3aa-0">
              När det gäller hur mycket pengar det egentligen handlar om blir
              jag också lite förbryllad när statsrådet läser upp svaret och
              jag ser det skriftliga svaret. I svaret står det att regeringen
              avsätter 260 miljoner kronor under mandatperioden, men statsrådet
              sade att det var 260 miljoner per år. Det gör mig lite förvirrad.
            </seg>
            <seg xml:id="i-bed605ea79b5ffa8-0">
              För att återgå till de projekt som statsrådet talar om tycker
              jag att just Stadprojektet naturligtvis är oerhört värdefullt
              och mycket bra. Det har också lett till att en del kunskap har
              kommit fram. Till exempel har man konstaterat att det bland män
              i åldern 1835 år som tränar på gym sannolikt kan vara upp till
              1 av 20, alltså 5 procent, som använder eller har använt anabola
              steroider. Det är klart att det är oerhört alarmerande.
            </seg>
            <seg xml:id="i-2eece8b8c8aa2fe2-0">
              Stadprojektet känns på något sätt som det mest konkreta som har
              kommit ur detta arbete just nu. När det gäller att till exempel
              arbeta för att hitta behandlingsmetoder för personer som missbrukar
              anabola steroider känns det som att vi inte har kommit särskilt
              mycket längre än vad vi hade för ett antal år sedan. Det är fortfarande
              de små enheterna på Maria Beroendecentrum, och man forskar lite
              grann i Örebro. I övrigt har det dock inte hänt så jättemycket.
            </seg>
            <seg xml:id="i-e60f1ec01912097f-0">
              Jag tycker också att det är lite tråkigt att det faktiskt under
              2006 då Maria Larsson tog över detta uppdrag fanns en handlingsplan
              framtagen, som Björn Fries hade gjort. Där hade man, tycker jag,
              på ett bra sätt gått igenom de problem som fanns, vilka åtgärder
              man skulle kunna vidta och vad man borde göra för att komma framåt
              i frågan. Denna utredning hamnade tyvärr i papperskorgen, och
              så har man på något sätt börjat om. Även om det har hänt lite
              grann är jag alltså bekymrad över att det känns som att det har
              gått tre, snart fyra, år utan att vi har tagit särskilt många
              steg framåt.
            </seg>
            <seg xml:id="i-35e95b67aaaa4bed-0">
              Ministern säger ganska mycket om de grupperingar som ska jobba
              med alkohol, narkotika, tobak och dopning. Dopning är alltså någonstans
              på slutet. Jag skulle önska att man från regeringens sida hade
              pekat lite mer med hela handen just när det gäller dopningsproblematiken,
              så att den inte drunknar i den andra drogproblematiken.
            </seg>
          </u>
          <note type="speaker" xml:id="i-7b29a5d3d2275bb8-0">
            Anf. 10 HANS WALLMARK (m):
          </note>
          <u who="hans_wallmark_d27c95" xml:id="i-1d86c48a09427148-0" next="cont">
            <seg xml:id="i-0d27ce27554657a8-0">
              Herr talman! Jag tycker att Lars Lilja har en resonerande och
              bra argumentation kring dopning. Det hade han också för ett par
              dagar sedan i interpellationsdebatten med kulturminister Lena
              Adelsohn Liljeroth. Jag tycker om attityden och förhållningssätten,
              för detta är viktiga frågor.
            </seg>
            <seg xml:id="i-b1e8fb3605b85198-0">
              Jag skulle dock vilja ge en lite annan aspekt på frågeställningen.
              För ett par vårar sedan gjorde jag ett besök på Rikspolisstyrelsen
              och träffade dem som arbetar med nätbrottslighet. Det vi kan se
              är att just steroider är en av de produkter som förekommer i rätt
              stor utsträckning när det gäller näthandel. Det är ett allvarligt
              problem. Precis som Lars Lilja pekade på är det lätt hänt att
              man rycker lite på axlarna och tycker att det är en mindre viktig
              företeelse i förhållande till exempelvis alkohol och narkotika.
              Jag skulle vilja säga att det är i paritet; de står sida vid sida.
              Ofta är det också en kedja där den ena länkas i den andra.
            </seg>
            <seg xml:id="i-eae43a6117ab453f-0">
              Statsrådet Maria Larsson har i sitt svar, som jag på alla sätt
              tycker är berömvärt, också visat på att det behövs åtgärder på
              lokal nivå. Jag tror att det är viktigt, och jag tror att det
              handlar om attityder. Det handlar om attityder på gym och på gymnasieskolor,
              och det handlar om ett lokalt brottsförebyggande arbete. Men jag
              tror också att det är hart när omöjligt att komma åt denna svåra
              frågeställning om man inte också gör en europeisk samordning.
              Vad vi kan se är nämligen att steroider kan komma in till Sverige
              via andra länder där man har en annan lagstiftning eller där man
              i vissa fall inte ser denna typ av problem. Då kommer just droghandeln
              på nätet in.
            </seg>
            <seg xml:id="i-6bd1997840bba180-0">
              Jag tror alltså att det är väsentligt att ha inte bara ett lokalt
              utan också ett internationellt och europeiskt arbete mot dopning.
              Jag tillhör dessutom dem som tycker att vi borde vara gladare
              och stoltare över den svenska narkotikapolitiken. Den är nämligen
              en bra exportprodukt, och vi borde få fler länder att vara med
              och narkotikaklassa eller på olika sätt införa lagstiftning mot
              denna typ av preparat. Precis som Lars Lilja och Maria Larsson
              tycker jag att det är alldeles utmärkt att polisen har gjort denna
              typ av gripanden och att man har markerat det, men jag skulle
              också vilja se att man mer integrerar detta i det mer polisiära
              arbetet vad gäller droghandel.
            </seg>
            <seg xml:id="i-258c2f0541893efe-0">
              Utöver dopningspreparat ser vi den växande förekomsten av illegala
              mediciner falska mediciner. I bästa fall är det sockerpiller,
              i sämsta fall är det rent farligt. Detta är en av de olika produkter
              som finns i produktkorgen falska mediciner, dopningspreparat och
              narkotika. Ofta sköts det av kriminella nätverk som utöver detta
              har exempelvis illegala vapen och idkar människohandel.
            </seg>
            <seg xml:id="i-950fffced1dcb161-0">
              Faktum är nämligen att man ofta gör en avvägning mellan straff
              och den möjliga vinst som kan göras, och just på området dopningspreparat
              är straffen och riskerna att bli upptäckt förhållandevis små jämfört
              med de vinster som kan göras. Jag tycker alltså att detta är ett
              angeläget problem. Det är viktigt att man arbetar mot dopning,
              lyfter upp de risker som finns och också ser det i ett större
              sammanhang. Detta handlar om internationell brottslighet, kriminella
              nätverk och en kedja med flera länkar. Illegala mediciner, dopningspreparat,
              narkotika, vapen och människohandel finns på denna kedja.
            </seg>
          </u>
          <note xml:id="i-d5880b1f6c10d12b-0">
            Anf. 11 GUNNAR ANDRÉN (fp):
          </note>
          <u who="hans_wallmark_d27c95" prev="cont" xml:id="i-4624eb42712ba2b3-0">
            <seg xml:id="i-7cee5f9efe2aeb68-0">
              Herr talman! Jag skulle vilja tacka Lars Lilja för att han fortsätter
              en intensiv diskussion i Sveriges riksdag om denna fråga. Jag
              vill också tacka statsrådet Larsson för ett utmärkt svar.
            </seg>
            <seg xml:id="i-dcdbeae21cc3a6ea-0">
              Det är Riksidrottsförbundet som har hand om all provtagning och
              verksamhet. Jag tror att det som regeringen nu har gjort, nämligen
              att tillsätta en utredare för att se över var ansvaret för provtagning
              och kontroll ska ligga, är väldigt klokt. I både Finland och Danmark
              har man en annan ordning där verksamheten är skild från riksidrottsförbunden.
              Man kan tycka att detta är en betydelselös fråga, men det är nog
              väldigt symboliskt om man tittar på hur många prover som tas i
              det här landet ungefär 3 500 förra året, tror jag.
            </seg>
            <seg xml:id="i-ac8d51ee99c7bb0c-0">
              Vi kan konstatera att inom idrottsvärlden, särskilt på elitidrottsnivå,
              hittar man utomordentligt få fall där det är fråga om dopning.
              Men genom att det ligger på Riksidrottsförbundet tror många att
              detta bara är ett problem för elitidrotten. Så är det inte. I
              själva verket är det precis tvärtom. Det är ett ganska litet problem
              inom idrotten, och där har vi kontrollverksamhet, men på många
              andra områden är det ett stort problem. Det är människor på olika
              gym, gymnasier och allt möjligt som kommer i kontakt med dessa
              preparat och inte förstår att detta inte är ett problem bara för
              elitidrottare utan för vanliga människor. Det är lite som 1977
              då vi övergav försäljningen av mellanöl. Det låter väldigt konstigt,
              men det handlar om tillgänglighet. Man förstår att alla dessa
              preparat är medicinskt skadliga för vem som än använder dem. Därför
              är det viktigt att man skiljer detta från idrotten på samma sätt
              som i många andra länder.
            </seg>
            <seg xml:id="i-12d6f245c7a52867-0">
              Så kommer jag till den andra frågan, som vi har diskuterat även
              i andra sammanhang, och det är hur vi utöver att tull och polis
              ska ingripa ser på distributionen av och lönsamheten i handeln
              med dessa illegala preparat. Där tror jag för min del att det
              finns alltför stort överseende. Det är en form av försäljnings-
              och häleriverksamhet, och man måste slå till hårdare mot den för
              att minska lönsamheten och för att få fler hälare att avstå. Hans
              Wallmark var inne på detta.
            </seg>
            <seg xml:id="i-8fd0064d1fe1d958-0">
              Näthandeln ökar. Här måste man tillgripa andra metoder när det
              gäller själva tillgängligheten i skolor och på andra håll. Till
              exempel här i Helsingfors kan man misstänka att det kan förekomma
              en viss verksamhet vid det stora torg som ligger ganska nära riksdagen.
            </seg>
            <seg xml:id="i-cd8a9224b4adbb29-0">
              Det är olika former av häleribrott, men det är häleribrott som
              mycket riktar sig mot enskilda människor som inte förstår att
              det de utsätter sig för är medicinskt skadligt för deras egen
              hälsa. Därför är det synnerligen angeläget att man ser till att
              minska lönsamheten i den här handeln.
            </seg>
          </u>
          <note type="speaker" xml:id="i-d2393060775a6d01-0">
            Anf. 12 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-444c2ab41a322db8-0">
            <seg xml:id="i-9675e5efed6021c3-0">
              Herr talman! Det är roligt att så många är intresserade av att
              samtala kring denna fråga.
            </seg>
            <seg xml:id="i-03c7b7a6e46bb1ef-0">
              Jag skulle vilja betona att frågan verkligen har inlemmats i
              ett större sammanhang genom att vi har lagt samman de preventionsåtgärder
              som vi arbetar med till en helhet. Vi ser alltmer av blandmissbruk
              i dag. Därför är det viktigt att vi tar ett samlat grepp i frågan.
              Vi har ANDT-sekretariatet, ANDT-rådet och så vidare. Dopning är
              i allra högsta grad inkluderat i våra tankegångar när det gäller
              preventionsinsatser, missbrukarvård och så vidare.
            </seg>
            <seg xml:id="i-499dfc4a15eefaf2-0">
              Jag vill verkligen betona att det är 260 miljoner kronor årligen
              som regeringen avsätter, och vi har gjort det hela mandatperioden.
              Vi har sett vikten av att ha ett kontinuerligt pågående förebyggande
              arbete. Det är alltså mer än 1 miljard över mandatperioden som
              är avsatt till detta. Det är avsevärda resurser, och vi ser nödvändigheten
              av det, inte minst på dopningssidan.
            </seg>
            <seg xml:id="i-c5d22dcb5f34e4b8-0">
              En sak som är fullkomligt nödvändig för att effektivisera det
              här arbetet är samarbete. En aktör klarar inte detta på egen hand.
              Det är också därför som vi samarbetar exempelvis genom hearingen
              för att öka kunskapen. Jag bjöd in kulturministern och justitieministern.
              Vi samverkar kring detta, vi förstärker arbetet tillsammans. Det
              krävs åtgärder och krafttag på justitieområdet, på idrottsområdet
              och utifrån folkhälsoaspekten. Det är som Gunnar Andrén uttryckte
              det inte ett problem som är isolerat till idrottsvärlden eller
              elitidrotten i dag, utan det är utbrett. Dock är de kunskaper
              vi har fortfarande alltför ringa. Det är det som Folkhälsoinstitutet
              i den kunskapssammanställning som är alldeles färsk och som institutet
              har gjort åt oss kommer fram till. Vi vet mer i dag, säger de,
              om prevention i gymmiljö. Där håller det på att utvecklas, och
              det håller på att spridas över landet på ett positivt sätt. Startprojektet
              är ett jättebra projekt, men det är inte det enda som pågår, det
              finns fler. Det är som sagt en exportprodukt åtminstone inom Sverige,
              men det är möjligt även utom Sverige.
            </seg>
            <seg xml:id="i-6b5b97f4e17b1fb2-0">
              Däremot vet vi alltför lite om preventionsbehandling. Vi har
              alltför lite av behandlingsforskning. En begränsad kunskap tror
              jag har bidragit till att detta kanske inte alltid har stått överst
              på länssamordnarnas agenda. Vi famlar lite. Vad är bra insatser?
              Vad är det vi ska göra för att vi ska få ut ett resultat av den
              kvalitet som vi kan fordra med statliga medel? Forskningen behöver
              pågå, och metodutvecklingen behöver fortsätta.
            </seg>
            <seg xml:id="i-4f0cb6f506b544f1-0">
              Jag håller inte med om Lars Liljas historiebeskrivning, att vi
              har suttit med armarna i kors. Jag räknade upp i mitt svar minst
              åtta åtgärder som vi har vidtagit, varav en del kommer att ha
              mycket stor betydelse för framtiden. Det långsiktiga arbetet är
              naturligtvis forskningen och metodutvecklingen, men det gäller
              också att titta på möjligheten att lagföra personer när det handlar
              om dopningsbrott.
            </seg>
            <seg xml:id="i-4f7920cff9e6962e-0">
              Utbudet har ökat alldeles enormt, och vi har skäl att tro att
              det kan bli fler som börjar använda dopningspreparat om vi inte
              har en offensiv preventionsinsats som motvikt. Det har blivit
              en enormt lukrativ marknad, i stort sett lika lukrativ som narkotikamarknaden.
              Det gör att det är viktigt att lagstiftningsmässigt manifestera
              allvarligheten i dessa brott, eftersom skadorna är i paritet med
              skadorna för dem som missbrukar narkotika.
            </seg>
          </u>
          <note type="speaker" xml:id="i-eb3fffe8b0dd2fa6-0">
            Anf. 13 LARS LILJA (s):
          </note>
          <u who="lars_lilja_6d4148" xml:id="i-9a71e06dda9f6abd-1">
            <seg xml:id="i-396a1b7f4b938cd2-0">
              Herr talman! Det är precis som Gunnar Andrén sade tidigare, att
              det här är ett större problem utanför idrotten än inom idrotten.
              Vi har ungefär 18 positiva fall inom idrottsrörelsen per år. Det
              är i princip inga elitidrottare, utan de som åker dit är de som
              går på Friskis &amp; Svettis och tränar på gym. Det är flest personer
              där. Det är just därför vi har den här debatten med folkhälsoministern
              och inte med idrottsministern.
            </seg>
            <seg xml:id="i-1c72ab3821ae4710-0">
              260 miljoner per år är avsevärda resurser, det är sant. Det skulle
              vara intressant att så småningom få en redovisning av vart de
              här pengarna har gått, hur mycket som har gått till just dopningsområdet
              och hur mycket som har gått till alkohol-, narkotika- och tobaksområdet
              samt vilket intresse det finns i forskarvärlden för att jobba
              med dessa frågor. Jag inser att vi inte kan få det nu, utan det
              måste vi studera så småningom, och det ska bli spännande att se
              vart det leder någonstans.
            </seg>
            <seg xml:id="i-0e9c42142836e033-0">
              I det här fallet hade det kanske varit bra om man hade specialdestinerat
              ett antal miljoner för just dopningsforskning så att den hade
              kunnat gå framåt på ett sätt som vi alla egentligen önskar.
            </seg>
            <seg xml:id="i-60ed7f7d69ad598b-0">
              Jag delar Hans Wallmarks uppfattning om näthandeln. Det är på
              det sättet de flesta dopningspreparaten kommer in i landet. Det
              är ett bekymmer att vi har en dopningslagstiftning i Sverige och
              i några andra länder som kriminaliserar innehavet och bruket men
              att man inte har det i andra länder. Det är lagligt i vissa länder
              och olagligt i andra. Ska vi klara det här är det önskvärt att
              vi på sikt får en harmoniserad EU-lagstiftning på det här området.
              Samtidigt vet vi att det finns en del EU-länder som så att säga
              är ursprungsländer till en del av den här handeln.
            </seg>
            <seg xml:id="i-e84659b6d7c94562-0">
              Vi kan konstatera att det ofta förekommer ett blandmissbruk,
              och det gäller även de personer som tar in de här preparaten.
              Man smugglar in narkotika och dopningspreparat. Man kan vara ganska
              lugn när man plockar in dopningspreparat därför att straffvärdet
              är så lågt. Man får knappast något plus på straffet om man samtidigt
              har tagit in anabola steroider, tillväxthormoner eller vad man
              nu vill ha. Jag är mycket positiv till att man ska se över lagstiftningen
              så att vi kan höja straffvärdet. Det ska kosta mer att smuggla
              in dessa preparat.
            </seg>
            <seg xml:id="i-d4771e8b08f5f09d-0">
              Jag var också på hearingen som anordnades. Jag tycker att det
              var bra att så många ministrar var där. Det var ett bra upplägg
              med korta och faktafyllda inlägg från deltagarna. Det som jag,
              som nu har jobbat med de här frågorna i sex sju år, kunde konstatera
              var: Intet nytt under solen. Det var väl det som gjorde mig lite
              besviken. Som jag sade tidigare visste jag egentligen redan allt
              som sades där.
            </seg>
            <seg xml:id="i-25548fd166c122fd-0">
              Det som var det positiva och nya var att Folkhälsoinstitutet,
              som nu på allvar har tagit tag i den här frågan, har insett vidden
              av problemet och talar om upp till 50 000 missbrukare i landet.
              Det är klart att detta ger ett lite annat perspektiv på frågan
              jämfört med 1617 fällda elitidrottsutövare per år.
            </seg>
            <seg xml:id="i-fc589c3a3a4d29a0-0">
              Jag hoppas att vi kommer lite längre i den här frågan, men som
              jag sade tidigare känns det som att vi inte har kommit så mycket
              längre. Vi har fått bekräftat det som vi sade för tre fyra år
              sedan. Jag hoppas att vi kan ta några snabba steg de närmaste
              åren i kampen mot dopning.
            </seg>
          </u>
          <note type="speaker" xml:id="i-d3be68795def2105-0">
            Anf. 14 HANS WALLMARK (m):
          </note>
          <u who="hans_wallmark_d27c95" xml:id="i-58a29bd93b952d09-0">
            <seg xml:id="i-6024e532a3db6ced-0">
              Herr talman! Lars Lilja tog i sitt förra inlägg upp just detta
              med näthandel. Jag tror att det är ett väldigt viktigt område.
              Just för att det kan vara lagligt i ett land och olagligt i ett
              annat, exempelvis Sverige, behövs det en europeisk och i vissa
              fall internationell samordning. Det som också är ett problem är
              att det gör toleranströskeln lägre även för annat, det vill säga
              att får man in dopningspreparat som kan vara lagligt i ett land
              eller falska mediciner som ingen bryr sig om att jaga, är det
              lättare att också acceptera narkotika och andra produkter på väg
              in i landet.
            </seg>
            <seg xml:id="i-b601f4b96da60215-0">
              Det andra problemet är att vi möter en hydra som ägnar sig åt
              olika former av brottslighet som dopningspreparat, falska mediciner,
              narkotika, vapen och människohandel. Vapnet mot detta är att hitta
              en avvägning mellan vinster, straff och möjligheten att bli upptäckt.
              Det är därför man måste använda sig av alla de här områdena.
            </seg>
            <seg xml:id="i-99224ab523582dd4-0">
              Därför tycker jag att det är bra, precis som Lars Lilja har påpekat
              och som Maria Larsson skriver i sitt svar, att när det gäller
              lagstiftningen som rör dopningsmedel konstaterar utredaren att
              den är väl fungerande, men att straffskalan för dopningsbrott,
              inklusive smuggling, bör skärpas så att den kommer mer i nivå
              med straffskalan för narkotikabrott.
            </seg>
            <seg xml:id="i-4dcbd4938069f64b-0">
              Herr talman! Om regeringen skulle lägga ett sådant förslag på
              riksdagens bord kan regeringen i alla fall räkna med en röst,
              min. Herr talman! Två röster. Lars Lilja är också beredd att stödja
              förslaget.
            </seg>
          </u>
          <note type="speaker" xml:id="i-dc6d6d5b3f039414-0">
            Anf. 15 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-444c2ab41a322db8-1">
            <seg xml:id="i-81f832e68a865d08-0">
              Herr talman! Jag tackar för detta tillkännagivande. Det är bra
              att kunna räkna in dessa två.
            </seg>
            <seg xml:id="i-b5ee43f6cda58f9e-0">
              Vi avser naturligtvis att kunna lägga fram en proposition här
              under våren utifrån Narkotikautredningen. Vi håller på att bereda
              den just nu. Jag hoppas att vi ska komma väl fram, även om det
              inte är alldeles lätt eftersom den berör många områden.
            </seg>
            <seg xml:id="i-99da0065a3f923ed-0">
              Inte minst viktiga är de krafttag som tas via utredningens förslag
              om att kunna vara aktivare kontra de droger som lanseras via nätet,
              där ständigt nya preparat ser dagens ljus. Det skulle betyda mycket
              för lagstiftarens möjlighet att vara lika offensiv och kreativ
              som de som utbjuder varor på den nya marknad som har blivit en
              stor utmaning för oss i det drogförebyggande arbetet.
            </seg>
            <seg xml:id="i-f0a1532943a00f3f-0">
              Jag vill också säga några ord om det europeiska samarbetet. Det
              är av stor vikt. Ni känner säkert till att vi har haft en ganska
              tuff linje i det internationella arbetet på drogområdet. Vi möter
              en allt större förståelse på alkoholområdet. Där finns det en
              så stor samstämmighet bland Europas länder i dag som inte har
              funnits om vi går bara fem år tillbaka i tiden. Däremot när det
              gäller både narkotika- och dopningsfrågor finns inte den samsyn
              som vi skulle önska från svensk sida. Här krävs det ett uthålligt
              och kontinuerligt arbete och diskussioner för att övertyga våra
              vänner i Europa om att vi behöver ta gemensamma tag, därför att
              utmaningarna är internationella i dag med den tillgång till näthandel
              som finns.
            </seg>
            <seg xml:id="i-d9c79c9e15d837eb-0">
              Vi har strävat efter att bygga en robust struktur för det lokala
              och regionala arbetet med länssamordnare som kan supporta de kommunala
              folkhälsoarbetarna, samordnarna, så att de kan ha en bra kontakt
              med gymmen och skolorna och göra det vardagsnära preventionsarbetet.
              Jag tror inte riktigt på modellen att separera ut dopningen, utan
              jag tror att den behöver ingå i en helhet av drogpreventionstänkande.
            </seg>
            <seg xml:id="i-c414f03099d35ec6-0">
              Inget nytt under solen, sade Lars Lilja angående hearingen. Nej,
              kunskapsmässigt var det tyvärr alltför lite nytt. Jag skulle också
              önskat att vi hade befunnit oss i ett annat kunskapsläge. Trots
              allt måste vi använda den kunskap vi har och försöka utveckla
              metoder utifrån den kunskapen och stegvis ta oss framåt. Jag menar
              att det finns några saker som vi nu har satt på kartan som kommer
              att ha en avgörande betydelse. Den utredning som Lena Adelsohn
              Liljeroth har tillsatt kommer att ha betydelse för både information
              och kunskapsspridning och kanske också för möjligheten att utveckla
              dopningstest i gymmiljö. Låt oss se vad den kan innebära. Det
              är en utredning som inte jobbar under en alldeles obegränsad tid,
              utan vi kommer snart att ha förslag på bordet.
            </seg>
            <seg xml:id="i-a0f4506401ebe63f-0">
              Jag hoppas att Narkotikautredningens förslag ska kunna presenteras
              här i kammaren innan riksdagen avslutar sitt arbete i vår. Det
              tror jag kommer att ha stor betydelse när det gäller narkotika
              och förhoppningsvis också dopning.
            </seg>
            <seg xml:id="i-ea924bf7f1c4f09e-0">
              Jag tycker att tullens och polisens insatser har blivit mycket
              bättre och tydligare. De har fått upp frågan på dagordningen.
              Det stora beslag som gjordes i november var en manifestation som
              säkert skickade signaler ut till dem som verkar inom den här lukrativa
              branschen. Den typen av signalsystem brukar fungera. Det gäller
              naturligtvis för tull och polis att hålla i det här arbetet och
              fortsätta att vara så aktiva och offensiva som man har visat att
              man kan vara.
            </seg>
          </u>
          <note type="speaker" xml:id="i-7cc9119211b8cc8a-0">
            Anf. 16 LARS LILJA (s):
          </note>
          <u who="lars_lilja_6d4148" xml:id="i-9a71e06dda9f6abd-2">
            <seg xml:id="i-74ef7d0338a6d90e-0">
              Herr talman! Jag vill börja med att säga att jag tycker att det
              är bra att utredningen har tillsatts. Det är något som vi har
              väntat på ganska länge, kanske inte i första hand utifrån kampen
              mot dopning inom idrotten den tycker jag att vi har bra koll på
              utan framför allt när det gäller hur dopning utanför idrotten
              ska hanteras. Man kan tycka att det är ganska gott om tid till
              den 31 oktober, men vi som har hållit på med politik och utredningar
              vet att det är en ganska kort tid.
            </seg>
            <seg xml:id="i-e565d7b786feaf6d-0">
              Det är en del ganska stor problem som utredningen har att hantera.
            </seg>
            <seg xml:id="i-fc69cfe38d692c72-0">
              För det första handlar det om organisationen, som kanske ska
              hantera både dopningstester och dopningsverksamhet inom idrotten
              och förhoppningsvis också utanför idrotten. Det handlar mycket
              om juridik, och det vet vi har varit bekymret när det gäller dopningstester
              på gymmen.
            </seg>
            <seg xml:id="i-80fa65c44fd85fdc-0">
              För det andra handlar det om finansiering, för om man ska ha
              ett effektivt arbete mot dopning utanför gymmen handlar det nog
              inte om 4 500 tester på rena idrottare, utan det handlar om något
              helt annat, och vi vet att det inte är billigt.
            </seg>
            <seg xml:id="i-9ca60f5f5fc43f1c-0">
              Det handlar också om samarbete med andra myndigheter som polis,
              tull, åklagare och andra.
            </seg>
            <seg xml:id="i-f84505b01bba48b3-0">
              Det är alltså ett ganska gediget utredningsarbete. Jag må säga
              att jag skulle bli förvånad om man kan komma med ett färdigt och
              väl genomtänkt förslag så tidigt som den 31 oktober, även om jag
              hoppas det.
            </seg>
            <seg xml:id="i-373da27ad4bda31d-0">
              Som sagt hoppas jag att man kommer fram med goda idéer och förslag,
              men jag är rädd att man kommer att bli tvungen att utreda vissa
              saker ytterligare, för det är som sagt ganska många komplikationer
              förenade med det här. Men jag tycker att utredningen är bra och
              vet vilka som kommer att jobba i den. Jag tror att det kan bli
              ett bra resultat, men jag är inte helt säker på att de hinner
              bli färdiga med alla problem till den 31 oktober.
            </seg>
          </u>
          <note type="speaker" xml:id="i-51f77a52ef9788e0-0">
            Anf. 17 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-444c2ab41a322db8-2">
            <seg xml:id="i-199c316df453b3c5-0">
              Herr talman! Det är härligt att möta en politisk meddebattör
              som har förståelse för att en utredning kan ta tid. Det är inte
              alltid man möter att det kanske är för kort om tid för en utredning.
              Men låt oss se. Vi har varit angelägna om att få det här på plats
              så fort som möjligt, och det är anledningen till den ganska korta
              utredningstiden. Men det finns ju alltid möjlighet till förlängning
              om utredaren inte hinner bli färdig.
            </seg>
            <seg xml:id="i-5a713700afe61635-0">
              Det finns också erfarenheter från våra nordiska grannländer att
              ta till vara i utredningsarbetet. De kan måhända vara till hjälp
              för att komma lite fortare framåt.
            </seg>
            <seg xml:id="i-808c09fe677409d3-0">
              Jag tackar alla som har deltagit i debatten. Det är spännande,
              och det finns en gemensam vilja att ta sig framåt i frågan. Regeringen
              har visat stor vilja på detta område både genom att avsätta stora
              resurser till drogförebyggande arbete och genom att presentera
              förslag och resurser som kan ha stor betydelse i framtiden och
              som bygger på en robust struktur och ett etablerat samarbete mellan
              de nödvändiga parterna.
            </seg>
          </u>
          <note xml:id="i-6a7a24358430af8b-1">
            Överläggningen var härmed avslutad.
          </note>
          <note xml:id="i-9a1d1b6b89d66463-0">
            5 § Svar på interpellation 2009/10:175 om bilprovning i glesbygd
          </note>
          <note type="speaker" xml:id="i-c8c6283d012c1223-0">
            Anf. 18 Statsrådet ÅSA TORSTENSSON (c):
          </note>
          <u xml:id="i-127bda4d42f08719-0" who="unknown">
            <seg xml:id="i-214e146b495f2067-0">
              Herr talman! Peter Hultqvist har frågat mig vilka åtgärder jag
              avser att vidta för att inte omregleringen av bilprovningen ska
              leda till högre pris eller färre servicestationer utanför tätorterna.
            </seg>
            <seg xml:id="i-ddf48bc78a06c337-0">
              En konkurrensutsättning av en tidigare monopoliserad verksamhet
              innebär i sig en möjlighet till variation på såväl serviceutbud
              som pris. Transportstyrelsen kommer att utöva en övergripande
              tillsyn av besiktningsverksamheten så att den fungerar väl med
              avseende på bland annat prisutveckling och tillgänglighet. Jag
              kommer självklart att noga följa utvecklingen men känner tillförsikt
              för att vi kommer att få se en god spridning av besiktningsmöjligheter
              i hela landet.
            </seg>
          </u>
          <note type="speaker" xml:id="i-934e8a4cec353ea4-0">
            Anf. 19 PETER HULTQVIST (s):
          </note>
          <u who="peter_hultqvist_c9866b" xml:id="i-54952d74796e6fb7-0">
            <seg xml:id="i-9838ff5b31723e30-0">
              Herr talman! Jag tackar statsrådet för svaret. Varför ska något
              som fungerar väl förändras? Vad är det som driver fram en högst
              diskutabel och osäker förändring när den egentligen inte behövs?
              Varför denna klåfingrighet?
            </seg>
            <seg xml:id="i-1d26c1f9bb9e2a0c-0">
              Bilprovningen i Sverige är en allmänt omvittnad effektiv och
              säker verksamhet. Hela 94 procent av kunderna i Bilprovningens
              enkät från den 31 augusti förra året har förklarat sig nöjda.
              Tycker ministern att Svensk Bilprovning fungerar dåligt?
            </seg>
            <seg xml:id="i-c46c1438b3c59f54-0">
              Hög produktivitet, god pålitlighet och i jämförelse med andra
              länder god prisnivå är fakta och omdömen. Ett viktigt resultat
              är att en liten andel av trafikolyckorna i Sverige orsakas av
              fel på fordon.
            </seg>
            <seg xml:id="i-d3b43cb6cadf882d-0">
              När nu fordonsbesiktningen avregleras och AB Svensk Bilprovning
              ska säljas ut kan följande konstateras: I likhet med Finland där
              priserna tredubblats står vi inför rejäla prisökningar. Antalet
              stationer i glesbygd kommer att minska. Inte minst erfarenheterna
              från Finland visar detta.
            </seg>
            <seg xml:id="i-703b44832ec06625-0">
              Att få betala ett högre pris och därtill få åka längre för besiktning
              är resultatet för den som bor på landsbygden. Är det rimligt?
              På ytterligare ett område genomförs nu en förändring som försämrar
              den regionala balansen och servicen.
            </seg>
            <seg xml:id="i-daf2edbb68a55252-0">
              I stället för att gå denna negativa väg borde det har varit rimligt
              att ge AB Svensk Bilprovning i uppdrag att se över tillgängligheten
              och servicen för att bli ännu bättre i hela landet. Nu väljer
              man att göra om andra länders misstag.
            </seg>
            <seg xml:id="i-8d78f86955416fc5-0">
              Varför är den ideologiska ambitionen att avreglera och privatisera
              viktigare än effekten av förändringen? Varför ska detta göras
              när det är uppenbart att landsbygden är förloraren? Om något visar
              detta att Centern och regeringen inte värnar landsbygden. Internationella
              koncerner som sysslar med bilprovning har blivit viktigare.
            </seg>
            <seg xml:id="i-ea4dceaa634910c3-0">
              Att skapa försämrad samhällseffektivitet och högre kostnader
              för medborgarna känns orimligt. Trots varningsklockor och blinkande
              stoppljus har man drivit igenom detta.
            </seg>
            <seg xml:id="i-6121cfdc0ecb76db-0">
              Min fråga kvarstår. Vad tänker ministern göra för att förändringarna
              inom bilprovningen inte ska leda till högre pris och färre servicestationer
              utanför tätorterna?
            </seg>
            <seg xml:id="i-30bd842826405140-0">
              Att ha övergripande tillsyn och följa utvecklingen räcker inte.
              Det är att ta detta för lättsamt. Klockan går inte att vrida tillbaka.
              Finns det några konkreta åtgärder som ministern eller Transportstyrelsen
              kan vidta för att undvika högre pris eller färre servicestationer
              utanför tätorterna?
            </seg>
          </u>
          <note type="speaker" xml:id="i-7e9711fe5224af55-0">
            Anf. 20 Statsrådet ÅSA TORSTENSSON (c):
          </note>
          <u xml:id="i-127bda4d42f08719-1" who="unknown">
            <seg xml:id="i-6ec7973dc7c9c331-0">
              Herr talman! Låt mig vidga perspektivet i Peter Hultqvists fråga
              lite grann. Jag har full förståelse för att förändringar och i
              detta sammanhang en omreglering från monopol till mångfald är
              grund för oro och frågetecken. Många som är verksamma funderar
              över vad som kommer att ske. Här kan man dock hänvisa till ledningen
              för Svensk Bilprovning som ser det som en inspirerande utmaning
              och står på tå för att ytterligare utveckla sin verksamhet. Det
              är en bekräftelse som man ska ta med i detta.
            </seg>
            <seg xml:id="i-6f51721f9879d1e5-0">
              Innan omregleringen träder i kraft genomför Transportstyrelsen
              en så kallad nulägesanalys där relevanta indikatorer för bland
              annat det som Peter Hultqvist efterfrågar, prisutveckling och
              tillgänglighet, identifieras och mäts. Därefter kommer halvårsvisa
              mätningar av samma indikatorer att genomföras för att se hur de
              har förändrats över tid. Mätningarna bygger på uppgifter som rapporteras
              in från de olika besiktningsorganen och troligen också på konsumentundersökningar.
              Därtill kommer man att arbeta med stickprovskontroller.
            </seg>
            <seg xml:id="i-85ff3eca32d277f3-0">
              I en prisdiskussion fastnar Peter Hultqvist vid priset. Jag har
              aldrig hört service, serviceutbud och ändrad efterfrågan utifrån
              konsumenternas behov beroende på att det ser olika ut i olika
              delar av landet, alltså olika delar av konsumentperspektivet.
              Förändrar man serviceutbud, tillför eller avvecklar delar, förändras
              självklart priset. Den som önskar en annan typ av service är beredd
              att betala för det.
            </seg>
            <seg xml:id="i-4231fb40c565eae1-0">
              Låt oss titta på jämförelser och monopolets prisläge. Sverige
              är ett av endast sex länder i Europa som har monopol på bilbesiktning.
              När vi tittar på kostnadsligan ligger Sverige i mitten. Du hittar
              inga tydliga och enkla samband mellan statligt monopol och prisnivå
              där, Peter Hultqvist. Det hör till om man vill nyansera debatten
              eller konfliktdiskussionen om bilbesiktningen och dess service
              runt om i landet.
            </seg>
          </u>
          <note type="speaker" xml:id="i-2f315a37363a641c-0">
            Anf. 21 PETER HULTQVIST (s):
          </note>
          <u who="peter_hultqvist_c9866b" xml:id="i-54952d74796e6fb7-1">
            <seg xml:id="i-aa2f566c3bd3fdcf-0">
              Herr talman! När jag hör ministern känner jag inget hopp om annat
              än sämre service och högre priser för människor som bor i gles-
              och landsbygd. Man tar bort pristaket för besiktning. De företag
              och koncerner som ger sig in i detta måste naturligtvis ha ut
              sin vinst; det är själva drivkraften i detta. De kommer att höja
              priserna när pristaket försvinner.
            </seg>
            <seg xml:id="i-3a0ea08fb68f021d-0">
              Jag tror inte att privata intressenter kommer att stå i kö för
              att ägna sig åt bilprovning på mindre orter eller i glesbygd.
              Om ministern har en annan uppfattning får hon gärna redovisa den.
            </seg>
            <seg xml:id="i-06181892a6a817f3-0">
              Halvårsvisa mätningar, konsumentundersökningar och stickprovskontroller
              är inte instrument för att styra upp detta. Jag återkommer till
              frågan: Finns det några instrument från regeringens eller Transportstyrelsens
              sida eller från annat håll som kan förhindra den befarade utveckling
              som jag har redogjort för?
            </seg>
            <seg xml:id="i-deb11ea19bfd9006-0">
              Jag sade att Sverige ligger på en god prisnivå. Det är möjligt
              att det är i mitten på tabellen för Europa. Men i Regeringskansliets
              egen departementsskrivelse säger man angående utvecklingen av
              den finska marknaden att det är höga inträdesbarriärer, få aktörer,
              begränsad priskonkurrens, medelhög tillgänglighet och god lönsamhet
              för aktörerna det vill säga en ganska dåligt fungerande marknad.
              Detta har lett till lägre effektivitet. I tätorterna har det här
              möjligtvis varit positivt. Men i gles- och landsbygd har det inte
              varit det.
            </seg>
            <seg xml:id="i-c0312442928b175a-0">
              Då kan man fråga sig: Varför skulle det bli annorlunda i Sverige
              än i Finland? Vad är det som talar för det?
            </seg>
            <seg xml:id="i-74af174cf8e34bc5-0">
              Jag skulle vilja sätta in det här i ett lite bredare perspektiv.
              Svensk Kassaservice, Skatteverket, polisen, Försäkringskassan,
              Arbetsförmedlingen den ena myndigheten efter den andra centraliseras.
              Nu kommer också bilprovningen. Det blir på något vis en små stegens
              tyranni som utarmar och försämrar servicen i många delar av landet.
            </seg>
            <seg xml:id="i-3bad6dc1e18287e7-0">
              Det här är naturligtvis inte bra. Det är till och med så att
              man från trafikutskottets borgerliga majoritet är medveten om
              risken med åtgärden. Man skriver att stor vikt ska läggas vid
              att god tillgänglighet ska råda i hela landet när det gäller uppföljningen.
              Det är väl i parallellitet med det ministern säger. Man är medveten
              om riskerna, men tar ändå steget och river upp en väl fungerande,
              effektiv och prismässigt bra verksamhet. Man gör det här även
              om varningssignalerna är så tydliga, även om erfarenheterna är
              negativa från andra länder. Det är så det blir när kartan är viktigare
              än verkligheten.
            </seg>
            <seg xml:id="i-dcb0337033e13c39-0">
              Jag tror att uppföljningsinstrumenten inte är tillräckliga. Jag
              känner inte rätt trygghet i den typen av besked. Det är naturligtvis
              så att det är en god ambition att följa upp. Men har ministern
              någon uppfattning om vilka åtgärder man kan vidta, vilka instrument
              man kan använda, så att vi inte står där med högre priser och
              sämre tillgänglighet i gles- och landsbygd?
            </seg>
            <seg xml:id="i-16b6acd1d6ec441d-0">
              Ordföranden för Motorbranschens Riksförbund har skrivit: En avreglering
              brukar syfta till att skapa hög konkurrens och tillgänglighet.
              När fordonsbesiktningen avregleras är det risk för motsatsen.
              Det är hans konstaterande, och det är många som har gjort ungefär
              samma analys.
            </seg>
            <seg xml:id="i-fad221483d58de52-0">
              Varför kan inte ministern komma med något konkretare än formuleringen
              om att följa utvecklingen? Att man följer utvecklingen är ingen
              garanti för att det inte blir högre priser och färre serviceställen
              i glesbygden.
            </seg>
          </u>
          <note type="speaker" xml:id="i-a23b4363c10cb3df-0">
            Anf. 22 Statsrådet ÅSA TORSTENSSON (c):
          </note>
          <u xml:id="i-127bda4d42f08719-2" who="unknown">
            <seg xml:id="i-95b2b8a623e19d01-0">
              Herr talman! I grunden skiljer sig naturligtvis Peter Hultqvists
              och min syn på människor och företagande samt entreprenörers och
              driftiga företagares vilja att skapa utveckling och hitta nya
              modeller och lösningar som är anpassade till konsumenten. Jag
              vet att vi har helt olika syn på detta. Jag är naturligtvis ingen
              företrädare för monopolsituationer i sig, förutom något undantag
              kanske. Det är klart att jag har stark tilltro till den skaparkraft
              som kreativa människor har för att utveckla och driva företag.
            </seg>
            <seg xml:id="i-7349eca0705c10e4-0">
              Jag återgår till tillsynsverksamheten och hur den ska vara utformad.
              Det ligger naturligtvis i det svar som jag gav. Man ska bedöma
              nulägessituationen vad gäller prisutveckling och olika indikatorer
              som är relevanta för att kunna följa hur utvecklingen sker. Det
              sker mätningar, stickprovskontroller, halvårsvis. Då ligger det
              naturligtvis i sakens riktning att Transportstyrelsens uppgift
              att genomföra detta ska relatera till att det också är de som
              har redskapet att föreslå åtgärder. Det ligger i tillsynsmyndighetens
              ansvar.
            </seg>
            <seg xml:id="i-9f9da1335e5e7c61-0">
              Låt oss ta oss tillbaka till Finland, som mycket riktigt fick
              en helt annan prisutveckling. Men det man glömmer bort när man
              hittar ett grannland är att beskriva det på rätt sätt. Det finns
              många orsaker till fördyringarna i Finland. Den viktigaste är
              antagligen att bilbesiktningen momsbelades med 22 procent precis
              i samma skede som verksamheten avreglerades. Dessutom infördes
              nya moment, som stötdämpartester, vilka också naturligtvis är
              en del av det samlade uppdraget, som är en del av prisunderlaget.
            </seg>
            <seg xml:id="i-55bc3c25c538b9a4-0">
              Det som Peter Hultqvist också glömmer bort att redovisa är att
              tillgängligheten ökade mycket kraftigt i Finland. Antalet stationer
              har ökat från 78 till 256 enligt de McKinseyrapporter som vi har
              fått.
            </seg>
            <seg xml:id="i-48684f8fb64e36ad-0">
              Det här har inte gått snabbt. Vi har studerat, följt och värderat
              detta innan vi tagit ett moget beslut för omregleringen.
            </seg>
            <seg xml:id="i-5d96b4620b49dfae-0">
              Man kan också konstatera att den utökade tillgängligheten är
              ganska jämnt fördelad över hela landet. Såväl öppettider som drive-in-möjligheter
              har utvecklats, och man har därmed förbättrat tillgängligheten
              och serviceutbudet för att nå konsumenter på det sätt som konsumenten
              tycker kan vara smidigt.
            </seg>
          </u>
          <note type="speaker" xml:id="i-c2a16e1584742396-0">
            Anf. 23 PETER HULTQVIST (s):
          </note>
          <u who="peter_hultqvist_c9866b" xml:id="i-54952d74796e6fb7-2">
            <seg xml:id="i-6c03557a6d512adb-0">
              Herr talman! Priset har gått upp från 17 euro till 46 euro i
              Finland. Det är nästan en tredubbling av priset. Momsen är 22
              procent. Den förklarar bara en del av prisökningen.
            </seg>
            <seg xml:id="i-cb85b0e1255ad0c7-0">
              Erfarenheten från Finland är att man har fler stationer i storstäder,
              tätorter och medelstora städer. Men gles- och landsbygd har alltså
              fått problem i det här sammanhanget.
            </seg>
            <seg xml:id="i-65ed2737c0cdbdc5-0">
              Jag vill också konstatera att i regeringens egen analys av det
              här markerar man få aktörer. Det är stora koncerner som har gått
              in på den här marknaden och är dominerande. Det är begränsad priskonkurrens
              och medelhög tillgänglighet. Sedan noterar man god lönsamhet för
              aktörerna, om det nu var det viktiga i sammanhanget. Jag ser det
              mer utifrån konsumentnyttan.
            </seg>
            <seg xml:id="i-3fb03bc370eefe59-0">
              Sedan kan man väl ändå kosta på sig att konstatera att 94 procent
              av kunderna i augusti förra året uttalade att de är nöjda med
              verksamheten. God effektivitet, god tillgänglighet och god samhällsnytta
              är det som kännetecknat Svensk Bilprovning. Tycker ministern att
              den här verksamheten i dag fungerar dåligt?
            </seg>
            <seg xml:id="i-8c552e0202b3ddaf-0">
              Beskedet från ministern i dag handlar alltså om uppföljning och
              analys och att man i så fall från Transportstyrelsen ska föreslå
              eventuella åtgärder.
            </seg>
            <seg xml:id="i-7d27faa805ee5a55-0">
              Är ni beredda att återinföra pristak? Har ni möjligheten att
              beordra exempelvis den stora finska koncernen, som nu kanske är
              på väg in på den svenska bilprovningsmarknaden, att fixa stationer
              i olika glesbygdssamhällen och mindre tätorter? Det är två intressanta
              frågor som man kanske skulle svara på för att ge besked inför
              framtiden.
            </seg>
          </u>
          <note type="speaker" xml:id="i-2e048ee2b2b6e9de-0">
            Anf. 24 Statsrådet ÅSA TORSTENSSON (c):
          </note>
          <u xml:id="i-127bda4d42f08719-3" who="unknown">
            <seg xml:id="i-f965598539b40832-0">
              Herr talman! I sakens riktning är det naturligtvis så att Peter
              Hultqvist alltid ska upprepa frågorna fast han har fått svar på
              dem. Jag har redogjort mycket tydligt för tillsynsverksamheten
              och Transportstyrelsens ansvar i detta sammanhang.
            </seg>
            <seg xml:id="i-461cb74701efa227-0">
              Vi ska backa tillbaka till mitt första svar. Där talar jag mycket
              tydligt om Swedac, som i sin tur kommer att utöva en annan del
              av tillsynen. Alla de ackrediterade besiktningsorgan som man kommer
              att besluta om följer till exempel det geografiska villkoret,
              det vill säga att alla besiktningsformer ska erbjudas inom det
              län som man har åtagit sig att verka inom.
            </seg>
            <seg xml:id="i-1116596a903bc37b-0">
              Vi kommer naturligtvis inte att vara överens om det här, Peter
              Hultqvist, eftersom jag i grunden tror på en mycket tydlig och
              stark skaparkraft och vilja att utveckla verksamheter i alla delar
              av landet. Men vid en avreglering av något som har varit ett monopol
              eller monopolliknande är det klart att det alltid inledningsvis
              kommer att vara ett fåtal aktörer som hinner med eller som står
              i startgroparna. Det är ganska naturligt att sådana som har erfarenhet
              och ligger i nära anslutning till uppdraget också är de som kommer
              att visa sitt intresse.
            </seg>
            <seg xml:id="i-b80fcf264fb8d72d-0">
              Jag ser fram emot att följa det här, vilket vi gör i alla verksamheter
              som vi på ett eller annat sätt omreglerar eller avreglerar, för
              detta är naturligtvis stora förändringar som man ska ha respekt
              för, och det kommer jag i allra högsta grad att ha.
            </seg>
          </u>
          <note xml:id="i-6a7a24358430af8b-2">
            Överläggningen var härmed avslutad.
          </note>
          <note xml:id="i-ac4bce68939cb5b4-0">
            6 § Svar på interpellation 2009/10:135 om kilometerskatt för
            tunga lastbilar
          </note>
          <note type="speaker" xml:id="i-363bf9f875519291-0">
            Anf. 25 Finansminister ANDERS BORG (m):
          </note>
          <u xml:id="i-127bda4d42f08719-4" who="unknown">
            <seg xml:id="i-197c5d901fcba008-0">
              Herr talman! Karin Svensson Smith har frågat mig om jag avser
              att föreslå skattemässiga åtgärder som svarar upp mot statsministerns
              påstående att klimatfrågan är en ödesfråga för Sverige och för
              världen, om jag avser att agera utifrån statsministerns påstående
              att miljöskatter och andra ekonomiska styrmedel har en central
              roll i klimatarbetet, om jag kan hänvisa till något underlag som
              visar att ecodriving för lastbilschaufförer är lika effektivt
              som, eller mer effektivt än, kilometerskatt för tunga lastbilar,
              och vilket underlag jag har för att inte införa kilometerskatt
              för tunga lastbilar.
            </seg>
            <seg xml:id="i-f80107834cb29b2f-0">
              Inledningsvis vill jag slå fast att jag delar statsministerns
              syn vad gäller klimatfrågan och att miljöskatter och andra ekonomiska
              styrmedel har en central roll i klimatarbetet.
            </seg>
            <seg xml:id="i-ac934e9dd48eaac3-0">
              Den 9 december 2009 antog riksdagen regeringens förslag om skattemässiga
              åtgärder som bland annat medför minskade utsläpp av växthusgaser.
              För att minskningar av koldioxidutsläppen ska nås på ett kostnadseffektivt
              sätt är det i ett första skede angeläget att begränsa de nedsättningar
              från den generella koldioxidskattenivån som finns i dag. Den generella
              koldioxidskattenivån bör framöver anpassas i den omfattning och
              takt som tillsammans med övriga förändringar av ekonomiska styrmedel
              bidrar till att nå de uppsatta klimatmålen.
            </seg>
            <seg xml:id="i-1913b5246524b1e3-0">
              Vi höjer även dieselskatten för att stimulera till minskad förbrukning
              och därmed lägre koldioxidutsläpp. Höjd skatt på diesel stimulerar
              även till sparsam körning på ett varaktigt och kostnadseffektivt
              sätt. Ett kilometerskattesystem är dyrt att administrera såväl
              för företagen som för Skatteverket, eftersom det kräver utrustning
              för att registrera var och när ett fordon kör.
            </seg>
            <seg xml:id="i-f1c2ff7a68fb566f-0">
              Regeringen ansåg i 2009 års klimatproposition att det inte fanns
              tillräcklig grund för att införa en kilometerskatt eftersom samhällsvinsten
              inte påtagligt översteg administrationskostnaderna. Jag anser
              att detta fortfarande gäller. Styrningen mot minskade utsläpp
              av koldioxid är därför tills vidare mer effektiv inom ramen för
              drivmedelsbeskattningen än genom ett kilometerskatteuttag.
            </seg>
          </u>
          <note type="speaker" xml:id="i-7a8b58d8f56d12e3-0">
            Anf. 26 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-37abfe0abb269d3d-0">
            <seg xml:id="i-180687f10aab7cd7-0">
              Herr talman! Jag tackar finansministern för svaret. Det tycks
              som att vi är överens om flera saker. Det gäller för det första
              det som stod i den första regeringsdeklarationen om att klimathotet
              är vår generations största utmaning.
            </seg>
            <seg xml:id="i-0720c8fb056ed251-0">
              Vi är för det andra överens om att ekonomiska styrmedel är det
              i särklass mest effektiva om man ska nå målen.
            </seg>
            <seg xml:id="i-5169db17cc514126-0">
              Vi tycks för det tredje också vara överens om att nedsättningar
              eller andra subventioner är ineffektiva och att man ska ha en
              rationell ekonomisk syn på hur man stöder målen. Det är bättre
              att beskatta det som är dåligt än att beskatta någonting annat
              om både statsfinanser och klimat ska fungera på ett bra sätt.
              Det vi inte tycks vara överens om är huruvida kilometerskatter
              är ett bra styrmedel eller inte.
            </seg>
            <seg xml:id="i-3fe73df4a77fcb6c-0">
              En enig klimatberedning med samtliga partier var överens om att
              detta var en förutsättning för att man skulle kunna klimatanpassa
              den sektor som ligger längst ifrån klimatmålen, det vill säga
              transportsektorn. Den var överens om att man behöver en kilometerskatt.
            </seg>
            <seg xml:id="i-505c69bca3fb15f7-0">
              Om man ser tillbaka på hur godstransporterna utvecklats har trots
              ecodriving och alla andra insatser lastbilstrafiken hela tiden
              ökat så mycket att det har förtagit den goda effekt som har funnits
              på personbilssidan.
            </seg>
            <seg xml:id="i-1a62b9af1eeb0253-0">
              Om man ser på Sveriges samlade redovisning inför klimatmötet
              i Köpenhamn är transportsektorn den mest problematiska. Det är
              där som man inte har lyckats bryta trenden med ökande växthusgaser.
            </seg>
            <seg xml:id="i-9e06394313d8bafa-0">
              Ingen i dag installerar en ny oljepanna. Även om takten kunde
              vara bättre är situationen på väg åt rätt håll inom bostadssektorn,
              inom fjärrvärmen och inom industrin. Det är transporterna som
              sticker ut. Ökningen av lastbilstrafiken är problemet.
            </seg>
            <seg xml:id="i-de9fbaf8ddbcdca4-0">
              Jag har sysslat ganska intensivt med detta. Det finns väldigt
              många kloka projekt för omlastningar där man kombinerar effektiva
              järnvägstransporter och sjötransporter med vägtransporter så att
              varje transportslag utnyttjas för vad det är bäst på.
            </seg>
            <seg xml:id="i-133b984fca49460c-0">
              Jag har studerat över hundra sådana projekt. Inget av dem överlevde
              efter projekttidens slut. Det var inte för att de inte var effektiva
              utan för att det hittills nästan alltid är billigare att köra
              lastbil hela vägen än att lasta om till kombinationer med järnväg
              och sjöfart.
            </seg>
            <seg xml:id="i-d77665ae196d098c-0">
              Det spelar ingen roll vilka investeringar vi gör i övrigt. Så
              länge man har en underprissättning av vägen klarar man inte av
              att nå målen.
            </seg>
            <seg xml:id="i-8f3d94d1e5ab677d-0">
              Anledningen till att de medel som finansministern anför här inte
              kommer att fungera så bra är att en generell höjning av dieselskatten
              alltid måste ta hänsyn till jord- och skogsbruk, arbetsmaskiner
              och andra verksamheter som använder dieselolja.
            </seg>
            <seg xml:id="i-e1d7e6bf60e0b718-0">
              Ska man ta hänsyn till dessa näringar kommer man inte att kunna
              höja dieselskatten för lastbilar till den nivå som behövs för
              att få avsedd effekt. Det konstaterade Vägtrafikbeskattningsutredningen
              och dessförinnan även Kommunikationskommittén som gjorde ett särskilt
              betänkande om detta.
            </seg>
            <seg xml:id="i-31140237bf2b4404-0">
              Av vilken anledning ska vi inte följa det som Schweiz, Tjeckien,
              Tyskland, Österrike och flera andra länder har gjort eller planerar
              att göra och införa en särskild kilometeravgift för lastbilar?
            </seg>
          </u>
          <note type="speaker" xml:id="i-2c625054eb4e53d2-0">
            Anf. 27 Finansminister ANDERS BORG (m):
          </note>
          <u xml:id="i-127bda4d42f08719-5" who="unknown">
            <seg xml:id="i-a0c788e93e301d62-0">
              Herr talman! Det är glädjande att vi kan vara överens om vissa
              saker i Sveriges riksdag. Jag ska villigt säga att den största
              besvikelsen som har jag upplevt under min tid som statsråd är
              förloppet vid Köpenhamnsmötet i samband med de internationella
              klimatförhandlingarna. Det är en stor besvikelse och en sorg för
              ett land som Sverige och EU som helhet att man inte lyckades nå
              en internationellt bindande överenskommelse om att minska klimatutsläppen.
            </seg>
            <seg xml:id="i-80a0d2b36285aadb-0">
              Sverige har enligt min uppfattning en väldigt klok och väl avvägd
              klimatpolitik. Vi har en CO2-skatt. Vi var bland de första som
              införde den. Den är relativt hög. Det är det absolut effektivaste
              styrmedlet. Vi har flexibla mekanismer som till mycket låga kostnader
              ger oss effektiva åtgärder utanför Sverige. Vi har handelsystemet
              i Europa som också är väldigt effektivt.
            </seg>
            <seg xml:id="i-2c2826deff48e0de-0">
              Vi har gröna certifikat. Det är ett system som jag ofta i diskussionerna
              hos mina kolleger i Europa möter stort intresse för som en väldigt
              flexibel och effektiv modell. Vi har också en energiproduktion
              som tack vare kärnkraft, vattenkraft och vindkraft är relativt
              effektiv när det gäller CO2-utsläpp.
            </seg>
            <seg xml:id="i-9f4d962ee7e271fa-0">
              Varför ska vi inte arbeta med de styrmedel vi har utan i stället
              införa en kilometerskatt? Skälet till att vi inte bör göra det
              är det som framgår av den specialstudie av den samhällsekonomiska
              effektiviteten i Klimatberedningens förslag som genomfördes av
              Konjunkturinstitutet.
            </seg>
            <seg xml:id="i-fb3a48e998431de2-0">
              För samma kostnad i bnp-termer får man en elva gånger större
              effekt om man i stället jobbar med koldioxidskatterna. Väljer
              man i stället att till exempel jobba med flexibla mekanismer är
              effekten någonstans mellan 30 och 40 gånger större för samma bnp-kostnad
              för Sverige.
            </seg>
            <seg xml:id="i-534f8bbedd06cc88-0">
              Koldioxidskatten är effektivare därför att den går direkt på
              utsläppen. Det är en genomgående slutsats att man alltid ska försöka
              åtgärda problemet så nära källan som möjligt. Man konstaterar,
              och det har även andra gjort, att detta är en åtgärd där administrationskostnaderna
              i princip uppgår till lika stora belopp som vinsten av åtgärden.
            </seg>
            <seg xml:id="i-17df24dd506549fe-0">
              Det allra mest grundläggande skälet till att vi inte bör införa
              en kilometerskatt, som också har relativt stora kostnader i bnp-termer,
              är det som återspeglas av att det har elva gånger större effekt
              om vi hanterar CO2-skatter eller 3040 gånger så stor effekt om
              vi väljer att jobba med flexibla mekanismer.
            </seg>
            <seg xml:id="i-8407b042035e428b-0">
              Tror vi att klimatfrågan är viktig bör vi få så stora klimatutsläppsminskningar
              per insatt krona som möjligt. Har man en åtgärd som är oerhört
              ineffektiv bör man undvika att använda den och i stället använda
              mer effektiva medel.
            </seg>
            <seg xml:id="i-7a1ba647aa770bb8-0">
              För mig som bor i glesbygden och har många vänner i skogsindustrin
              som jobbar i skogen är det ett bekymmer att det slår mot skogsnäringen.
              Det är ett uppenbart bekymmer som man inte kan komma ifrån. Det
              är ofta i regioner och bygder där annan industri inte är speciellt
              omfattande.
            </seg>
            <seg xml:id="i-7faf4fe164ae8777-0">
              För vanliga människor som ska kunna leva och bo på landsbygden
              är skogen och skogsarbetet en nyckelresurs. Det gör att det till
              detta finns särskilda skäl att vara bekymrad. Det är en ineffektiv
              åtgärd vars kostnader tenderar att drabba människor som ändå lever
              under rätt tuffa förhållanden.
            </seg>
          </u>
          <note type="speaker" xml:id="i-4ecf25aa6854f3ce-0">
            Anf. 28 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-37abfe0abb269d3d-1">
            <seg xml:id="i-940d0b00d51c0ad4-0">
              Herr talman! Jag tackar för svaret. Jag vet inte om det är riktigt
              lämpligt att argumentera mot en miljöpartist och säga att CO2-skatter
              är effektiva. Jag tror inte att finansministern kan vara besviken
              med våra förslag till nivån på koldioxidskatt. Jag tror att vi
              kanske mer än andra partier i den här riksdagen har verkat för
              det absolut effektivaste styrmedlet.
            </seg>
            <seg xml:id="i-807a3bb1f6b0b5ec-0">
              Men precis som finansministern anförde måste man ta viss hänsyn
              till enskilda människors och andras förutsättningar att anpassa
              sig till de höjda skattenivåerna. Det gör att koldioxidskatten
              har en begränsning såtillvida att människor som bor i tätort har
              lättare att ställa om sina resor. Människor i glesbygd har inte
              samma alternativ i form av kollektivtrafik för att ta sig till
              och från olika ställen. Vi kommer aldrig heller att kunna försörja
              persontransporterna till hundra procent med kollektivtrafik.
            </seg>
            <seg xml:id="i-3cde6af25e551323-0">
              Det innebär att koldioxidskattehöjningen måste kompletteras med
              andra åtgärder. För övrigt införde ni inte detta i er budget förrän
              senare inte riktigt i paritet med de klimatmål vi behöver nå för
              att ta vårt ansvar i klimatpolitiken i världen.
            </seg>
            <seg xml:id="i-b6678046e031458a-0">
              De uppgifter som finansministern har om kilometerskatten är något
              föråldrade. Det som fanns på bordet tidigare var att det var dyrt
              och ineffektivt rent administrativt. Men sedan oktober i fjol
              finns en EU-överenskommelse om gemensamma betaltjänster. Det är
              ett direktiv som kommer att gälla för den tunga trafiken från
              slutet av 2012 och för personbilar från 2014. Det sänker kostnaderna
              högst väsentligt och gör avgiftsuttaget mycket enklare.
            </seg>
            <seg xml:id="i-f7d1d221829145a4-0">
              Det går ut på att man kan differentiera mellan olika regioner
              och mellan olika vägtyper. Man kan differentiera efter hur många
              axlar lastbilarna har och efter vilket bränsle de kör på. Det
              är ett oerhört smidigt system som gör att vi som bor i de delar
              av Sverige där det finns gott om alternativ till långa lastbilstransporter
              kan ha en högre avgift för våra lastbilar. I norra Sverige, där
              alternativen till väg särskilt för skogsindustrin är mer begränsade,
              kan man i stället ha en lägre nivå. Man får alltså ett ekonomiskt
              styrmedel som direkt kan användas för att nå precis de mål vi
              vill.
            </seg>
            <seg xml:id="i-fae5f399c04844c7-0">
              Denna kostnad ligger enligt de bedömningar som redovisades nu
              vid Transportforum i Linköping på någonstans mellan 200 och 300
              miljoner per år totalt sett. Det är en bråkdel av de intäkter
              som förväntas enligt de nivåer som det resonerades om i Klimatberedningen.
              Dessutom handlar det för den enskilde om en dosa för ca 1 000
              kronor per lastbil. Det är alltså en mycket liten kostnad för
              att få in en stor intäkt till statskassan som väsentligt kan påverka
              godstransporterna så att man hittar de bästa kombinationerna av
              väg, järnväg och sjöfart.
            </seg>
            <seg xml:id="i-73f6ab797633857f-0">
              Jag skulle vilja rekommendera finansministern att sätta sig in
              i detta nya EU-direktiv som beskriver hur de gemensamma betaltjänsterna
              ska fungera. Det är en poäng att lastbilar inte bara ska köra
              i ett land. De ska även kunna köra över gränserna, och då måste
              vi ha samma system för avgiftsuttaget.
            </seg>
            <seg xml:id="i-2bc3b909d5d0d3cc-0">
              Den praktiska situationen är sådan att lastbilarna konkurrerar
              med järnväg och sjöfart. Lastbilarna tar hela tiden marknadsandelar
              på de andras bekostnad. Det kan inte vara något annat än negativt
              ur klimatsynpunkt. Det är också sårbart, för oavsett vilka skatter
              vi lägger på bränslet kan man inte räkna med att det blir mycket
              billigare framöver. Det är också mycket mindre sårbart för företagen
              att ha transportsystem som inte är lika beroende av fossila bränslen
              som dagens lastbilstrafik.
            </seg>
          </u>
          <note type="speaker" xml:id="i-15da4483b1f9268e-0">
            Anf. 29 Finansminister ANDERS BORG (m):
          </note>
          <u xml:id="i-127bda4d42f08719-6" who="unknown">
            <seg xml:id="i-5c9a2d11287cf910-0">
              Herr talman! Det är glädjande att vi är överens om klimatfrågans
              vikt. Jag vill påpeka att CO2-skatten en gång i tiden infördes
              av Bildtregeringen. Den är ett effektivt instrument det effektivaste
              vi har vid sidan av handelssystemet. Men även det är dyrt. Jämfört
              med flexibla mekanismer är kostnaden kanske två tre gånger större.
            </seg>
            <seg xml:id="i-6b8b5ca5c7233bb6-0">
              Miljöpartiet föreslår väsentligt större skattehöjningar. Om jag
              minns budgeten rätt är det 16 miljarder på CO2-sidan och sedan
              ytterligare 6 på kilometerskatten. Om man belastar transportsektorn
              och hushållen med 22 miljarder i skattehöjningar kommer det att
              slå mot människors privatekonomi. Det kommer att slå hårdast mot
              dem som inte har några alternativ för transporter, det vill säga
              människor i glesbygden med långa resor till arbete och tjänster.
              En så stor skattehöjning som 22 miljarder är ingen obetydlig sak.
              Det är något som man tydligt bör redovisa för väljarna om man
              söker regeringsmakten.
            </seg>
            <seg xml:id="i-3e79d2c589c89b15-0">
              Jag tror att Miljöpartiet i grund och botten kommer att kunna
              driva igenom den hållningen. När partiledare förhandlar måste
              partier i slutändan vinna de frågor som de måste vinna. För Miljöpartiet
              skulle det vara ett utomordentligt stort svek och undergräva hela
              legitimiteten för partiet om man före valet säger att man ska
              höja CO2-skatterna kraftigt och sedan inte kan driva igenom det.
              En dramatisk höjning av bensinpriserna och kostnaden för transporter
              måste bli ett resultat av en rödgrön förhandling.
            </seg>
            <seg xml:id="i-a184ec59b918d4ca-0">
              Jag delar inte bedömningen att vi i EU har en rörelse mot kilometerskatt.
              Det finns inte något EU-land som har infört kilometerskatt i hela
              sitt vägnät. Det finns flera länder som har modeller som mer påminner
              om vägtullar än om kilometerskatt. I praktiken beskattar man alltså
              i ett antal länder trafik som går igenom landet på det sätt som
              man gjorde under medeltiden med stadstullarna. Det är varken ett
              effektivt skattesystem eller en effektiv miljöpolitik.
            </seg>
            <seg xml:id="i-626f05f01dee4744-0">
              I grunden är det så att om man lägger skatten på källan på exakt
              det man vill minska får man större effekt. Det är därför en CO2-skatt
              alltid är effektivare än en kilometerskatt. Man kan aldrig komma
              ifrån det.
            </seg>
            <seg xml:id="i-40efbc4a074f0030-0">
              Det kommer också alltid att vara mycket effektivare och ge större
              effekter om vi är beredda att använda flexibla mekanismer utanför
              Sverige i länder där det finns fler lågt hängande frukter i klimatpolitiken.
            </seg>
            <seg xml:id="i-c600a947c363ecc0-0">
              Det spelar ingen roll hur beräkningarna görs om för en kilometerskatt.
              I grunden kan inte en korrekt beräkning visa att detta är ett
              effektivt medel att använda. Det kommer aldrig att vara effektivare
              än flexibla mekanismer eller en CO2-skatt.
            </seg>
            <seg xml:id="i-52e8644046c117d4-0">
              Jag tror att vi i grunden ska arbeta med de modeller vi har:
              gröna certifikat, handelssystemet och effektiv energiproduktion
              med kärnkraft, vindkraft och vattenkraft. Naturligtvis får vi
              justera CO2-skatterna löpande framåt; det tycker jag är rimligt.
              Det är en av de skattehöjningar som jag tror i grund och botten
              gradvis bör göras. Det ska absolut inte vara på den 20-miljardersnivå
              som Miljöpartiet föreslår. Men jag tror att det är rimligt att
              löpande genomföra gradviska justeringar av skatter på alkohol,
              tobak och CO2.
            </seg>
          </u>
          <note type="speaker" xml:id="i-85d948582e2da05a-0">
            Anf. 30 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-37abfe0abb269d3d-2">
            <seg xml:id="i-eda9041d2b333633-0">
              Herr talman! Jag tackar för det svaret. Jag vill än en gång hävda
              att det finns en bristande logik här. Först för finansministern
              ett principiellt resonemang om att det är effektivt med koldioxidavgift.
              Den synen delar vi. Jag tror som sagt inte att vi någonsin har
              motsatt oss en sådan uppgift. Vi får nog räknas som proaktiva
              i sammanhanget.
            </seg>
            <seg xml:id="i-4850070a7ec24b69-0">
              Sedan för ministern ett resonemang om varför man ändå inte kan
              genomföra det. Det är rätt stor skillnad på regeringens nivå och
              när avgifterna ska genomföras jämfört med Miljöpartiets nivå.
              Jag tycker inte att det finns någon konsekvens i detta.
            </seg>
            <seg xml:id="i-1847d2741371e2cc-0">
              Det faktum att utsläppen från trafiken ökar visar att det vi
              har nu inte är tillräckligt. Det som behövs är en kombination
              av koldioxidskattehöjning och extra avgifter där anpassningsmöjligheterna
              är större. När det gäller lastbilstrafiken i Skåne går ungefär
              80 procent av lastbilarna rakt igenom. Det är transittrafik. Det
              finns ingen anledning att inte utnyttja järnvägsnätet på nätterna.
              Faktum är också att vi har en lång kust och 52 hamnar. Det gäller
              att kombinera transporterna på ett klokt sätt.
            </seg>
            <seg xml:id="i-0da023fd19237d6f-0">
              Jag misstänker att detta snarare handlar om att finansministern
              inte är intresserad av att investera i järnväg. Han höjer hellre
              banavgifterna för att justera trängseln på spåren. Han lägger
              pengarna på att bygga ineffektiva och klimatdåliga vägar och undanhåller
              de järnvägsinvesteringar som behövs för att Sverige ska få ett
              rationellt och klimatsmart system för att transportera såväl människor
              som gods.
            </seg>
            <seg xml:id="i-0d269220cbe05c08-0">
              Jag är besviken, för jag har annars uppfattat att det finns en
              rationalitet i finansministerns sätt att argumentera för varför
              man inte har en bra bas i form av koldioxidavgifter och sedan
              extra skatter där anpassningsmöjligheterna är större.
            </seg>
            <seg xml:id="i-49d832d4d986f8f4-0">
              Schweiz har bestämt sig för att halvera lastbilstrafiken, kanske
              inte framför allt för att nå klimatmålen vilket man kanske också
              gör utan för att hitta ett effektivt sätt och inte lägga ut pengar
              i onödan på att bygga vägar. Det är ett dåligt sätt att vidga
              systemet för det som alla vet måste minska i stället för att lägga
              pengarna på järnvägarna som man gör i Schweiz och som Miljöpartiet
              vill göra i Sverige.
            </seg>
          </u>
          <note type="speaker" xml:id="i-f7e7129742c37337-0">
            Anf. 31 Finansminister ANDERS BORG (m):
          </note>
          <u xml:id="i-127bda4d42f08719-7" who="unknown">
            <seg xml:id="i-25d0d1f2d6f87d72-0">
              Herr talman! Jag har stor respekt för Karin Svensson Smiths argumentation.
              Vi har inte i grunden någon olika syn på att järnväg är ett viktigt
              transportslag och att det kan behöva göras investeringar i järnväg.
              Sedan ska det vägas mot andra alternativ. Det är inte ett effektivt
              klimatinstrument, men det kan vara ett effektivt alternativ till
              vägtransporter i andra avseenden.
            </seg>
            <seg xml:id="i-6b9c28b1b06a127e-0">
              Grundskälet till att jag har bekymmer med kilometerskatten är
              som sagt att när Konjunkturinstitutet räknar på detta landar de
              i att för samma bnp-kostnad får man en elva gånger större effekt
              av att i stället justera CO2-skatten.
            </seg>
            <seg xml:id="i-fdf9def498b16ade-0">
              Jag har inte de exakta världsmarknadspriserna på flexibla mekanismer
              i huvudet, och därför tar jag ett brett intervall. Det borde ge
              någonstans mellan 30 och 40 gånger så stora effekter om man i
              stället jobbade med den typen av åtgärder. Det säger mig att det
              är det vi i första hand ska göra.
            </seg>
            <seg xml:id="i-c82c683c510811e6-0">
              Sedan tror jag att det klokt att vi har en klimatpolitik med
              många olika instrument. Jag tror att kombinationen av gröna certifikat
              och en kärnkrafts-, vindkrafts- och vattenkraftsbaserad energiproduktion,
              handelssystem och vad det kan vara i övrigt är bra komplement
              till CO2-skatten.
            </seg>
            <seg xml:id="i-408d28460971a98a-0">
              Miljöpartiet vill höja CO2-skatten. Det tror jag att vi alla
              har förstått. Det är 22 miljarder i skattehöjningar som ska tas
              ut, 16 på hushållen och 6 på tunga transporter.
            </seg>
            <seg xml:id="i-225a5139a6e19f97-0">
              Jag har dock svårt att bortse ifrån att skogsindustri är jobb
              i glesbygd. Det är ofta tunga och slitsamma jobb med en relativt
              begränsad ersättning. Det är alldeles uppenbart att om vi lägger
              en tung belastning och KI konstaterar att det är en relativt stor
              kostnad i termer av effekter på ekonomin att gå den här vägen
              kommer det att kosta för dessa människor. Det är de som till slut
              får bära detta. Det blir färre jobb i glesbygden, och förmodligen
              får de bära en del av kostnaden som rullas över på dem. Då landar
              vi i sämre arbetsvillkor och minskad ekonomisk ersättning. Jag
              tycker inte att det är rimligt att man låter en grupp i samhället
              bära oproportionerliga kostnader för vår klimatpolitik.
            </seg>
          </u>
          <note xml:id="i-6a7a24358430af8b-3">
            Överläggningen var härmed avslutad.
          </note>
          <note xml:id="i-057899f3e237bbad-0">
            7 § Svar på interpellation 2009/10:150 om ökning av försörjningsstöden
          </note>
          <note type="speaker" xml:id="i-1a26320982c9615d-0">
            Anf. 32 Finansminister ANDERS BORG (m):
          </note>
          <u xml:id="i-127bda4d42f08719-8" who="unknown">
            <seg xml:id="i-cdd61baf431bbb95-0">
              Herr talman! Monica Green har frågat mig vilka åtgärder jag avser
              att vidta för att komma till rätta med det ökade beroendet av
              försörjningsstöd.
            </seg>
            <seg xml:id="i-1b22f6d84a4eff28-0">
              Regeringens mest prioriterade fråga är att minska utanförskapet
              och att öka sysselsättningen. Beroendet av försörjningsstöd går
              i takt med utvecklingen på arbetsmarknaden. När den internationella
              finanskrisen hösten 2008 även drabbade vårt land, med en djup
              lågkonjunktur och ökad arbetslöshet i sina fotspår, medförde detta
              ett ökat bidragsberoende. Den negativa utvecklingen för försörjningsstödet
              följer alltså det normala konjunkturella mönstret vid nedgångar
              på arbetsmarknaden.
            </seg>
            <seg xml:id="i-342f6ed91796a125-0">
              Regeringens linje är att beroendet av försörjningsstöd och andra
              former av utanförskap bör minskas genom att individens möjligheter
              till reguljär sysselsättning och egen försörjning stärks. För
              att mildra effekterna av krisen bedriver därför regeringen en
              mycket aktiv politik. De åtgärder som är både strukturellt och
              konjunkturellt motiverade har vidtagits för att överbrygga den
              allvarliga situationen på arbetsmarknaden. Av en sammanställning
              som OECD gjorde i juni 2009 av olika länders stimulanspaket och
              storleken på automatiska stabilisatorer framgår att Sverige har
              de största finanspolitiska stimulanserna bland de av OECD redovisade
              länderna för 2009 och 2010.
            </seg>
            <seg xml:id="i-0382ef11075b3c75-0">
              Att bromsa en neddragning av offentligt finansierade jobb är
              en av de mest kostnadseffektiva åtgärderna för att dämpa fallet
              i sysselsättningen i en djup lågkonjunktur. Under 2009 och 2010
              kommer därför kommuner och landsting att tillföras ytterligare
              17 miljarder kronor utöver vad som tidigare beslutats. Sammantaget
              har regeringen vidtagit kraftfulla åtgärder för att få fler i
              arbete och därigenom minska behovet av försörjningsstöd.
            </seg>
          </u>
          <note type="speaker" xml:id="i-01b8e5d8bcb4cf63-0">
            Anf. 33 MONICA GREEN (s):
          </note>
          <u who="monica_green_27bd8b" xml:id="i-8c93c7325edbdacb-0">
            <seg xml:id="i-6d4b6f6be68f737e-0">
              Herr talman! Tack för svaret, Anders Borg! Man blir lite förvånad
              över svaret även om det ingår i retoriken. Det är precis det ni
              har sagt hela tiden: Vi står för jobben.
            </seg>
            <seg xml:id="i-d8700340beb55c08-0">
              Och ändå blir det precis tvärtom. Anders Borg påstår i sitt svar
              att regeringens mest prioriterade fråga är att minska utanförskapet
              och öka sysselsättningen. Men vad är det som inträffar med er
              mest prioriterade fråga? Jo, utanförskapet ökar och sysselsättningen
              sjunker.
            </seg>
            <seg xml:id="i-8252179064d74c67-0">
              Det är inte mitt fel, säger Anders Borg, utan det är den internationella
              lågkonjunkturens fel. Det kan inte vi hjälpa.
            </seg>
            <seg xml:id="i-f693a02d4d77ffcb-0">
              Sade ni det till väljarna? Sade ni att ni bara ska regera när
              det är goda tider? Sade ni att ni bara kan regera då? Sade ni
              till väljarna att ni bara kommer att uppfylla era löften om det
              är högkonjunktur och om ekonomin går som tåget, annars får människor
              räkna med att bli bidragsberoende och att ni kommer att sänka
              deras ersättningar så att de blir än mer beroende av släktingar
              och grannar?
            </seg>
            <seg xml:id="i-bc54a05c60de3a82-0">
              Ni säger en sak, och själva verket blir det en helt annan. I
              retoriken försöker ni övertyga folk om att det ni gör är rätt,
              men i praktiken blir det något helt annat. Anders Borg lever i
              något slags ekonombubbla utan att se människor av kött och blod
              där ute.
            </seg>
            <seg xml:id="i-cee4a934d037b827-0">
              Jag träffar människor, till exempel i Göteborg, som säger att
              de har sökt över 100 jobb och ändå inte fått något. Det är deras
              eget fel, säger Anders Borg. Om vi bara sänker ersättningen åt
              dem och om de bara blir fattigare kommer de att hitta ett jobb.
              Jag träffade en kvinna i Skövde som har sökt 20 jobb i veckan
              och som inte får något jobb. Nu kommer hon att få en aktivitetsgaranti
              där hon ska jobba heltid i kommunen men få en ersättning på 65
              procent av lönen. Hon ska jobba heltid men få 65 procent i ersättning.
              Hon tycker inte att det är rättvist.
            </seg>
            <seg xml:id="i-5aa2e0090068d939-0">
              Ni har vältrat över kostnaderna på kommunerna genom att ni har
              sabbat a-kassan och försämrat för människor att kunna försörja
              sig själva. Ni har vältrat över kostnaderna på kommunerna, och
              kommunerna själva säger nu att socialbidragen kommer att öka än
              mer. Det finns inget som tyder på att de kommer att minska även
              om Anders Borg nu gör nya beräkningar.
            </seg>
            <seg xml:id="i-034cb06299b1849e-0">
              I går berättade han att han hade varit lite dyster i höstas,
              men nu när det är valår ser vi att det går bra igen. Nu kommer
              man att dra på lite under våren eftersom man har legat lite lågt
              tidigare. Nu är det valår, och nu går det bättre i ekonomin. Trots
              att ni nu säger att det blir bättre tider minskar inte socialbidragsberoendet.
              Arbetslösheten sjunker inte. Långtidsarbetslösheten sjunker inte.
              Antalet människor i utanförskap ökar. Det är er politik i praktiken.
              Hela tiden säger ni en sak, men i praktiken blir det en annan.
            </seg>
            <seg xml:id="i-6bee61f82e6dc4e8-0">
              Vi kan ta detta med att regeringen för en mycket aktiv politik
              för att människor ska kunna behålla sina jobb som exempel. Mot
              det står Reinfeldts ord när han uttalade sig i Göteborgs-Posten
              i förra veckan. Där sade han: Nej, jag tänker inte rädda några
              jobb över huvud taget. Det här är strukturella förändringar inom
              Saab, och det får vi acceptera. Vi ska ta hand om dem efteråt,
              säger han. Vi ska se till att de får möjlighet att omskola sig
              och ge dem ersättning när de är arbetslösa.
            </seg>
            <seg xml:id="i-6671669ef7bead00-0">
              Det är ett exempel. Det andra exemplet är att Anders Borg svarar
              med att de automatiska stabilisatorerna har utbetalats och att
              man har varit så duktig på det. Ja, men det är ju a-kassan som
              är de automatiska stabilisatorerna. Den har ni sänkt. Det var
              därför som Anders Borg i går kom fram till att det inte har kostat
              så mycket som man hade räknat med. Ni säger en sak, men det blir
              en annan i praktiken.
            </seg>
          </u>
          <note type="speaker" xml:id="i-bc6d3da89b4d57e0-0">
            Anf. 34 Finansminister ANDERS BORG (m):
          </note>
          <u xml:id="i-127bda4d42f08719-9" who="unknown">
            <seg xml:id="i-1b9de498caaf3a5d-0">
              Herr talman! Det är naturligtvis väldigt glädjande om Sverige
              kan komma igenom den kanske värsta ekonomiska krisen sedan depressionen
              utan att vi får fullt så stora skadeverkningar som man får i andra
              länder, som vi tidigare har fått i Sverige eller som vi befarat.
              Det beror på att vi har fört en väldigt expansiv stimulanspolitik
              för att hålla efterfrågan uppe i en tid när världsekonomin har
              vikt nedåt.
            </seg>
            <seg xml:id="i-ca2b4940493c2274-0">
              Sammantaget i förra budgeten och i den senaste budgeten har vi
              lagt 90 miljoner på åtgärder. Till det kommer Riksbankens omfattande
              räntesänkningar och det vi gemensamt gjort för att säkra banksystemet.
              Det finns praktiskt taget inte något land i EU som har fört en
              sådan expansiv samlad ekonomisk politik som Sverige när man lägger
              ihop de här olika komponenterna.
            </seg>
            <seg xml:id="i-b7b1dc2b25b454d2-0">
              Vad som är mer avgörande är att vi inte kommer att behöva genomföra
              någon budgetsanering. I länder som Spanien, England och andra
              europeiska länder har man underskott som är tvåsiffriga. Man befinner
              sig i en situation där man kommer att behöva genomföra fleråriga
              åtstramningar. Vi vet vad det betyder för arbetsmarknaden. Det
              betyder att man dämpar efterfrågan och att det tar längre tid
              att sänka arbetslösheten.
            </seg>
            <seg xml:id="i-53bfafb2e92d5b68-0">
              Jag tror också att den svenska modellen, jämfört med Kontinentaleuropa
              och jämfört med andra länder, är en effektiv och flexibel modell
              på arbetsmarknaden. I tidigare kriser har vi kunnat se att vi
              i Sverige har klarat oss bättre med vår lönebildning, våra fackföreningar,
              våra företag och vår ordning. Jag tror att det även kommer att
              gälla framöver. Jag tror att det underlättar att vi har förstärkt
              arbetslinjen inom ramen för den svenska modellen.
            </seg>
            <seg xml:id="i-987edde2155fb1e3-0">
              Får vi inte en arbetslöshet på de nivåer vi upplevde under 90-talet
              betyder det också att vi inte kommer tillbaka till de väldigt
              höga socialbidragsnivåer som vi tidigare har legat på, och det
              är naturligtvis glädjande.
            </seg>
            <seg xml:id="i-2f7d1e9407f9b5ee-0">
              Vid sidan av det gör nu regeringen en lång rad insatser för att
              underlätta för människor att komma tillbaka och inte fastna i
              ett beroende av försörjningsstöd. Det första och det som lyfts
              fram när Institutet för arbetsmarknadsutvärdering tittar på situationen
              för socialbidragstagarna är jobbskatteavdraget. Det är enligt
              de bedömningar som görs av IFAU en av de mest effektiva åtgärderna
              för att motverka socialbidragsberoende eftersom det sänker trösklarna
              in på arbetsmarknaden.
            </seg>
            <seg xml:id="i-ef412b805bceae82-0">
              Det andra vi gjort är att vidga möjligheterna för dem som har
              försörjningsstöd att få ta del av de aktiva arbetsmarknadspolitiska
              åtgärderna. Det tror jag i grund och botten är mycket bra. En
              del av dem som är i socialbidragsberoende har egentligen ett behov
              av att få arbetsmarknadspolitiskt stöd, vidareutbildning eller
              en lönesubvention som gör att de kommer tillbaka till arbetsmarknaden.
            </seg>
            <seg xml:id="i-647ce89174f9abd0-0">
              Det tredje vi gör vad gäller socialbidragsberoendet är att vi
              nu lägger om systemet för introduktionen av nyanlända invandrare.
              Där har vi haft en situation att man under de fyra fem första
              åren efter att man anlänt till Sverige har ett relativt högt socialbidragsberoende.
            </seg>
            <seg xml:id="i-0c1f2273adbf6c94-0">
              Jag tror att det alternativ som Monica Green förordar inte kommer
              att minska socialbidragsberoendet. Om vi har en gradvis återhämtning
              i svensk ekonomi, med tillväxttal på i storleksordningen 3 procent
              framöver, och vi i ett sådant läge höjer bidrag, ersättningar
              i sjukförsäkring och a-kassan, och samtidigt höjer skatterna,
              blir det färre som står till arbetsmarknadens förfogande. Därmed
              ökar riskerna för att vi får flaskhalsar och obalanser som leder
              till prisstegringar och dämpad efterfrågan. Om vi sedan, apropå
              att Karin Svensson Smith förordade stora miljöskattehöjningar,
              även skulle lägga en skattebelastning på hushållen på i storleksordningen
              20 miljarder i miljöskatter skulle det naturligtvis också dämpa
              efterfrågan i ekonomin och dämpa sysselsättningen.
            </seg>
            <seg xml:id="i-530279558cb8996f-0">
              Nu gör vi inte prognoser som avviker från andra. Nordea, EU-kommissionen
              och OECD deltar inte i en alliansledd valrörelse utan de gör bedömningar
              av svensk ekonomi. Den bedömning de, liksom även KI och Riksbanken,
              nu gör är att vi landar på en tillväxt på strax under 3 procent
              de kommande åren.
            </seg>
          </u>
          <note type="speaker" xml:id="i-ca6ed5240b6cbc60-0">
            Anf. 35 MONICA GREEN (s):
          </note>
          <u who="monica_green_27bd8b" xml:id="i-8c93c7325edbdacb-1">
            <seg xml:id="i-bc74db79f28d2c63-0">
              Herr talman! Anders Borg påstår att man har vidtagit åtgärder
              för 90 miljarder. Alliansregeringen har sänkt skatterna mest för
              dem som tjänar mest och sett till att klyftorna ökar. Ni har,
              Anders Borg, sänkt skatterna mest för de förmögna, mest för männen
              och mest för dem som bor i storstäderna. Det är er politik. Ni
              tycker att det är bra. Ni har den människosynen att om skillnaderna
              är stora jobbar folk bättre och springer snabbare i ekorrhjulet.
              Det är er syn. Jag respekterar den människosynen även om jag själv
              inte har den. Jag tror nämligen på att hålla ihop grupperna, att
              ha så små skillnader som möjligt och att människor ska känna trygghet.
              Trygga människor vågar.
            </seg>
            <seg xml:id="i-70c95ca710da1a12-0">
              Anders Borg påstår att de har en fortsatt arbetslinje, men det
              blir precis tvärtom. Anders Borg försöker jämföra sig med utlandet.
              Ja, det är väl lätt. Javisst, titta, det är värre någon annanstans!
              Men nu är vi i Sverige. Det är Sverige Anders Borg ska försöka
              reda ut och se till att människor har ett arbete att gå till.
              Dessa frågor vill han dock inte ta tag i; det gäller exempelvis
              Västsverige. Västsverige berör hela landet. Regeringen vill inte,
              som den gång på gång sagt, stödja fordonsindustrin genom att titta
              på andra länder vad gäller skrotningspremier och annat. Nej, man
              kan inte göra som i andra länder. Man låter i stället marknadskrafterna
              sköta det hela och tänker inte på något som helst sätt stödja
              vår egen fordonsindustri. De som jobbar där menar att regeringen
              inte har en susning om vad det handlar om, nämligen om en hightechindustri,
              hög teknik och stort kunnande, som ger många andra jobb.
            </seg>
            <seg xml:id="i-ef22fa468bc4ccfe-0">
              Ni har ingen näringspolitik värd namnet, Anders Borg, utan ni
              lämnar det hela åt marknaden. Sedan ska Anders Borg försöka rädda
              det som räddas kan, och han säger att man har en jobblinje. Hans
              enda medicin är att sänka skatterna och sänka ersättningarna för
              då kommer människorna att hitta ett arbete. Hittills har vi inte
              sett några resultat av den politiken. Anders Borg kan hänvisa
              till andra i sin ekonomibubbla och säga att det blir jobb, men
              det har inte blivit några jobb.
            </seg>
            <seg xml:id="i-50820c0f0850aa6c-0">
              Även om Anders Borg säger det om och om igen kommer inte jobben
              bara för att man sänkt skatterna och sänkt ersättningarna för
              dem som är drabbade. Människor får gå från hus och hem om de jobbar
              inom fordonsindustrin eller hos dess underleverantörer, såsom
              i Västsverige. Om båda jobbar där och sedan ska leva på 65 procent
              av sin tidigare lön innebär det nästan en halvering av inkomsten,
              och man klarar inte av att behålla sitt hus fortsättningsvis.
            </seg>
            <seg xml:id="i-eba4d30bdfd9c486-0">
              Tänk om vi hade haft en regering som varit proaktiv, som verkligen
              menat vad den säger och inte bara kommit med munväder! Vi ska
              ha två starka parter på arbetsmarknaden, sade Anders Borg för
              två minuter sedan, men i själva verket avlövar han fackets möjligheter.
              Han vill inte ha två starka parter på arbetsmarknaden. Han vill
              ha en stark part. Den andra parten ska stå med mössan i hand och
              lägga sig platt för arbetsgivaren. Det är så man vill ha det.
            </seg>
            <seg xml:id="i-bf4ad43e2988f239-0">
              Om Anders Borg trodde på den svenska modellen, vilket han säger
              samtidigt som han agerar precis tvärtom, skulle han inte avlöva
              facket. Då skulle han ge samma möjligheter för arbetsgivare och
              fackföreningar att se till att vi får bra avtal fortsättningsvis.
              Jag tror på den svenska modellen, och jag vill att vi ska ha den
              kvar. Jag var tidigare stolt över den, men det som nu sker är
              att vi håller på att avskaffa den. Det beklagar jag.
            </seg>
          </u>
          <note type="speaker" xml:id="i-f36581f43d845c76-0">
            Anf. 36 Finansminister ANDERS BORG (m):
          </note>
          <u xml:id="i-127bda4d42f08719-10" who="unknown">
            <seg xml:id="i-8f00d038d8490eea-0">
              Herr talman! Monica Green argumenterar för att regeringen skulle
              bedriva en krispolitik som enkom bygger på sänkta skatter. Sänkta
              skatter är viktiga både för pensionärer och för löntagare för
              att de ska ha mer pengar i plånboken när det är kris, men vår
              krispolitik har också andra komponenter.
            </seg>
            <seg xml:id="i-e0f69404407c78a9-0">
              Vi har gjort en av de snabbaste utbyggnaderna av de arbetsmarknadspolitiska
              åtgärderna i modern tid i Sverige och jämfört med andra länder.
              Vi har ett omfattande stöd för människor att söka jobb, en omfattande
              utbyggnad av yrkesutbildningen inom yrkesvux och andra verksamheter.
              Vi gör i förhållande till andra länder en mer omfattande satsning
              på infrastruktur under krisåren, och framför allt har vi lagt
              stor vikt vid kommunerna. För 2010 handlar det om 17 miljarder
              i extraresurser för kommunsektorn. Det är i ett historiskt perspektiv
              den enskilt största konjunktursatsningen på kommuner som har genomförts.
              Jag vågar inte säga under efterkrigstiden, för vi har inte statistik
              så långt tillbaka, men det gäller i alla fall de år vi har statistik
              för.
            </seg>
            <seg xml:id="i-b9aff4b14a2d7f11-0">
              Det är en del av en samlad efterfrågestimulerande politik under
              en kris då efterfrågan faller. Nu börjar vi se tecken på att ekonomin
              stabiliseras, och vi ser en tillväxt under åren framåt. Alla bedömare
              tycks vara överens om detta. En grundläggande orsak till att Sverige
              står starkt jämfört med andra länder och jämfört med tidigare
              kriser är att vi har starka offentliga finanser. Vi behöver inte
              höja skatter. Vi behöver inte skära i trygghetssystem eller i
              offentliga utgifter. Det gör att efterfrågan i ett historiskt
              perspektiv och jämfört med andra länder kommer att fortsätta att
              stärkas.
            </seg>
            <seg xml:id="i-34511af88d66b5ed-0">
              Det finns flera skäl till varför vi har starka offentliga finanser.
              Om vi jämför med andra länder har vi inte förött statskassan på
              att köpa upp bankernas förlusttillgångar. Vi har inte heller förött
              statskassan genom att ta över förluster i fordonsindustrin eller
              i andra näringar. Det är i grund och botten därför vi står starka
              i vår samhällsmodell. Det kommer naturligtvis att få omprövas
              och diskuteras i andra länder. Vi har även en relativt omfattande
              och utbyggd arbetslöshetsförsäkring som står sig väl i jämförelse
              med andra länder. Jag vet att socialdemokratiska regeringar i
              både Storbritannien och Tyskland har gått till 65 procents ersättning
              under sex respektive tolv månader. I Sverige har vi en påtagligt
              mer välfungerande arbetslöshetsförsäkring.
            </seg>
            <seg xml:id="i-3958f17490158bc4-0">
              Det är klart att vi inte är nöjda. Vi blev valda på jobbagendan.
              Även om vi skulle komma tillbaka till de arbetslöshetsnivåer som
              var före krisen måste vi komma ned rejält vad gäller arbetslösheten.
              Det är full sysselsättning som är det grundläggande målet för
              politiken. Vi kan inte acceptera att arbetslösheten i goda tider
              ska ligga på 6, 7 eller 8 procent. Arbetslösheten måste komma
              ned till väsentligt lägre nivåer. Kittet i samhället är nämligen
              arbetsmarknaden och arbetslinjen.
            </seg>
            <seg xml:id="i-d88e3f5b88ded4f7-0">
              Följaktligen har vi, även när vi blickar framåt, en omfattande
              jobbagenda. Det måste löna sig att arbeta. Det måste bli en större
              villighet att anställa. Vi måste ha bredare vägar tillbaka och
              större anställningsbarhet. Vi måste satsa på kunskap och företagande
              också i framtiden. Det är vår jobbagenda. I oppositionens föreställningsvärld
              handlar det om att höja skatterna för dem som arbetar, förstärka
              bidragssystemen och i Miljöpartiets fall genomföra relativt dramatiska
              höjningar av miljöskatterna, 20 miljarder kronor.
            </seg>
            <seg xml:id="i-08088e6229c43d2d-0">
              Om vi får en återhämtning blir det inte fler jobb genom att man
              höjer bidragen och skatterna. Det ger inte fler jobb. Det leder
              till inflationsrisker, till flaskhalsar och till bekymmer med
              att hålla i återhämtningen. Det är därför valet i stor utsträckning
              måste vara ett jobbval.
            </seg>
            <seg xml:id="i-c51b6b6fa3cc9710-0">
              Vi har två alternativ i svensk politik. Vår politik handlar om
              att återupprätta arbetslinjen och återupprätta full sysselsättning.
              Socialdemokraterna vill återupprätta bidragslinjen. Det skulle
              få förödande effekter på arbetslöshet och sysselsättning.
            </seg>
          </u>
          <note type="speaker" xml:id="i-0f59d3809b125284-0">
            Anf. 37 MONICA GREEN (s):
          </note>
          <u who="monica_green_27bd8b" xml:id="i-8c93c7325edbdacb-2">
            <seg xml:id="i-e6092a86e7a9243c-0">
              Herr talman! Visst blir jobben en avgörande valfråga absolut,
              i allra högsta grad, eftersom ni totalt har misslyckats med en
              av era viktigaste grenar. Ni har påstått att ni har en jobblinje,
              men i själva verket är det ni som har en bidragslinje.
            </seg>
            <seg xml:id="i-13f2accfc2f1f9a1-0">
              Vi står för jobben. Vi vill tillbaka till full sysselsättning
              och ingenting annat. Ni har misslyckats. Ni påstår att det är
              någon annans fel, och ni säger att ni inte kan hjälpa detta, för
              det var någon internationell lågkonjunkturs fel. Ni kan alltså
              bara hålla era vallöften när det är goda tider.
            </seg>
            <seg xml:id="i-819655dc04bd6248-0">
              Utbetalningen av socialbidragen ökar, med era egna beräkningar,
              med 50 procent under tiden 20062011. Så har ni själva beräknat
              det.
            </seg>
            <seg xml:id="i-299446c04a1589e1-0">
              Nu säger Anders Borg: Vi har snabbt byggt upp arbetsmarknadspolitiken.
              Ja, det var ju den ni raserade så fort ni kom till makten. Vi
              bygger ut komvux, säger Anders Borg. Ja, det var det ni tog bort
              när ni kom till makten. Det var ju så dumt att människor skulle
              få en chans till och en chans till och en chans till. Ni tog bort
              dessa möjligheter, och nu har ni snabbt insett att ni måste tillbaka
              till det vi hade byggt upp.
            </seg>
            <seg xml:id="i-345467dfffe84fe2-0">
              Anders Borg säger sedan att vi har starka offentliga finanser.
              I början av mandatperioden berömde faktiskt Anders Borg Socialdemokraterna,
              eftersom det var vi som hade byggt upp de starka offentliga finanserna.
              Ordning och reda i ekonomin var och är fortfarande vår ledstjärna.
              Det är därför vi har starka finanser trots att ni försöker sabba
              det nu. Ni sabbar genom att öka klyftorna, genom att sänka skatterna
              mest till dem som har det bäst, genom att sänka skatterna mest
              till männen och genom att gå ifrån jobblinjen till bidragslinjen.
              Socialbidragen ökar i det borgerliga Sverige!
            </seg>
          </u>
          <note type="speaker" xml:id="i-d805a82f6f278686-0">
            Anf. 38 Finansminister ANDERS BORG (m):
          </note>
          <u xml:id="i-127bda4d42f08719-11" who="unknown">
            <seg xml:id="i-6d91fc3f4f91ff27-0">
              Fru talman! Arbetslöshet, full sysselsättning, utanförskap, trygghet
              och välfärd går hand i hand. Grunderna för att bygga ett bra välfärdssamhälle
              är att flertalet människor som vill och kan arbeta också får möjlighet
              att göra det.
            </seg>
            <seg xml:id="i-28e69f853f082dec-0">
              I det perspektivet är det naturligtvis bra om Sverige hamnar
              i en situation där vi jämfört med tidigare kriser inte får lika
              hög arbetslöshet, jämfört med andra länder klarar oss på marginalen
              bättre och att det inte går så illa som vi har befarat. Vi ska
              komma ihåg att Konjunkturinstitutet och Riksbanken båda räknade
              med en arbetslöshet på 12 procent. Nu ser det ut som att vi inte
              når den nivån utan att vi kan komma tillbaka till förkrisnivåer
              inom ett antal år framåt.
            </seg>
            <seg xml:id="i-928577cc9a394916-0">
              Det beror på att vi har fört en aktivt efterfrågestimulerande
              politik. Det beror på att den svenska modellen är effektiv, och
              det beror på att vi har förstärkt arbetslinjen.
            </seg>
            <seg xml:id="i-0812f8c2ed741332-0">
              Det här betyder att när det gäller socialbidragen så kommer vi
              inte tillbaka till de krisnivåer vi hade under den socialdemokratiska
              regeringsperioden under Rysslandskris och andra perioder då det
              var svåra tider i ekonomin. Jag kan bara glädjas åt om det skulle
              visa sig vara riktigt.
            </seg>
            <seg xml:id="i-43ffa1c00a5375a9-0">
              Vi har aktivt försökt minska socialbidragsberoendet. Institutet
              för arbetsmarknadspolitisk utvärdering konstaterar att jobbavdraget
              förmodligen är den mest effektiva åtgärden för att minska socialbidragsberoendet.
              Vi har gått över till ett system med introduktionsersättning för
              att underlätta för nyanlända flyktingar. Vi har förstärkt de aktiva
              åtgärderna och möjligheterna för människor med försörjningsstöd
              att få hjälp av Arbetsförmedlingen.
            </seg>
            <seg xml:id="i-4b298d0551c1ebd8-0">
              Mot den politik vi står för står vänsterblocket. Personer som
              Bosse Ringholm, Erik Åsbrink och Göran Persson har naturligtvis
              gjort viktiga insatser för att vi ska ha ordning i våra offentliga
              finanser, men hur höjda skatter och höjda bidrag skulle förstärka
              de offentliga finanserna kan jag inte begripa. Det leder ju till
              att färre människor arbetar.
            </seg>
            <seg xml:id="i-d93ba1730200d681-0">
              Höjda skatter och höjda bidrag ger inte fler jobb. Det ökar riskerna
              för arbetslöshet och varaktigt utanförskap. Därmed har vi också
              huvudlinjerna i valrörelsen klarlagda.
            </seg>
          </u>
          <note xml:id="i-6a7a24358430af8b-4">
            Överläggningen var härmed avslutad.
          </note>
          <note xml:id="i-5f9eccb78d3a7cb0-0">
            8 § Svar på interpellation 2009/10:161 om EU-ländernas växande
            budgetunderskott
          </note>
          <note type="speaker" xml:id="i-3afd8a27a9630ea6-0">
            Anf. 39 Finansminister ANDERS BORG (m):
          </note>
          <u xml:id="i-127bda4d42f08719-12" who="unknown">
            <seg xml:id="i-0f853a5afa2d8930-0">
              Fru talman! Bosse Ringholm har frågat mig vilka initiativ jag
              har tagit under ordförandeskapet för att förhindra växande offentliga
              underskott i EU-länderna. Han undrar också hur stor jag bedömer
              att risken är för fortsatta ofinansierade skattesänkningar som
              kan bromsa återhämtningen i de offentliga finanserna. Ringholm
              vill också veta om jag tänker försöka förhindra ofinansierade
              skattesänkningar inom EU när konjunkturen stärks.
            </seg>
            <seg xml:id="i-d6370b9d152bb438-0">
              Låt mig först konstatera att vi kan skönja tecken på återhämtning
              från den djupaste lågkonjunkturen sedan 1930-talet. De extraordinära
              åtgärder som vidtagits på finans-, penningpolitik- och finansmarknadsområdet
              har varit avgörande för denna återhämtning. I genomsnitt har EU-länderna
              vidtagit finanspolitiska stimulanser motsvarande ca 5 procent
              av EU:s bnp 20092010, inklusive de automatiska stabilisatorerna.
            </seg>
            <seg xml:id="i-350bb2607cc26f62-0">
              Som en följd av detta har de offentliga finanserna försämrats
              kraftigt. I EU-området väntas budgetunderskottet uppgå till ca
              7 procent av bnp 2009. Om inte åtgärder vidtas finns risk att
              skulden ökar till 100 procent redan 2014. Detta är ohållbart.
            </seg>
            <seg xml:id="i-125e7a94364a42d9-0">
              På initiativ av det svenska ordförandeskapet har EU-länderna
              därför enats om principer för en finanspolitisk exitstrategi,
              de så kallade Göteborgsprinciperna. Dessa principer kan beskrivas
              i fyra punkter:
            </seg>
            <seg xml:id="i-e1319c351d16e60f-0">
              En viktig utgångspunkt har varit att utforma strategin inom ramen
              för stabilitets- och tillväxtpakten. De underskottsförfaranden
              som inletts är viktiga steg i ländernas exitstrategier, eftersom
              de innehåller tidsfrister för korrigering av underskotten.
            </seg>
            <seg xml:id="i-eb5d72ad839e17bb-0">
              Med de gemensamma principer som vi enats om är risken liten för
              ofinansierade skattesänkningar som äventyrar de offentliga finanserna.
              Samtidigt behöver EU-länderna genomföra åtgärder som leder till
              långsiktigt högre tillväxt. Ett exempel på sådana åtgärder är
              att sänka skadliga skatter i syfte att öka arbetsutbudet. Detta
              kan på sikt förväntas leda till förbättrade offentliga finanser.
              För svensk del väntas de offentliga finanserna återgå till balans
              och överskott med automatik 2013/14 när tillväxten normaliseras,
              vilket förstås är glädjande.
            </seg>
          </u>
          <note type="speaker" xml:id="i-c347e2f7fbb9fcaa-0">
            Anf. 40 BOSSE RINGHOLM (s):
          </note>
          <u who="bosse_ringholm_6ef738" xml:id="i-e343dd51e7e30fca-0">
            <seg xml:id="i-bba0891e7fe7a4ee-0">
              Fru talman! Tack för svaret som uppenbart visar att Anders Borg
              har en mycket förskönande bild av verkligheten. Jag känner oro,
              och jag är inte ensam om det. ECB-chefen uttryckte samma oro för
              någon dag sedan i ett särskilt uttalande: att många länder fortsätter
              med skattesänkningar trots mycket stora budgetunderskott.
            </seg>
            <seg xml:id="i-fe23e31a03bb3471-0">
              Men Anders Borg säger lite lättsinnigt att det inte finns någon
              risk för att några skattesänkningar försämrar statsfinanserna.
              Han talar emot bättre vetande. Anders Borg brukar ibland påminna
              om den ekonomiska forskningen och vetenskapen, men det finns nog
              ingen ekonomisk vetenskap som kan bevisa att rader av ofinansierade
              skattesänkningar förbättrar den offentliga ekonomin och inte skapar
              några risker för framtiden.
            </seg>
            <seg xml:id="i-0ff8386ff2ec3093-0">
              Jag konstaterar att Anders Borg i sitt svar utelämnar det som
              jag faktiskt trodde att han skulle försöka diskutera, nämligen
              EU-kommissionens förslag till tidsgränser för hur dessa växande
              budgetunderskott ska hanteras. Nästan alla EU-länder har ju brutit
              mot reglerna. Alla EU-länder är i en situation att de inte kan
              upprätthålla de budgetregler som EU varit överens om.
            </seg>
            <seg xml:id="i-03d98c87a7d9d385-0">
              Det har naturligtvis oroat EU-kommissionen. Det har oroat väldigt
              många i många länder. Men Anders Borg tycks inte vara ett dugg
              bekymrad över det här. Det har oroat EU-kommissionen så till den
              grad att de till och med har föreslagit mycket generösa undantag
              från reglerna som gör att en del länder får vänta till 2013, 2014
              eller 2015, alltså tre till fem år framöver innan man över huvud
              taget kan nå i närheten av någon form av balans i sin ekonomi.
            </seg>
            <seg xml:id="i-be4dd28b746ae849-0">
              Det är naturligtvis anmärkningsvärt att så många länder bryter
              mot reglerna, men det är än mer anmärkningsvärt att det inte tycks
              finnas någon större ambition att göra något åt problemet.
            </seg>
            <seg xml:id="i-d9de3b85db897e64-0">
              Jag kan förstå att Anders Borg tillsammans med många av de borgerliga
              kollegerna i många länder inte bryr sig så mycket om de offentliga
              finanserna, för det ingår mycket i borgerlighetens och Moderaternas
              ideologi där Moderaterna nu har blivit det stora nya bidragspartiet.
              De bryr sig inte om statsfinanserna så mycket. De bryr sig inte
              om att socialbidragen växer och ökar i många länder och inte bara
              i Sverige, vilket den förra debatten handlade om. De bryr sig
              inte om att underskotten bara blir större och större. De bryr
              sig inte om att inte någon kan upprätthålla reglerna utan man
              får tvingas vänta till 2013, 2014 eller 2015 innan man kan få
              någon form av balans i många länders ekonomi och statsfinanser.
              Jag är förvånad över att Anders Borg inte med ett ord i sitt svar
              ens diskuterar den verkligt stora problematiken med att många
              länder bryter mot reglerna om underskott och fortsätter med ofinansierade
              skattesänkningar.
            </seg>
            <seg xml:id="i-a9e13cbed898fbb1-0">
              Ta ett näraliggande land som hade val i höstas, Tyskland, ett
              land där förbundskanslern mot sin egen vilja tvingades sänka skatter
              ofinansierat på grund av en annan borgerlig samarbetspartner.
              Det gjorde att underskotten växte ytterligare ett slag. Det betyder
              att Tyskland halkar efter ännu mer och behöver ännu längre tid
              på sig för att i fortsättningen kunna få någon form av balans.
            </seg>
            <seg xml:id="i-55e8dcfe118dce6e-0">
              Det är nog en realitet att det inte bara är ute i Europa som
              man kan känna oro. Man kan känna stor oro här hemma också. Nyligen
              presenterade Centerpartiet en lista på nya skattesänkningar för
              38 miljarder kronor, allt ofinansierat. Det är dem Anders Borg
              samregerar med och vill fortsätta att samregera med.
            </seg>
            <seg xml:id="i-ad1e4bec12d3ee23-0">
              Det är klart att det finns hot mot statsfinanserna. Jag är förvånad
              över att finansministern inte ens tar hoten på allvar utan försöker
              med någon slags omskrivning undvika att ens diskutera problemen.
              De finns där faktiskt, Anders Borg. Andra kommer att få ta tag
              i dem.
            </seg>
          </u>
          <note type="speaker" xml:id="i-80e7950b6eb47f25-0">
            Anf. 41 Finansminister ANDERS BORG (m):
          </note>
          <u xml:id="i-127bda4d42f08719-13" who="unknown">
            <seg xml:id="i-dd6d995f7429c235-0">
              Fru talman! Bosse Ringholm vill här ge en bild av att vi är djupt
              oeniga. Jag skulle gärna vända på formuleringen och säga att det
              är en nationell tillgång för Sverige att Bosse Ringholm och Socialdemokraterna
              driver den här debatten med mig och med regeringen, att vi har
              en socialdemokrati som anser att starka offentliga finanser är
              en självklarhet och en tillgång för Sverige. Det tycker jag att
              vi ska vårda en nationell enighet kring.
            </seg>
            <seg xml:id="i-5a15bc4eb83de2d7-0">
              Jag har på alla de möten vi har haft under ordförandeskapet drivit
              frågan att vi måste få på plats exitstrategier, principer som
              gör att kommissionen kan utvärdera länderna på lika villkor och
              med rimlig rättvisa mellan dem. Vi har också fått på plats beslut
              om när saneringen ska inledas och när den ska slutföras. De flesta
              bedömare har gjort analysen att detta var mer än man kunde vänta
              sig.
            </seg>
            <seg xml:id="i-acc30298b8bc5d9c-0">
              Jag vill inte försköna läget för de offentliga finanserna i Europa.
              Vi har en situation med genomsnittliga underskott på 7 procent.
              När kommissionen beräknar effekten av en oförändrad politik landar
              vi på en skuldnivå på 120 procent 2020. Vi kan alla ha mardrömmar
              om vad som skulle inträffa i Europa om vi får en ny lågkonjunktur
              innan vi är tillbaka i balans och ordning i offentliga finanser.
              Vi skulle hamna i en sits där vi i praktiken inte har möjligheter
              att motverka en uppgång av arbetslösheten med en expansiv efterfrågepolitik.
              Det här är den situation Europa befinner sig i.
            </seg>
            <seg xml:id="i-0661a545730ef594-0">
              I ett sådant läge är det alldeles uppenbart att Storbritannien,
              Spanien, vilket land vi än diskuterar kommer att behöva höja skatter
              och sänka offentliga utgifter. Man kan inte, och det vet Bosse
              Ringholm mycket väl, hantera underskott i storleksordningen 10
              procent av bnp utan att både höja skatter och minska de offentliga
              utgifterna.
            </seg>
            <seg xml:id="i-a9a369c8e96d7df9-0">
              Sedan är det naturligtvis så att precis som när det gäller offentliga
              utgifter har skatter olika effekter på ekonomin. Det finns skatter
              som är utomordentligt nyttiga för ekonomin: alkoholskatter, tobaksskatter,
              koldioxidskatter. Det är skatter som underlättar ekonomins funktionssätt.
              Vi har skatter som är måttligt skadliga, breda konsumtionsskatter
              och liknande. Vi har skatter som är väldigt skadliga för samhällsekonomin,
              till exempel hög beskattning på arbetsinkomster för låg- och medelinkomsttagare
              och bolagsbeskattning.
            </seg>
            <seg xml:id="i-a4e9645011c6a7b5-0">
              Det är naturligtvis klokt av de länder som behöver sanera sin
              ekonomi och lägger större vikt vid att höja skatter som är skadliga
              om de möjligtvis kan kompensera detta med mer nyttiga skatter
              som de kan sänka. Samma sak gäller offentliga utgifter. Det är
              väl självklart att man bör vårda de offentliga utgifter som är
              kopplade till tillväxt. Det är utbildning, arbetsmarknadspolitik,
              forskning och infrastruktur. Sedan får man titta över vad man
              i övrigt har för behov.
            </seg>
            <seg xml:id="i-ee34a0c738283220-0">
              Om Europa har 7 procents underskott ska vi kanske ändå minnas
              att det nu ser ut som om Sverige under 2009 inte ens når ned till
              3 procents underskott, att det nu ser ut som om Sverige för 2010
              också kommer att ligga under 3 procent och att vi 20132014 drar
              oss tillbaka till både balans och överskott på 1 procent av bnp.
            </seg>
            <seg xml:id="i-2566075d6dac93f1-0">
              Man kan tycka att det är överdrivet att vi ska ha så stora överskott
              i Sverige, men det är för att när krisen träffar världsekonomin
              drabbas små, öppna ekonomier. Vi ska bygga det vi kan för att
              skapa trygghet för människor, och det måste vi göra med överskott.
              Det kan man aldrig göra med underskott.
            </seg>
            <seg xml:id="i-1234a59615b15328-0">
              Nu har tyskarna presenterat sin budget, och Wolfgang Schäuble
              och Angela Merkel har levt upp till det de lovade. Man har inte
              ökat underskotten jämfört med de budgetar som lades fram tidigare,
              även om de innehåller vissa skatteförändringar.
            </seg>
            <seg xml:id="i-6873dc98c125fb23-0">
              Varje land måste naturligtvis göra sin avvägning. Enligt min
              uppfattning bör alla länder med stora underskott överväga såväl
              skattehöjningar som utgiftsminskningar därför att ordning och
              reda i offentliga finanser är en nyckel.
            </seg>
          </u>
          <note type="speaker" xml:id="i-d1e5431fe2db3834-0">
            Anf. 42 BOSSE RINGHOLM (s):
          </note>
          <u who="bosse_ringholm_6ef738" xml:id="i-e343dd51e7e30fca-1">
            <seg xml:id="i-5f59e0eab3995704-0">
              Fru talman! Det är en nationell tillgång, säger Anders Borg,
              att Socialdemokraterna så envist driver frågan om balans i de
              offentliga finanserna. Det gör Socialdemokraterna därför att vi
              av princip tycker att det är viktigt, men också därför att vi
              gång efter gång har tvingats reda upp dåliga offentliga finanser
              som borgerliga regeringar har lämnat efter sig. Det var Fälldinregeringarna
              och andra borgerliga regeringar på 70- och 80-talen och Bildtregeringen
              i början av 90-talet som lämnade efter sig ett jätteunderskott
              som gjorde att socialdemokratiska regeringar fick hålla på med
              budgetsanering i många år, både med utgiftsminskningar och med
              skattehöjningar. Nu har vi Reinfeldtregeringen som ärvde ett jättestort
              budgetöverskott, ordning och reda i de offentliga finanserna,
              och lämnar efter sig en större statsskuld, en växande statsskuld
              och ett stort underskott på bortåt 100 miljarder kronor i statsbudgeten.
            </seg>
            <seg xml:id="i-40b62f89e2e2a59b-0">
              För Socialdemokraterna, som av princip tycker att det är oerhört
              viktigt med balans i de offentliga finanserna, är det tyvärr ett
              renhållningsarbete som vi tvingas till varenda gång vi har en
              borgerlig regering. Dess bättre är det bara korta parenteser med
              borgerliga regeringar, men de ställer till mycket oreda. Det gör
              att en stor del av nästa mandatperiod för en ny socialdemokratisk
              regering kommer att handla om att på samma sätt som vid tidigare
              tillfällen, efter Bildtregeringen, Fälldinregeringarna och andra,
              reda upp de offentliga finanserna.
            </seg>
            <seg xml:id="i-3dffdb01096320f3-0">
              Nu säger Anders Borg att när de har stora underskott i utlandet
              får de nog räkna med att minska utgifterna och till och med höja
              skatterna. Det rekommenderar han sina partivänner i Tyskland,
              men de gör precis tvärtom. De sänker skatterna nominellt på ett
              sådant sätt att de får ökade underskott, en försämrad offentlig
              finansiering. Tyskland, som är ett av våra stora handelsländer
              jag tar det som exempel eftersom det är så viktigt för Sverige
              föreslås av kommissionen ha tid på sig ända fram till 2013, tre
              år till, innan de kan få balans i sin ekonomi.
            </seg>
            <seg xml:id="i-d6441cfc385b5e2a-0">
              Det borde oroa Anders Borg när han själv har medverkat till det
              här stora underskottet, när han själv håller dörren öppen för
              att fortsätta att urholka de offentliga statsfinanserna i Sverige
              och han inte tar det som händer ute i Europa riktigt på allvar.
            </seg>
            <seg xml:id="i-c9ea0c9acd5c981d-0">
              När jag nämner att exempelvis Centerpartiet föreslår 38 miljarder
              kronor i ofinansierade skattesänkningar är frågan: Vad är Moderaternas
              och Anders Borgs förslag? Hur många miljarder i nya, ofinansierade
              skattesänkningar planerar regeringen för under den kommande perioden?
              Det vet vi ingenting om. Men det är en realitet att om man fortsätter
              att göra de här stora ofinansierade skattesänkningarna kommer
              vi att få ännu svårare i Europa att leva upp till de regler och
              de bestämmelser som vi har varit överens om är bäst, för välfärden
              och framför allt för jobben i Europa.
            </seg>
            <seg xml:id="i-ea9f7727db2f85f7-0">
              I valrörelsen 2006 var Moderaternas stora budskap: Vi ska skaffa
              nya jobb genom att införa jobbskatteavdrag. Nu har jobbskatteavdrag
              införts, och vi har fler arbetslösa än tidigare. Sysselsättningen
              är mindre. Det har gett motsatt effekt.
            </seg>
            <seg xml:id="i-e58e5b63adac34ca-0">
              Anders Borg skyller naturligtvis på den internationella finansiella
              situationen. Men så enkelt är det inte att man bara kan skylla
              ifrån sig, Anders Borg. Det är en realitet att de pengar som ni
              har tagit från kommuner, landsting och stat, skattepengar som
              kunde ha använts för att anställa lärare, sjuksköterskor, personal
              i barnomsorg och äldreomsorg är pengar som nu har gått till personer
              som kanske använder dem för utlandsresor, för konsumtion av importprodukter
              och annat. Möjligtvis har det gett ett och annat jobb utomlands
              men inte särskilt många i Sverige. Det har framför allt tagit
              ifrån välfärdssektorn väldigt många jobb.
            </seg>
            <seg xml:id="i-2205a09753d0f5d8-0">
              Jobbskatteavdragen har definitivt minskat sysselsättningen. Det
              resultatet ser vi i de olika höga arbetslöshetsnivåerna just nu.
              Den politiken vill uppenbarligen Anders Borg fortsätta i Moderata
              samlingspartiet, det nya bidragspartiet.
            </seg>
          </u>
          <note type="speaker" xml:id="i-41363b85e9921fea-0">
            Anf. 43 Finansminister ANDERS BORG (m):
          </note>
          <u xml:id="i-127bda4d42f08719-14" who="unknown">
            <seg xml:id="i-8671114db4e9801c-0">
              Fru talman! Jag kan bara välkomna att Bosse Ringholm aktivt stöder
              en stark finanspolitik. Låt mig tydliggöra vad vi har gjort under
              den kris vi nu genomgår.
            </seg>
            <seg xml:id="i-6aa3cf5f018cdca4-0">
              Vi har i två budgetar gjort efterfrågestimulerande aktiva insatser
              på 90 miljarder, 17 till kommuner, stark utbyggnad av arbetsmarknadspolitiken
              samt skattesänkningar för pensionärer och löntagare för att de
              ska ha mer pengar i plånboken.
            </seg>
            <seg xml:id="i-51205158b39f60e0-0">
              Vi har gjort en massiv insats för att säkra banksystemets funktion.
              I Sverige kan hushållen fortfarande låna pengar i bankväsendet.
              Vi har en riksbank som aktivt stimulerat ekonomin med räntesänkningar.
            </seg>
            <seg xml:id="i-5e823598a99dfa5c-0">
              Tack vare att vi var noggranna med offentliga finanser så att
              överskotten ökade kraftigt när vi tillträdde vi kom upp till nästan
              4 procents överskott under 2007 och 2008 kunde vi sedan se en
              kraftig omläggning i expansiv riktning utan att få oordning i
              offentliga finanser. Det är därför vi ska ha överskottsmål. Det
              är för att vi ska kunna driva aktiv krispolitik utan att få oordning.
              Vi kommer inte vare sig 2009 eller 2010 att landa i underskott
              som överskrider 3-procentsregeln. Till skillnad från andra länder
              som klarar det, till exempel Bulgarien och Estland, har vi kunnat
              ha en expansiv politik. I andra länder som klarar kriterierna
              har man fått göra mycket stora nedskärningar under krisen. Det
              är tack vare god ordning i offentliga finanser. Till viss del
              har det naturligtvis att göra med Bosse Ringholms värv som finansminister.
            </seg>
            <seg xml:id="i-bbb4b41ed1c50ebb-0">
              Vi kommer som första land under de kommande åren att minska statsskulden.
              Vi är det enda EU-land som under 2010, 2011 och 2012 får se en
              statsskuld som kommer att stabiliseras och börja minska utan aktiva
              åtgärder. Vi är tillsammans med Danmark de enda som EU-kommmissionen
              beräknar med oförändrad politik få en sjunkande statsskuld fram
              till 2020. Det beror på att vi i de nordiska länderna bygger robust
              när det gäller offentliga finanser.
            </seg>
            <seg xml:id="i-48668cf266d9263b-0">
              Bosse Ringholm är inte främmande för skattesänkningar. Det är
              en alldeles för inskränkt syn på Bosse Ringholms värv som finansminister.
              Kompensationen för egenavgifter på 70 miljarder är i storleksordningen
              som jobbavdraget. Avskaffandet av arvs- och gåvoskatten när Bosse
              Ringholm satt i regeringen är en viktig skattesänkning för att
              förbättra företagsklimatet.
            </seg>
            <seg xml:id="i-2a9b6509a65ef2cc-0">
              Men skattesänkningar ska naturligtvis finansieras och vara förenliga
              med överskottsmål. Vi ska sänka skatterna i den takt som är förenligt
              med att vi kommer tillbaka till 1 procents överskott. Om det blir
              en högkonjunktur ska vi spara i ladorna för kommande tider.
            </seg>
            <seg xml:id="i-6e3c207e2712aa7c-0">
              Skiljelinjen i svensk politik finns inte i statsfinanserna. Det
              är inte så att vi får starkare offentliga skatter genom att höja
              bidragen med 1617 miljarder och sedan höja skatterna för vanliga
              löntagare med samma belopp. Det beror naturligtvis på att det
              inte blir fler människor som kommer i arbete av höjda skatter
              och höjda bidrag. Det blir inte starkare offentliga finanser för
              att man höjer a-kassa och sjukförsäkring och höjer beskattningen
              för låg- och medelinkomsttagare.
            </seg>
            <seg xml:id="i-9d00f6a1869cf1bf-0">
              Vår jobblinje är tydlig. Det är det som i grunden avgör hur offentliga
              finanser utvecklas på lång sikt, det vill säga att vi har många
              människor i arbete. Vi tror att det måste löna sig att arbeta
              även för låg- och medelinkomsttagare. Vi tror att det måste finnas
              företag som är beredda att anställa. Vi är övertygade om att kunskap,
              företagsamhet och företagsklimat är centralt för att det ska finnas
              jobb i svensk ekonomi.
            </seg>
          </u>
          <note type="speaker" xml:id="i-1f4f7fede0271b23-0">
            Anf. 44 BOSSE RINGHOLM (s):
          </note>
          <u who="bosse_ringholm_6ef738" xml:id="i-e343dd51e7e30fca-2">
            <seg xml:id="i-975424225a23a60e-0">
              Fru talman! Min interpellation handlar om EU-ländernas växande
              budgetunderskott och den oro jag känner för att många EU-länder
              i likhet med Sverige fortsätter med ofinansierade skattesänkningar.
              Det är en oro som delas bland annat av chefen för Europeiska centralbanken.
              Han har nyligen uttryckt samma oro. Anders Borg känner ingen som
              helst oro. Anders Borg tycker att man kan fortsätta med skattesänkningar,
              trots att man lånar till skattesänkningar.
            </seg>
            <seg xml:id="i-d373b83be2420c6b-0">
              Jag påminner Anders Borg om vad vi gjorde under upprensnings-
              och budgetsaneringsarbetet efter den förra borgerliga regeringen,
              Bildtregeringen, då den socialdemokratiska regeringen tvingades
              till kraftigt höjda skatter. En del av skatterna sade vi tydligt
              var tillfälliga skattehöjningar för att klara krisen under 90-talet.
              De pengarna skulle tillbaka till löntagaren den dag det fanns
              ekonomi för det. Därför återfördes pengarna. Det var skattesänkningar,
              som Anders Borg säger. Det var egenavgifterna som återfördes till
              skattebetalarna.
            </seg>
            <seg xml:id="i-6219285d2be50b5d-0">
              Detta gjordes när det fanns ett överskott, Anders Borg. Det var
              inte fråga om, som Anders Borg gör, att låna till skattesänkningar.
              Anders Borg lånar till skattesänkningar i år, och han har lånat
              ihop till så mycket skattesänkningar att han har lyckats med den
              fantastiska prestationen att under dessa tre år vi ser slutet
              av Anders Borgs period nu har han gått från ett stort offentligt
              överskott till ett underskott i snart hundramiljardersklassen.
              Han har gått från hög sysselsättning till lägre sysselsättning
              och en i stort sett fördubblad arbetslöshet.
            </seg>
            <seg xml:id="i-a2113d4df5696720-0">
              Det är uppenbart att Moderaterna som i den förra valrörelsen
              sade att man ville bli det nya arbetarpartiet i stället har blivit
              det nya bidragspartiet med höjda socialbidrag och lånade pengar
              till skattesänkningar som inte ger några jobb. Det nya bidragspartiet
              Moderaterna!
            </seg>
          </u>
          <note type="speaker" xml:id="i-6bb97ff514c7f1b9-0">
            Anf. 45 Finansminister ANDERS BORG (m):
          </note>
          <u xml:id="i-127bda4d42f08719-15" who="unknown">
            <seg xml:id="i-1689266724ccc43a-0">
              Fru talman! Det finns ett antal länder i världsekonomin som har
              mycket stora underskott. Det är ett stort hot mot den kommande
              återhämtningen. USA, Japan, Storbritannien och Spanien är länder
              med tvåsiffriga underskott. Det är vänster- och mittenregeringar
              som har drivit fram de mycket stora underskotten.
            </seg>
            <seg xml:id="i-1d73cf19148ae821-0">
              Har vi skäl att rikta kritik mot dem därför att de under krisåren
              har vidtagit åtgärder för att stimulera efterfrågan? Nej. Vi har
              varit överens i EU, i Sveriges riksdag och i G20 att en expansiv
              politik under krisår är rimlig.
            </seg>
            <seg xml:id="i-853781281044578d-0">
              Det är också alldeles uppenbart att regeringar i USA, i Storbritannien,
              i Japan, i Spanien och i andra länder med stora underskott måste
              hantera detta. Annars står vi inför nästa lågkonjunktur och nästa
              kris med underskott. Då är vi paralyserade och oförmögna att hantera
              en kris. Det vore förödande för världsekonomin. Det betyder att
              vi inte kan vänta i evighet med att hantera offentliga finanser
              i länder med stora underskott. Det måste göras inom en rimlig
              tid.
            </seg>
            <seg xml:id="i-43ce62f03a4294b3-0">
              För svensk del välkomnade jag Socialdemokraternas kompensation
              av egenavgifter. Det skedde även under år när staten hade lånebehov
              och lånade pengar, till exempel efter IT-kraschen 2001. Det var
              naturligtvis en riktig politik och en åtgärd som bidrog till att
              stabilisera svensk ekonomi. De lånefinansierade skattesänkningarna
              visade sig sedan naturligtvis vara förenliga med hållbara offentliga
              finanser eftersom vi kom tillbaka till överskott och balans på
              samma sätt som vi ska göra i dag.
            </seg>
            <seg xml:id="i-ea025643077b3918-0">
              Skiljelinjen i svensk politik går inte genom statsfinanserna
              utan genom arbetslinjen. Socialdemokraterna har ett alternativ
              där höjda bidrag och höjda skatter gör att färre människor kommer
              att vara i arbete. Det leder naturligtvis inte till starkare offentliga
              finanser utan till högra arbetslöshet. Där har vi skiljelinjen,
              och där har vi valdebatten.
            </seg>
          </u>
          <note xml:id="i-6a7a24358430af8b-5">
            Överläggningen var härmed avslutad.
          </note>
          <note xml:id="i-491665351dc3dcc8-0">
            9 § Svar på interpellation 2009/10:180 om Lissabonprocessens
            fortsättning
          </note>
          <note type="speaker" xml:id="i-c4d604706d965c52-0">
            Anf. 46 Finansminister ANDERS BORG (m):
          </note>
          <u xml:id="i-127bda4d42f08719-16" who="unknown">
            <seg xml:id="i-01543e25d4cd4ae9-0">
              Fru talman! Bosse Ringholm har frågat mig vilka slutsatser jag
              har dragit av arbetet med Lissabonprocessen. Han undrar också
              vilka förslag och initiativ som regeringen lämnat till EU-kommissionen
              inför nästa etapp av detta arbete. Ringholm undrar vidare vilka
              förväntningar jag har på EU-kommissionens förslag om en uppföljning
              av Lissabonprocessen.
            </seg>
            <seg xml:id="i-8347467490c5ae88-0">
              Europa står inför en rad stora utmaningar. Den finansiella krisen
              har slagit hårt mot produktion och sysselsättning. Den ökande
              arbetslösheten riskerar att bita sig fast. De offentliga finanserna
              har försämrats och välfärdssystemen hotas. Dessa problem måste
              lösas samtidigt som vi måste hantera utmaningarna relaterade till
              effekterna av de åldrande befolkningarna och klimatförändringarna.
              En gemensam EU-strategi för en hög och hållbar tillväxt och sysselsättning
              är därför fortsatt nödvändig.
            </seg>
            <seg xml:id="i-7c1076e7a0c65cc3-0">
              Det står klart att EU inte har lyckats uppnå målen inom ramen
              för den nuvarande Lissabonstrategin. Detta beror framför allt
              på att det finns ett glapp mellan vad medlemsstaterna förbundit
              sig att göra för att uppnå målen och vad som i slutändan genomförts.
            </seg>
            <seg xml:id="i-32482555153d35c9-0">
              Arbetet med den nya strategin är en prioriterad fråga för regeringen.
              Regeringen tog tidigt en aktiv roll och har tagit flera initiativ
              för att påverka den framtida strategin. Bland annat har regeringen
              svarat på den konsultation om den nya strategin som EU-kommissionen
              initierat. Den framtida strategin stod även högt på dagordningen
              i rådet under det svenska EU-ordförandeskapet. I Ekofinrådet har
              vi under ordförandeskapet vid ett flertal tillfällen diskuterat
              den framtida strategin. Vid Ekofinmötet i december antogs slutsatser
              som bland annat pekar på att genomförandet av strategin måste
              bli bättre.
            </seg>
            <seg xml:id="i-7ff24f4046f8e40d-0">
              Den nya strategin måste, enligt regeringens uppfattning, inriktas
              på full sysselsättning, säkra långsiktigt hållbara offentliga
              finanser, skapa en starkare inre marknad, ökat ekonomiskt utbyte
              med ekonomier utanför EU samt möta klimat- och miljöutmaningarna.
              Min förhoppning är att EU-kommissionens förslag till ny strategi
              tar sikte på dessa områden samt på att förbättra genomförande
              och uppföljning av strategin.
            </seg>
          </u>
          <note type="speaker" xml:id="i-26cb39308b5ee3a7-0">
            Anf. 47 BOSSE RINGHOLM (s):
          </note>
          <u who="bosse_ringholm_6ef738" xml:id="i-e343dd51e7e30fca-3">
            <seg xml:id="i-45347b2ea4277d70-0">
              Fru talman! Äntligen har Anders Borg svarat på en interpellation
              inom den av riksdagen lagstadgade tiden två veckor. Jag ber att
              få gratulera och tacka för detta svar.
            </seg>
            <seg xml:id="i-138e4b94789e4de2-0">
              Lissabonprocessen beslöts i mars 2000 just i Portugals huvudstad
              Lissabon. Det var i ett läge där Europa var samlat för att se
              till att man kunde få en gemensam tillväxtstrategi för att ta
              upp inte minst den globala konkurrensen med USA och andra internationella
              aktörer. Det var ett Europa, vilket man också kan påminna om,
              som på den tiden hade en majoritet socialdemokratiska regeringar
              i Europeiska rådet och var dominerat av vänsterkrafter. Det var
              en EU-kommission och ett europeiskt råd som hade mycket höga ambitioner
              när det gällde sysselsättning, social sammanhållning och inte
              minst hållbarhetsperspektivet med miljö och klimat.
            </seg>
            <seg xml:id="i-5461d28a1911ee7c-0">
              Under de toppmöten som Sverige stod värd för 2001 var det framför
              allt frågor kring hållbarhetsperspektivet med miljö och klimat
              som Sverige adderade till Lissabonprocessen, och det ställdes
              stora förväntningar.
            </seg>
            <seg xml:id="i-7dda83ced8a7d2c0-0">
              Jag är medveten om att det under resans gång dessa tio år har
              varit ett par kraftiga internationella konjunkturnedgångar. Men
              man kan inte utgå från att det under en tioårsperiod bara är uppåt
              hela tiden. Det ingick naturligtvis också i bilden. Jag vet att
              situationen är annorlunda i dag, inte bara därför att vi är inne
              i en besvärlig internationell ekonomisk situation utan också därför
              att det politiska klimatet i Europa har förändrats. Vi har inte
              längre regeringar i Europa som har sysselsättningsfrågan som sin
              huvudfråga.
            </seg>
            <seg xml:id="i-7ccd6723d2e2d66c-0">
              Det skedde ett perspektivskifte i slutet på 1990-talet och början
              på 2000-talet då fler och fler regeringar, med socialdemokratiska
              ledningar och andra vänsterledningar, satte just jobbfrågorna
              överst på dagordningen. Vi har i dag ett Europa där jobbfrågorna
              uppenbarligen inte längre har samma betydelse och där man inte
              har ansträngt sig, som framgår av de resultat vi ser i Lissabonprocessen,
              för att nå de ganska djärva mål som sattes upp.
            </seg>
            <seg xml:id="i-7129115b8f4d7bd9-0">
              Som Anders Borg konstaterar når man inte heller målen. Jag hade
              naturligtvis önskat att Anders Borg hade varit något mer utförlig
              i sitt svar när det gäller analysen av varför man inte har nått
              målen.
            </seg>
            <seg xml:id="i-d6f56917b77bb1c8-0">
              Min egen analys är att det i långa stycken inte handlar om externa
              faktorer, utan det handlar om bristande politisk vilja i många
              av dessa länder. Många av länderna har helt enkelt inte brytt
              sig. Vi såg redan i mitten på 2000-talet, när det just då inte
              kunde skyllas på en konjunktursituation, hur land efter land tyckte
              att målen var för höga, för ambitiösa och omöjliga att nå upp
              till och hur man på alla vis försökte komma bort från dem.
            </seg>
            <seg xml:id="i-5bce15d08e89225e-0">
              Sverige har hela tiden under resan haft höga ambitioner och varit
              ett land som stått i toppen på listan av länder som har presterat
              bra när det gäller Lissabonprocessen. Men Sveriges del är trots
              allt en liten del av europeisk ekonomi, och därför är det oerhört
              viktigt hur de stora länderna lyckas och om de kan få med sig
              de små länderna tiden framöver.
            </seg>
            <seg xml:id="i-39d42d71999cb302-0">
              Jag tycker att det inte finns så mycket av analys i Anders Borgs
              svar kring orsakerna till att vi inte har lyckats så väl.
            </seg>
            <seg xml:id="i-1fe77990b4eb6081-0">
              Det är två saker som jag inledningsvis skulle vilja lyfta fram
              till Anders Borg. Den ena är när Anders Borg resonerar om fortsättningen
              på Lissabonprocessen. I svaret har han utelämnat en sak, och min
              fråga är nu: Är det medvetet eller är det bara glömska?
            </seg>
            <seg xml:id="i-a145f58d13e2c12c-0">
              Bland de mål som Lissabonprocessen har i dag är den sociala sammanhållningen
              oerhört viktig. Den finns inte med i Anders Borgs svar. Frågan
              är: Är det en lapsus, ett misstag, eller är det medvetet att vi
              inte längre ska ha social sammanhållning? Det var ett av de tre
              stora målen tillväxt, social sammanhållning och hållbarhet och
              det finns inte med i svaret.
            </seg>
            <seg xml:id="i-c7104cc1e1a23500-0">
              Min andra fråga är: Arbetsmarknadens parter har länge varit med
              i den här diskussionen, och på vilket sätt har de varit involverade
              i regeringens hanterande av den nya Lissabonprocessen?
            </seg>
          </u>
          <note type="speaker" xml:id="i-45160ff326d58c0e-0">
            Anf. 48 Finansminister ANDERS BORG (m):
          </note>
          <u xml:id="i-127bda4d42f08719-17" who="unknown">
            <seg xml:id="i-40d2a6b2a902a972-0">
              Fru talman! Lissabonprocessens mål var att Europa skulle bli
              den ledande tillväxtnationen till 2010. Det är tydligt att så
              inte har blivit fallet. Produktivitet och tillväxt har inte utvecklats
              snabbare än i USA. Målet att man skulle komma i kapp har inte
              uppnåtts, utan tvärtom har skillnaderna ökat. Ett fåtal länder,
              som Sverige och de andra nordiska länderna, har haft en produktivitetstillväxt
              i klass med den amerikanska, men för huvuddelen av EU-länderna
              har detta inte varit fallet.
            </seg>
            <seg xml:id="i-943fb842ea72a823-0">
              Jag tycker som svensk att man kan känna en viss stolthet när
              man går igenom Lissabonprocessens viktiga strukturindikatorer.
              Sverige klarar sig genomgående väldigt väl. Vi ligger högt när
              det gäller vårt ekonomiska välstånd men också när det gäller forskning
              och utveckling, investeringar och sysselsättning, social sammansättning,
              långtidsarbetslöshet, statsskuld och budgetunderskott. Genomgående
              tillhör Sverige, och har tillhört det är inte en prestation av
              den nuvarande regeringen, utan det är ett förhållande som har
              gällt under lång tid dem med de bästa strukturindikatorerna.
            </seg>
            <seg xml:id="i-938405931eaf8853-0">
              Naturligtvis är social cohesion , social sammanhållning, även
              alltjämt en viktig indikator. I den senaste uppdateringen ligger
              Sverige fortfarande i toppklass. Sverige, Danmark och Holland
              är de länder som klarar sig allra bäst när det gäller risker för
              fattigdom och långtidsarbetslöshet till exempel bland ungdomar.
            </seg>
            <seg xml:id="i-c9721ff22814ec0e-0">
              Jag kan inte riktigt känna igen mig i bilden av ett nyliberalt
              marschtågande Europa som nu vandrar mot den oreglerade marknadsekonomins
              paradis. Jag vet att Elena Selgado, min spanska kollega, har bett
              tre så kallade vise män Pedro Solbes, den tidigare mycket kompetente
              finansministern i Spanien, Jacques Delors, tidigare kommissionsordföranden,
              och Joaquín Almunia att utveckla ett tankepapper tillsammans med
              kommissionen kring hur Lissabonstrategin ska utvecklas. Jag har
              väldigt svårt att tro att dessa herrar utvecklar en hyllningstext
              till den oreglerade marknadsekonomin, utan jag tror snarare att
              de kommer att argumentera för den sociala modell som vi i Europa
              vill ha, som naturligtvis är en kombination av fria marknader
              och sociala trygghetssystem.
            </seg>
            <seg xml:id="i-d05a09b3000fcec7-0">
              Eftersom vi tycker att Lissabonstrategin är viktig och särskilt
              betonar dels långsiktig uthållighet i offentliga finanser, utifrån
              de så kallade Helsingforssprinciperna, dels sysselsättningsmålen
              var detta en huvudpunkt på vårt informella Ekofin i Göteborg.
              Jag hade vid det tillfället bett Stephen Nickell, brittisk ekonom
              med stor kunskap inom arbetsmarknadspolitiken, och Joaquín Almunia
              att utveckla hur man kan hantera krisen och långsiktigt öka sysselsättningen.
              Det sammanhänger med att vi naturligtvis kan ha en hög ambition
              när det gäller produktivitet och konkurrenskraft i jämförelse
              med USA, men har vi inte hög sysselsättning klarar vi inte de
              bredare målen för hur vi vill att ett samhälle ska fungera.
            </seg>
            <seg xml:id="i-a93e6837a0765b71-0">
              Det är därför naturligtvis viktigt att vi i det fortsatta arbetet
              det är jag övertygad om kommer att bli fallet betonar vikten av
              att både hinna i kapp vad det gäller produktivitet och höja sysselsättningsnivån
              i Europa. När stora grupper i Europa står i utanförskap utanför
              arbetsmarknaden är det naturligtvis ett betydande socialt problem.
            </seg>
            <seg xml:id="i-9a3aae92916f33f2-0">
              Nu räknar vi med att under våren till att börja med få kommissionens
              rapport där man stämmer av processen kring Lissabonprocessen och
              den vismansrapport som jag nämnde. Vi har redan haft en första
              diskussion, vid lunchen på Ekofin i tisdags, om hur arbetet ska
              bedrivas vidare. Frågorna kommer sedan tillbaka till vårtoppmötena
              och kommer att bli en stor, tung och viktig punkt i arbetet under
              det spanska ordförandeskapet.
            </seg>
          </u>
          <note type="speaker" xml:id="i-61d1c747095b258a-0">
            Anf. 49 BOSSE RINGHOLM (s):
          </note>
          <u who="bosse_ringholm_6ef738" xml:id="i-e343dd51e7e30fca-4">
            <seg xml:id="i-54866727596f40c7-0">
              Fru talman! Den nuvarande Lissabonprocessen utgår från en balans
              mellan målen om tillväxt, full sysselsättning, social sammanhållning
              och uthållighet när det gäller klimat och miljö. När jag då ställer
              frågan varför Anders Borg i sitt svar utesluter den sociala sammanhållningen
              säger han att den sociala sammanhållningen är viktig. Då är min
              fråga: Var det bara en lapsus att det i svaret inte framgick att
              den sociala sammanhållningen ska vara med i fortsättningen?
            </seg>
            <seg xml:id="i-8a257975bb1c7f44-0">
              Det är viktigt, därför att Sverige var ett av de länder som stred
              för och lyckades få in den sociala sammanhållningen. Det fanns
              på den tiden högerstyrda regeringar som inte ville ha med det.
              Det finns fortfarande högerstyrda regeringar som inte tycker att
              det är särskilt viktigt. Det var allt från arbetskraftsbefrämjande
              insatser exempelvis i barnomsorgen i det som vi lyfte in som är
              oerhört viktiga. Men om Anders Borg nu säger att den sociala sammanhållningen
              är viktig, är han då beredd att revidera sitt svar och säga att
              det bör finnas med i regeringens ambition om vilken inriktning
              den nya Lissabonstrategin ska ha? I den uppräkning som finns i
              svaret är den sociala sammanhållningen inte med.
            </seg>
            <seg xml:id="i-6078f099ffa83265-0">
              Jag återkommer då till min andra fråga, om arbetsmarknadens parter,
              som var en av de stora insatserna. Det är inte bara regeringarna
              ensamma som kan klara ut Lissabonprocessen, utan det krävs ett
              samförstånd över hela ekonomin, inte minst med arbetsmarknadens
              parter, det vill säga arbetsgivare och fackliga organisationer.
              Från första början har arbetsgivare och fackliga organisationer
              varit involverade i Lissabonprocessen.
            </seg>
            <seg xml:id="i-ba205a806fbfa853-0">
              Jag skulle vilja veta på vilket sätt regeringen har haft kontakter
              med arbetsmarknadens parter i Sverige och på vilket sätt arbetsmarknadens
              parter får vara med i detta arbete i fortsättningen. Jag vet att
              det under tidigare regeringar före Anders Borg hölls ständiga
              överläggningar med just arbetsmarknadens parter inför varje toppmöte
              och finansministermöte där det var diskussioner om just Lissabonprocessen.
              Jag vill höra på vilket sätt arbetsmarknadens parter är involverade
              i fortsättningen.
            </seg>
            <seg xml:id="i-e81f2e89c6c48c1d-0">
              Jag tycker att detta är viktigt, för arbetsmarknadens parter
              är ju en del av möjligheten att nå resultat. Parterna har också
              på olika sätt aktiverat sig kring det här. Nyligen gav LO, TCO
              och Saco ut en gemensam skrift som heter Europa efter Lissabon
              lärdomar av Lissabonstrategin 20002009 . Man har låtit en ekonom,
              Lars Magnusson, gå igenom Lissabonprocessen och göra en analys
              av vad som har hänt och varför inte målen har infriats. Man har
              också skissat på förväntningar inför framtiden. Det vore intressant
              att höra om finansministern i samtal med arbetsmarknadens parter
              har försökt väga in de synpunkter som kommer från parterna och
              gör att de får vara med i processen i fortsättningen.
            </seg>
            <seg xml:id="i-c3d901e3db58f002-0">
              De är oerhört viktiga för att man ska nå inte bara tillväxt-
              och sysselsättningsmålen utan också för att nå den aspekt som
              gäller den sociala sammanhållningen. Där fanns många frågor om
              hur man kan öka arbetskraftsutbudet. Det var allt från frågor
              om invandring till hur man kan öka framför allt utbildningen för
              arbetskraften. Vi har ju tyvärr sett att många länder har dragit
              ned sina ambitioner. Även den svenska regeringen har dragit ned
              ambitionerna på utbildningsområdet rätt ordentligt och minskat
              antalet studerande på olika områden. Det är tyvärr precis åt motsatt
              håll som man ska gå för att ta sig an det som är Europas utmaning,
              nämligen att se till att vi får bättre och välutbildad arbetskraft
              i fortsättningen.
            </seg>
            <seg xml:id="i-8f86fa84a6606c65-0">
              Mina två frågor är alltså: Var det bara en lapsus eller ett misstag
              att den sociala sammanhållningen inte finns med i regeringens
              svar om hur den nya strategin ska se ut? Och kan Anders Borg berätta
              på vilket sätt arbetsmarknadens parter nu är involverade i processen
              och hur de kommer att vara med i fortsättningen?
            </seg>
          </u>
          <note type="speaker" xml:id="i-8bc6b00c4417691b-0">
            Anf. 50 Finansminister ANDERS BORG (m):
          </note>
          <u xml:id="i-127bda4d42f08719-18" who="unknown">
            <seg xml:id="i-aca94da6d433a380-0">
              Fru talman! Jag har inte vid något tillfälle stött på någon diskussion
              om att man skulle lyfta ur den sociala sammanhållningsdimensionen
              ur Lissabonprocessen. Inte vid något Ekofinmöte där jag har deltagit
              har någon fört fram att vi borde ta bort den. Jag har väldigt
              svårt att tro att Jacques Delors, Joaquín Almunia och Pedro Solbes
              skulle komma till slutsatsen att det vore klokt att ta bort den
              sociala sammanhållningsdimensionen ur detta arbete. Jag tror inte
              heller att kommissionen kommer till någon sådan slutsats. Det
              vore utomordentligt märkligt i så fall.
            </seg>
            <seg xml:id="i-1387b604be776567-0">
              Tillväxt, uthållighet och offentliga finanser är naturligtvis
              viktiga dimensioner, men syftet med dem är ju att skapa välfärd.
              Välfärd mäts bland annat i vår grad av social sammanhållning.
              Det är väl alldeles uppenbart att de strukturindikatorer som också
              inkluderar social sammanhållning bör inkluderas i processen.
            </seg>
            <seg xml:id="i-0f27d379cf523616-0">
              För svensk del ligger risken för fattigdom på den lägsta nivån,
              tillsammans med Danmark och Holland, på samma sätt som vår långtidsarbetslöshet
              också ligger mycket lågt, tillsammans med ungefär samma länder.
              Vi har faktiskt förbättrat våra resultat när det gäller långtidsarbetslöshet
              under den tid det finns statistik för, fram till 2008.
            </seg>
            <seg xml:id="i-cebc71ee55e22457-0">
              Naturligtvis måste en sådan politik också byggas under med åtgärder.
              Huvudproblemet har varit att man i många europeiska länder har
              följt strukturindikatorerna i Lissabonprocessen men inte valt
              att föra en aktiv politik.
            </seg>
            <seg xml:id="i-74a9d42376eea960-0">
              Bosse Ringholm nämner barnomsorgen. Jag har vid upprepade tillfällen
              diskuterat den frågan med mina kolleger i Holland, Storbritannien
              och Tyskland och även i Ekofinrådet i allmänhet. Jag delar bedömningen
              att en väl utbyggd, högkvalitativ barnomsorg som tillhandahålls
              utan inkomstrelaterade avgifter i grund och botten är en av de
              mest effektiva åtgärderna för att öka jämställdheten. Vi har flera
              länder som har kvar sambeskattningssystem som är utomordentligt
              besvärliga för perspektivet att vi ska ha ett högt kvinnligt förvärvsdeltagande.
              Det är uppenbart att det där behövs mer aktiva insatser.
            </seg>
            <seg xml:id="i-3a9e52dc909ade91-0">
              Jag delar inte Bosse Ringholms bedömning att Sverige skulle ha
              avvecklat de aktiva åtgärderna. Jag noterar att OECD i sin bedömning
              av krispolitiken har konstaterat att de nordiska länderna åter
              har byggt ut de aktiva åtgärderna snabbare än alla andra. Man
              påpekar att just övergången till automatiska aktivitetsgarantier
              förmodligen har bidragit till att utbyggnaden har kunnat ske så
              snabbt. Vi har ju ordningen att anslagen till aktiva åtgärder
              med automatik ökar vid krislägen. Detta tror jag i grund och botten
              är väldigt bra.
            </seg>
            <seg xml:id="i-58c3fec3e81217e8-0">
              När det gäller den sociala dialogen har vi nu en ordning där
              det ligger i Ekofingruppens arbete att det sker regelbundna dialoger
              med arbetsmarknadens parter. Jag har själv deltagit i sådana vid
              två tillfällen dels vid tillträdande av ordförandeskapet, dels
              nu tillsammans med det spanska ordförandeskapet. Som Bosse Ringholm
              väl vet finns där också ett stort antal svenskar närvarande vid
              bordet.
            </seg>
            <seg xml:id="i-eb63d7ade2ea3af3-0">
              Vilken är då Sveriges hållning när det gäller hur Lissabonprocessen
              ska utvecklas? Det grundläggande måste vara att vi går från att
              mäta och sätta upp mål till att också genomföra politik. Det är
              detta som har varit bristen i Lissabonprocessen. Målen är kloka
              och väl avvägda. Måtten förefaller rimliga. Det kan man säkert
              diskutera i något avseende, men de verkar väl avvägda. Problemet
              är att vi nu har haft processen i tio år, och i alltför många
              länder har man inte närmat sig målen. I alltför många länder har
              till och med klyftan till USA när det gäller produktivitet och
              sysselsättning ökat. Det är det som måste vara kärnan i arbetet
              framåt med Lissabonprocessen.
            </seg>
          </u>
          <note type="speaker" xml:id="i-40b16f698051ad62-0">
            Anf. 51 BOSSE RINGHOLM (s):
          </note>
          <u who="bosse_ringholm_6ef738" xml:id="i-e343dd51e7e30fca-5">
            <seg xml:id="i-8408a0c68ac749eb-0">
              Fru talman! Det är en händelse som ser ut som en tanke att, när
              regeringen inför riksdagen ska redovisa inriktningen på den nya
              Lissabonprocessen, den sociala sammanhållningen inte finns med.
              Nu säger Anders Borg att han inte tror att vare sig EU-kommissionen
              eller det nuvarande ordförandeskapet Spaniens så kallade tre vise
              män kommer att glömma bort den sociala sammanhållningen. Varför
              har då den svenska regeringen glömt bort den sociala sammanhållningen?
            </seg>
            <seg xml:id="i-10478ba8db91bbd2-0">
              Det hade varit enkelt att säga att det var ett misstag att man
              glömde bort den. Men jag är inte säker på att det är ett misstag.
              Det är kanske en händelse som är medveten. Det finns naturligtvis
              många högerregeringar i Europa som inte lägger särskilt stor vikt
              vid den sociala sammanhållningen. Det framgår ganska tydligt också
              av Anders Borgs svar när han säger att han har varit med i den
              sociala dialogen i det europeiska sammanhanget. Jag vet att den
              finns, men det var inte det jag frågade om. Jag frågade om på
              vilket sätt motsvarande dialog fanns här hemma. På vilket sätt
              har Anders Borg sett till att arbetsmarknadens parter har varit
              involverade i processen hittills, och på vilket sätt kommer deras
              synpunkter att tas till vara i fortsättningen?
            </seg>
            <seg xml:id="i-a124da684d970730-0">
              Jag nämner den lilla skriften Europa efter Lissabon lärdomar
              av Lissabonstrategin 20002009 från LO, TCO och Saco som ett exempel
              på vilka ambitioner de fackliga organisationerna i Sverige har
              på det här området. Därför ställde jag frågan: På vilket sätt
              är de svenska parterna på arbetsmarknaden involverade i regeringens
              arbete, och på vilket sätt har man tagit hänsyn till deras synpunkter?
              Dialogen på europeisk nivå vet jag finns, men jag skulle vilja
              höra vad som händer också på hemmaplan. Jag är säker på att där
              kommer Anders Borg att möta kravet på att den sociala sammanhållningen
              inte bara ska vara kvar i Lissabonprocessen utan att den också,
              framför allt, ska graderas upp. Den har tyvärr förtvinat under
              senare år med allt fler högerregeringar i Europa.
            </seg>
          </u>
          <note type="speaker" xml:id="i-975672ccbfa97ada-0">
            Anf. 52 Finansminister ANDERS BORG (m):
          </note>
          <u xml:id="i-127bda4d42f08719-19" who="unknown">
            <seg xml:id="i-067c01d6b4d06dea-0">
              Fru talman! Som sagt: Låt mig understryka att jag inte i någon
              diskussion, i något sammanhang, vid något Ekofinmöte har hört
              någon regering väcka frågeställningen att vi bör avskaffa den
              sociala dimensionen i Lissabonprocessen. Jag har inte uppfattat
              att den frågan över huvud taget har varit på agendan.
            </seg>
            <seg xml:id="i-f4e269c4e1481824-0">
              Den grundläggande inriktningen är att de flesta regeringar säger
              att indikatorerna och måtten i Lissabonprocessen strukturindikatorerna
              i grunden är väl avvägda. De är väl avvägda och rimliga mål för
              alla regeringar.
            </seg>
            <seg xml:id="i-d7f55de09bde526d-0">
              Däremot har jag inte av det skälet funnit anledning att här utveckla
              någon väldigt stark svensk linje. Det är svårt att sitta och argumentera
              för något när ingen argumenterar emot. Jag har inte uppfattat
              att någon ens har övervägt att ta bort den sociala dimensionen,
              och jag har mycket svårt att tro att den spanska regeringen skulle
              lägga fram ett sådant förslag till rådsmötet. Det vore för mig
              en helt främmande tanke.
            </seg>
            <seg xml:id="i-5ae8a8bd629905c0-0">
              Jag kan inte i varje del redogöra för Regeringskansliets samlade
              överläggningar med arbetsmarknadens parter. Jag föreställer mig
              att det till exempel inom Arbetsmarknadsdepartementet sker omfattande
              sådana. Jag delar inte heller riktigt Bosse Ringholms beskrivning
              av att det skulle ha skett ett totalt avstannande i arbetet med
              de sociala sammanhållningsfrågorna.
            </seg>
            <seg xml:id="i-946230fb1f25f8d2-0">
              Jag har själv suttit i överläggningar med Storbritannien, Nederländerna
              och Tyskland där man nu lägger fram planer för att till exempel
              bygga ut barnomsorgen. Det handlar om att underlätta kvinnors
              tillgänglighet på arbetsmarknaden. I något fall är det en socialdemokratisk
              regering, som i Storbritannien. I något fall är det, som i Tyskland,
              en högerregering, där kristdemokraterna nu driver en snabb utbyggnad
              av barnomsorgen. Det är i grund och botten rimliga överväganden,
              för det både ökar social sammanhållning, bidrar till jämställdhet
              och underlättar arbetskraftsdeltagande.
            </seg>
          </u>
          <note xml:id="i-6a7a24358430af8b-6">
            Överläggningen var härmed avslutad.
          </note>
          <note xml:id="i-cddc16005a6cebcc-0">
            10 § Hänvisning av ärenden till utskott
          </note>
          <note xml:id="i-0d59d8b80bbbc9b7-0">
            Föredrogs och hänvisades
          </note>
          <note xml:id="i-5a2a072b38138e4b-0">
            11 § Anmälan om interpellation
          </note>
          <note xml:id="i-406b6425027f8ae2-0">
            Anmäldes att följande interpellation framställts
          </note>
          <note xml:id="i-840262e2a78c293d-0">
            den 21 januari
          </note>
          <note xml:id="i-ccaff915c25e02ae-0">
            Ulla Andersson
          </note>
          <note xml:id="i-0728abc30d199d5a-0">
            Interpellationen redovisas i bilaga som fogats till riksdagens
            snabbprotokoll tisdagen den 26 januari.
          </note>
          <note xml:id="i-8e18cf0ea30c445e-0">
            12 § Anmälan om frågor för skriftliga svar
          </note>
          <note xml:id="i-acd96a72e5cea195-0">
            Anmäldes att följande frågor för skriftliga svar framställts
          </note>
          <note xml:id="i-840262e2a78c293d-1">
            den 21 januari
          </note>
          <note xml:id="i-48a3a6b5764e0296-0">
            Birgitta Ohlsson
          </note>
          <note xml:id="i-76fee48f9d7364af-0">
            Désirée Pethrus Engström
          </note>
          <note xml:id="i-b3c17e91cddf97e8-0">
            Maria Stenberg
          </note>
          <note xml:id="i-43bce9dc75b67e19-0">
            Susanne Eberstein
          </note>
          <note xml:id="i-0268f1a9518f9c06-0">
            den 22 januari
          </note>
          <note xml:id="i-fd79bff423cf0cf2-0">
            Mats Pertoft
          </note>
          <note xml:id="i-fd79bff423cf0cf2-1">
            Mats Pertoft
          </note>
          <note xml:id="i-fd79bff423cf0cf2-2">
            Mats Pertoft
          </note>
          <note xml:id="i-fd79bff423cf0cf2-3">
            Mats Pertoft
          </note>
          <note xml:id="i-beca2593c322d0f7-0">
            Wiwi-Anne Johansson
          </note>
          <note xml:id="i-2c07d1b6a6d84d1e-0">
            Marie Engström
          </note>
          <note xml:id="i-fd79bff423cf0cf2-4">
            Mats Pertoft
          </note>
          <note xml:id="i-fd79bff423cf0cf2-5">
            Mats Pertoft
          </note>
          <note xml:id="i-38097b28f8233837-0">
            Birgitta Eriksson
          </note>
          <note xml:id="i-38097b28f8233837-1">
            Birgitta Eriksson
          </note>
          <note xml:id="i-7f5ea6612013d8af-0">
            Frågorna redovisas i bilaga som fogats till riksdagens snabbprotokoll
            tisdagen den 26 januari.
          </note>
          <note xml:id="i-04ec5fd81422dc51-0">
            13 § Anmälan om skriftliga svar på frågor
          </note>
          <note xml:id="i-423526480be8a20c-0">
            Anmäldes att skriftliga svar på följande frågor inkommit
          </note>
          <note xml:id="i-840262e2a78c293d-2">
            den 21 januari
          </note>
          <note xml:id="i-bfc828007d961218-0">
            Carina Hägg
          </note>
          <note xml:id="i-bfc828007d961218-1">
            Carina Hägg
          </note>
          <note xml:id="i-d2f857a5488de0f5-0">
            Svaren redovisas i bilaga som fogats till riksdagens snabbprotokoll
            tisdagen den 26 januari.
          </note>
          <note xml:id="i-52fdb88a6b3337f0-0">
            14 § Kammaren åtskildes kl. 11.49.
          </note>
          <note xml:id="i-19f425b3fd6d257a-0">
            Förhandlingarna leddes
          </note>
          <note xml:id="i-cc6783e08f915b2d-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
