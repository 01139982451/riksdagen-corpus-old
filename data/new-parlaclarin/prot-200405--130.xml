<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--130</head>
          <docDate when="2004-05-31">2004-05-31</docDate>
        </div>
      </front>
      <body>
        <div>
          <note xml:id="i-29436b16cc22976f-0">
            ﻿
          </note>
          <note xml:id="i-eb59ed51636fa7ba-0">
            Riksdagens protokoll
          </note>
          <note xml:id="i-31ffb330aab21c7d-0">
            2004/05:130
          </note>
          <note xml:id="i-ac879e5b562ef929-0" type="date">
            Tisdagen den 31 maj
          </note>
          <note xml:id="i-caf8b807b7a3ec41-0">
            Kl. 11:00 - 20:45
          </note>
          <note xml:id="i-488fc26f58d4272c-0">
            1 § Justering av protokoll
          </note>
          <note xml:id="i-6baa1365e5251511-0">
            Justerades protokollet för den 25 maj.
          </note>
          <note xml:id="i-b1e57e782c1a0377-0">
            2 § Arbetstid vid vägtransporter
          </note>
          <note xml:id="i-887f11660ecd64cb-0">
            Föredrogs
          </note>
          <note xml:id="i-64a9bbf3d7dea16c-0">
            Kammaren biföll talmannens förslag att ärendet fick avgöras efter
            endast en bordläggning.
          </note>
          <note xml:id="i-1dc0fd0bd1efd88c-0">
            Talmannen konstaterade att ingen talare var anmäld.
          </note>
          <note xml:id="i-d08c7d87e2aad0f8-0">
            3 § Arbetstidsfrågor för flygpersonal m.m.
          </note>
          <note xml:id="i-887f11660ecd64cb-1">
            Föredrogs
          </note>
          <note xml:id="i-64a9bbf3d7dea16c-1">
            Kammaren biföll talmannens förslag att ärendet fick avgöras efter
            endast en bordläggning.
          </note>
          <note xml:id="i-1dc0fd0bd1efd88c-1">
            Talmannen konstaterade att ingen talare var anmäld.
          </note>
          <note xml:id="i-a10078479a140534-0">
            4 § Ett utvidgat skydd mot könsdiskriminering
          </note>
          <note xml:id="i-887f11660ecd64cb-2">
            Föredrogs
          </note>
          <note type="speaker" xml:id="i-b38a4c4e888608c0-0">
            Anf. 1 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-4f354a160b27ab1a-0">
            <seg xml:id="i-028c775cb74f5dc1-0">
              Herr talman! Inledningsvis vill jag säga att Moderaterna självfallet
              står bakom samtliga reservationer som vi har skrivit under, men
              för tids vinnande nöjer jag mig med att yrka bifall till reservation
              nr 1.
            </seg>
            <seg xml:id="i-0bdf6acca72cd817-0">
              Det moderata jämställdhetsidealet är frihet för alla individer.
              Kvinnors och mäns liv ska inte bestämmas av traditionella könsroller.
              Ingen ska behöva känna krav på att behöva vara det ena eller det
              andra utifrån omvärldens förväntningar. Varje individ ska ha rätt
              att skapa sitt eget livsprojekt. Frihet ger jämställdhet för alla.
            </seg>
            <seg xml:id="i-2139dcbc15b5d772-0">
              Vi anser att jämställdhet utgår från alla människors lika värde
              och rätt till respekt för sin person, sina val och sina känslor,
              vilka de än må vara. Det är en fråga om rättvisa. Ingen ska särbehandlas,
              varken negativt eller positivt på grund av sitt kön eller av andra
              orsaker.
            </seg>
            <seg xml:id="i-cb48350fa5539c73-0">
              Med det här som utgångspunkt blir det en klar skiljelinje mellan
              oss och andra partier i den här kammaren. Vi pratar om individer,
              om tron på den egna förmågan, om det fria valet och att politiken
              ska styra allt mindre och människan alltmer till skillnad mot
              dem som ropar på mer politik, mer regleringar och mer styre. Skillnaden
              mellan oss är stor. Vi tror på människan mer än på politiken.
              Politiken är till för människan, inte tvärtom.
            </seg>
            <seg xml:id="i-e3b090bf95ffa19a-0">
              Vi moderater vill skapa en tydlig och sammanhållen lagstiftning,
              en enda lag med förbud mot diskriminering, oavsett om den sker
              på grund av kön, etnicitet, sexuell läggning eller någon annan
              grund. Vi föreslår därför att de fyra ombudsmännen som ska bekämpa
              diskriminering ska slås samman till en enda myndighet. Vi beklagar,
              herr talman, att regeringen fortsätter att lappa och laga i det
              system man har i stället för att ta ett ordentligt grepp i detta
              och se till att skapa ökad effektivitet och lösa olika gränsdragningsproblem.
            </seg>
            <seg xml:id="i-cdc8ad7c04fa6d8e-0">
              När det gäller utvidgningen av diskrimineringsförbudet, den föreslagna
              9 §, vill vi höja inte bara ett utan fler varnande fingrar i luften.
              Själva tillämpningen av den riskerar att få konsekvenser som man
              troligen inte har tänkt sig. Ett sådant exempel är tjejtaxan hos
              vissa taxibolag. Tjejtaxa, det som gör att det blir billigare
              för flickor att åka taxi hem på kvällar och minskar risken att
              de utsätts för brott, kommer att anses diskriminerande och kan
              alltså inte tillämpas i framtiden. Resultatet blir att 9 § kan
              komma att försätta kvinnor i en mer otrygg situation än den de
              har nu. Det är en försämring för kvinnorna. Blev det någon ökad
              jämställdhet av det? Är det verkligen den effekt som Socialdemokraterna
              och stödpartierna vill ha?
            </seg>
            <seg xml:id="i-e29498581e66740f-0">
              Herr talman! Uttalanden som att alla män är djur eller allmänna
              resonemang om att alla män är potentiella våldtäktsmän är förnedrande,
              inte bara mot en humanistisk människosyn utan också mot alla de
              män som faktiskt inte förtrycker kvinnor. För elva år sedan var
              jag med på ett riksmöte som en organisation som nu är väldigt
              omtalad i medierna hade i min hemkommun. Jag skrev senare om det
              så här: Det fanns ett sådant raseri, en sådan aggressivitet hos
              dessa kvinnor gentemot halva Sveriges befolkning som jag överhuvudtaget
              aldrig tidigare upplevt.
            </seg>
            <seg xml:id="i-905a3444cdecab1b-0">
              Här i kammaren kan jag nämna ett enda exempel. Man sade att det
              var sunt och naturligt att som kvinna använda hat i motprocessen
              mot män. Efter att ha läst de sånger som styrelsen sjöng om män
              under festkvällen den gången, vi kokar dem och vi bränner dem,
              var jag bekymrad och upprörd.
            </seg>
            <seg xml:id="i-274452deddfe773d-0">
              Herr talman! Hat är ingen bra grund att bygga en god framtid
              på. Det löser inga problem, varken på arbetsmarknaden eller i
              hemmet. Jämställdhetsarbetet är inget krig som man vinner eller
              förlorar. Det borde vara ett gemensamt projekt som utmynnar i
              ett vinna-vinna-läge för alla. I Sverige finns det inga talibaner.
              Det finns män, och det finns kvinnor. Med gemensamma krafter kan
              vi tillsammans åstadkomma det som behövs.
            </seg>
            <seg xml:id="i-cb588436a4815dc9-0">
              För det finns tyvärr fortfarande alldeles för mycket att arbeta
              med i jämställdhetsarbetet. Män har mer makt och inflytande än
              kvinnor. Löneskillnaden består. Män tjänar mer än kvinnor. Arbetsmarknaden
              består. Kvinnor finns i offentlig sektor, män i den privata. Chefer
              är mestadels män, utom i just kommunal tjänst.
            </seg>
            <seg xml:id="i-adae859939b27e00-0">
              Det är också mycket bekymmersamt att konstatera att alldeles
              för få kvinnor startar företag. Mellan 1998 och 2003 startades
              det 34 00038 000 företag varje år. För varje kvinna som startade
              ett var det två män som startade var sitt.
            </seg>
            <seg xml:id="i-7a62de727fcf959b-0">
              Herr talman! Det är väl paradoxalt att det finns en så stark
              motvilja i Sverige mot framväxten av en ny tjänstesektor för sådana
              uppgifter som tidigare utförts som obetalt och obeskattat arbete
              av kvinnor, i första hand hemmavarande. Att utveckla just den
              sektorn borde rimligen ses som en jämställdhetsfråga, särskilt
              om man anser att det är viktigt att kvinnors ekonomiska makt och
              inflytande ökar.
            </seg>
            <seg xml:id="i-5f9a71391b591eca-0">
              Men i det socialdemokratiska Sverige ska kvinnor och män inte
              få köpa alla former av hushållstjänster. Snickare i hemmet är
              okej, gärna det. Målare i hemmet är okej, gärna det. Men lika
              rätt som Socialdemokraterna och stödpartierna tycker att det är
              att få göra avdrag för manliga hushållstjänster lika fel tycker
              de att det är med de kvinnliga. Måla fönsterkarmar men inte putsa
              fönster är socialdemokratisk logik och jämställdhet.
            </seg>
            <seg xml:id="i-1fbd068679dbe072-0">
              Herr talman! Båda uppgifterna behöver göras oavsett om det är
              en man eller en kvinna som utför dem. Men Socialdemokraterna gör
              mannen och hans arbete till norm för vad som ska kunna subventioneras.
              Hellre blundar man för svartjobb i hemmen än öppnar upp för möjligheten
              till en ny arbetsmarknad.
            </seg>
            <seg xml:id="i-add92ec46088d1dd-0">
              Det finns möjlighet till nya arbeten för en del och möjlighet
              att kunna ta ett ökat ansvar utanför hemmet för andra. Men det
              säger Socialdemokraterna och stödpartierna nej till. Mannens arbetsuppgift
              är norm och kan göras avdragsgill. Kvinnans är det inte. Vi moderater
              beklagar denna inställning och kommer tillsammans med de andra
              partierna i alliansen vid ett maktskifte 2006 att se till att
              genomföra avdragsrätt för hushållsnära tjänster och därmed ge
              ökade möjligheter för många kvinnor.
            </seg>
          </u>
          <note type="speaker" xml:id="i-3cfd1dba0e2a9f55-0">
            Anf. 2 TINA ACKETOFT (fp):
          </note>
          <u who="tina_acketoft_60c419" xml:id="i-007cf6bd4c063d0f-0">
            <seg xml:id="i-97f35b7bef09631f-0">
              Herr talman! För att jag inte ska glömma det börjar jag med att
              yrka bifall till reservationerna nr 2 och 9 och står naturligtvis
              bakom alla våra enskilda och gemensamma reservationer.
            </seg>
            <seg xml:id="i-728d96b21f1090ca-0">
              Det börjar nästan bli en kär tradition att påminna om statsministerns
              löfte till alla kvinnor på den internationella kvinnodagen 2001
              den dagen då statsministern kommer ihåg att han är feminist. Då
              lovade han att de osakliga löneskillnaderna inom offentlig och
              privat sektor skulle vara åtgärdade inom en treårsperiod. Det
              var 2001. Vi skriver nu 2004.
            </seg>
            <seg xml:id="i-f61363ae6b6d39f7-0">
              I går kom det siffror från Finansdepartementet som visar att
              män i dag tjänar 29 % mer än kvinnor. Kvinnorna i Sverige tjänar
              nu alltså 71 % av en mans hundraprocentiga lön. Det stärker trenden
              att lönegapet ökar i Sverige detta världens mest jämställda land.
              Trots att lönediskriminering har varit förbjudet i lag sedan 1980,
              och trots statsministerns utlovade nollskillnad i lönerna har
              vi alltså en uppenbar lönediskriminering kvar.
            </seg>
            <seg xml:id="i-1fc46f8291d093e3-0">
              Regeringen brukar jämföra löneskillnaderna främst med andra länder
              inom EU för att finna stöd för sin politik. World Economic Forum
              presenterade i våras en rapport som glädjande nog visade att Sverige
              och Norden ligger i täten vad gäller jämställdhet. Detta används
              nu friskt av socialdemokrater för att understryka hur fantastiskt
              bra vi är på jämställdhet i Sverige.
            </seg>
            <seg xml:id="i-2470e3376282e40b-0">
              Herr talman! Missförstå mig inte. Jag är också överlycklig över
              att vi ligger i topp på den listan. Något annat hade inte varit
              något annat än en katastrof för ett land som arbetat aktivt med
              jämställdhetsfrågorna i mer än 100 år.
            </seg>
            <seg xml:id="i-c5ed38fdc8c23359-0">
              Sanningen är fortfarande att vi är bäst i en tävling där alla
              tävlar om jumbopriserna. Dessutom tar rapporten i stort fasta
              på jämlikhet lika mycket som jämställdhet. När det gäller jämlikhet
              är vi fortfarande duktiga i Sverige. Utspritt över hela kollektivet
              kvinnor det är så regeringen med samarbetspartier vill se oss,
              som en homogen klump kvinnor har vi i högre grad inflytande i
              Sverige. Vi har högre utbildning och god hälsa om man jämför med
              kvinnorna i till exempel Italien, forna Östtyskland eller Polen.
              Det är väl självklart. Något annat hade inte varit annat än en
              skam. Det är ännu hyfsat jämlikt i Sverige för kvinnor. Vi kanske
              ska säga att för kvinnor födda i Sverige är det fortfarande hyfsat
              jämlikt.
            </seg>
            <seg xml:id="i-ab49a16f1576532f-0">
              Vad man inte tittar på från regeringshåll är andelen kvinnor
              med högre inkomster, andelen kvinnor med eget kapital, andelen
              kvinnor med chefspositioner. De andelarna är mindre än i andra
              länder. När det gäller andelen kvinnor i de högre löneskikten
              hamnar faktiskt Sverige bland de sämsta i EU. Man skulle kunna
              drista sig att säga att den något mindre löneskillnaden i Sverige
              i själva verket beror på att lönespridningen är sämre i Sverige.
              Det är alltså i själva verket svårare för svenska kvinnor att
              göra lönekarriär i Sverige än det är för utländska kvinnor i sina
              hemländer.
            </seg>
            <seg xml:id="i-6aef00966323142e-0">
              Om detta och orsakerna bakom siffrorna pratar regeringen naturligtvis
              inte. Vi i Folkpartiet anser att det är dags att genomföra en
              ny löneskillnadsutredning för att på nytt kartlägga och analysera
              löneskillnaderna, osakliga såväl som sakliga skiljelinjen där
              är väldigt svår att dra samt orsakerna och förklaringarna så att
              vi skulle kunna få en riktig grund för en debatt nästa år.
            </seg>
            <seg xml:id="i-d47eccda2749f352-0">
              För att komma till rätta med de egentliga löneskillnaderna och
              orsakerna bakom dem krävs att man har ett öppet sinne för nya
              lösningar och att man gör upp med de gamla strukturerna. Socialdemokraterna
              har makten. Ni skulle kunna göra något åt de här strukturerna.
              I stället vaktar ni på dem. Hellre än att riva hinder som skulle
              ge kvinnor möjlighet att styra över sina egna liv ska det lagstiftas
              om att ge kvinnor börsstyrelseplatser, och det ska skapas nya
              dyra fluffiga luddiga myndigheter. Det är ett kraftfullt agerande
              från ett regeringsparti.
            </seg>
            <seg xml:id="i-2f5bccefb92b7c08-0">
              Vi vet att en majoritet av arbetsgivarna fortfarande inte följer
              jämställdhetsplanen. Varför ser ni inte till att facket och JämO
              fullgör det ansvar som har ålagts dem? Varför får man böter om
              man kör utan bilbälte men i bästa fall ett påpekande om man kör
              utan jämställdhetsplan?
            </seg>
            <seg xml:id="i-ded8907655625312-0">
              Finns det lagar ska de vara ändamålsenliga. De ska följas, och
              om de inte följs ska det svida åtminstone i plånboken. Frivilliga
              lagar kan inte ens betraktas som en politisk viljeyttring från
              vilken sida de än kommer. JämO måste ha en tydligare roll. Lagens
              bestämmelse om att JämO i första hand ska försöka få arbetsgivare
              att följa lagen frivilligt måste slopas. Finns det en lag ska
              den följas, punkt och slut.
            </seg>
            <seg xml:id="i-625a6d2977ac8e1a-0">
              Ett ytterligare tecken på regeringens rutinmässiga hantering
              av jämställdhetsfrågan är propositionen om det utvidgade skyddet
              mot diskriminering som vi sannolikt kommer att fatta beslut om
              här i dag.
            </seg>
            <seg xml:id="i-9b2f306d38715427-0">
              Låt mig, för att undvika spekulationer, säga att Folkpartiet
              välkomnar alla förslag i propositionen utom den som avser 9 §
              om förbud mot diskriminering. Förslaget som gäller diskriminering
              gäller varor, tjänster och bostäder och präglas av avsaknad av
              en genomgående analys av diskrimineringsbegreppet och hur det
              till exempel förhåller sig till regeln om positiv särbehandling.
            </seg>
            <seg xml:id="i-a74dd3c512c7c2a6-0">
              Debatten och jämställdhetsarbetet blir lätt absurda när denna
              lagstiftande församling ägnar sig åt att förbjuda olika taxor
              för taxi den så kallade tjejtaxan eller till och med diskuterar
              huruvida det kommer att vara lagligt eller inte för hårfrisörskan
              att ta olika taxa när hon klipper en man och när hon klipper en
              kvinna. Är det detta vi ska syssla med när vi pratar om jämställdhet?
            </seg>
            <seg xml:id="i-28fb0f7dc5a2c70f-0">
              Man skulle önska att Diskrimineringskommittén hade börjat med
              att definiera vad de anser att diskriminering är. Diskriminering
              måste väl rimligtvis handla om att en individ blir negativt särbehandlad
              i förhållande till vad som är normal behandling, inte om hon blir
              bättre behandlad av en orsak som vi alla ställer oss bakom, nämligen
              det ökade våldet mot kvinnor.
            </seg>
            <seg xml:id="i-5a7987ab40ed7bc9-0">
              Herr talman! Jag hoppas att den senaste tidens belysning av och
              debatt om särartsfeministernas tentakler till Regeringskansliet
              och hur de i mycket har satt agendan för hur det äkta jämställdhetsarbetet
              ska se ut och bedrivas kommer att leda till något gott. Just nu
              är det en enda soppa.
            </seg>
            <seg xml:id="i-6e418ef3a837a570-0">
              Jag är fullständigt övertygad om att det inte är en enskild kvinnas
              fel eller tillkortakommande som gör att hon i dag tjänar 71 %
              av männens lön. Det är inte heller alla mäns konspiration och
              kvinnohat som är orsaken. Det är strukturer och traditioner i
              samhället som låser oss fast i mönster. Ibland är de så svåra
              att se att vi tror att vi gör egna fria val fast vi i själva verket
              är inlåsta i något annat. Förtrycket är strukturellt, men lösningarna
              måste vara individuella.
            </seg>
            <seg xml:id="i-6dede7a6977f032b-0">
              Allt som är icke vänsterfeminism utmålas som ett hot mot kvinnor
              av särartsfeministerna. Sanningen är att hotet faktiskt kommer
              från dem som inte vill förändra jämställdhetsarbetet, de som vill
              fortsätta och köra i 80 år till med samma metoder som man har
              haft och som inte fungerar. Hotet kommer inte från dem som vill
              riva monopol och strukturer som låser inne kvinnor. Kvinnor behöver
              inget särskilt skydd. Vi behöver samma möjligheter och rättigheter
              som män, men inget särskilt skydd.
            </seg>
          </u>
          <note type="speaker" xml:id="i-536cc45078aa028c-0">
            Anf. 3 STEFAN ATTEFALL (kd):
          </note>
          <u who="stefan_attefall_da9453" xml:id="i-f423d7af7e0ba48f-0">
            <seg xml:id="i-6f9fb5fcca2479a8-0">
              Herr talman! Dagens debatt om ett utvidgat förbud mot könsdiskriminering
              bottnar i ett EG-direktiv. Det är ganska vanligt att vi har ett
              EG-direktiv som driver på Sverige i vissa avseenden, men det är
              vi som bestämmer utformningen och tolkningen och implementeringen,
              det vill säga hur vi ska genomföra detta i svensk lagstiftning.
            </seg>
            <seg xml:id="i-f72bcd7df1b2103e-0">
              Det är en ganska vanlig ordning. Därför har också riksdagsmajoriteten
              ett stort ansvar för hur man genomför besluten. Ibland skyller
              vi på EU, men det handlar mycket om hur vi själva hanterar och
              genomför de olika besluten.
            </seg>
            <seg xml:id="i-55b958f38c033272-0">
              Jag ska börja med att citera ur Kristdemokraternas principprogram.
            </seg>
            <seg xml:id="i-0da12e5fe83f0e42-0">
              Grunden för jämställdhet mellan kvinnor och män är alla människors
              lika värde. Kvinnor och män ska ha likvärdiga villkor, både formellt
              och informellt, för att kunna utveckla sin fulla potential. Jämställdhet
              är att båda könen får makt över sina liv, makt att forma sitt
              liv utifrån sina egna önskemål. Det är en viktig uppgift att undanröja
              traditionella föreställningar, fördomar, strukturer och juridiska
              hinder som försvårar och förhindrar jämställdhet mellan kvinnor
              och män.
            </seg>
            <seg xml:id="i-ef1e504032fd107d-0">
              Så heter det i Kristdemokraternas principprogram. Här finns inget
              könskrig. Här finns inget rätt sätt att leva. Här finns rätt att
              leva det liv man själv vill leva och att vara sann mot sig själv.
              Detta bör också prägla jämställdhetspolitiken.
            </seg>
            <seg xml:id="i-27775798832f7868-0">
              Det handlar om värderingar, traditioner och strukturer visst.
              Det handlar om hur man uttrycker sig gentemot varandra. Det handlar
              om könsord i skolan. Det handlar om lönesättning. Det handlar
              om respekt för hur man väljer att leva.
            </seg>
            <seg xml:id="i-eb2963f5d66b5499-0">
              Jag ska kommentera tre punkter i det här betänkandet och den
              här diskussionen.
            </seg>
            <seg xml:id="i-94f8f00c2d6cdf3f-0">
              Det första är att vi i vår motion pekar på vikten av respekt
              för det civila samhället och religionsfriheten när det gäller
              undantag från diskrimineringsförbudet. Det handlar exempelvis
              om att Riksförbundet för sexuellt likaberättigande ska kunna anställa
              homosexuella i sin verksamhet. Det handlar om att Katolska kyrkan,
              som har en viss teologisk syn på vem som ska vara präst, ska kunna
              anställa bara män som sådana, likaså imamer som anställs i en
              moské. Det handlar om kvinnojourerna och liknande saker.
            </seg>
            <seg xml:id="i-23fa483f12553d6f-0">
              Här fanns en oro eftersom man byter begrepp i lagstiftningen.
              Efter förtydligande från tjänstemän i Regeringskansliet har vi
              dock nöjt oss med ett särskilt yttrande i den frågan och anser
              inte att det är någon materiell skillnad på de nya formuleringarna
              i lagstiftningen.
            </seg>
            <seg xml:id="i-963f897c32088012-0">
              Det andra jag vill kommentera är förbudet mot diskriminering
              vid tillhandahållande av varor och tjänster. Här delar jag mycket
              av vad Tina Acketoft sagt. Det handlar om 9 §. Samtliga partier
              inom Allians för Sverige yrkar avslag på den utformning som paragrafen
              har fått. Vi skjuter frågan om diskriminering vid tillhandahållande
              av försäkringstjänster på framtiden, men vi förbjuder taxiföretag
              att ha tjejtaxa för att öka tryggheten för kvinnor som exempelvis
              har varit ute och roat sig och vill ta sig hem på ett billigt,
              snabbt och säkert sätt. Det visar hur sjukt denna paragraf är
              formulerad.
            </seg>
            <seg xml:id="i-d6eb5fa762f9f3ef-0">
              Jag tror att vi lätt drar ett löjets skimmer över jämställdhetspolitiken
              om vi inte ger oss på försäkringstjänster när vi vet att kvinnor
              får betala högre premier för att kunna försäkra sig för en dräglig
              ålderdom medan vi exempelvis förbjuder skilda åldersgränser på
              krogen för män och kvinnor eller tjejtaxa i taxi.
            </seg>
            <seg xml:id="i-c20ab41aee5c75b1-0">
              9 § är en dåligt formulerad paragraf som inte uppfyller de krav
              vi anser ska gälla. Den löser inte de verkliga problemen utan
              ger sig i stället på detaljer i vardagslivet som de flesta av
              oss inte upplever som det stora problemet.
            </seg>
            <seg xml:id="i-fd0daf89c343afd6-0">
              Jag skulle också vilja kommentera den diskussion vi haft i utskottet
              kring formuleringarna i betänkandet om könsmaktsordning. Det finns
              en formulering i betänkandet som majoriteten har envisats med
              att ha kvar, nämligen att det fortsatta arbetet nu ska ta sin
              utgångspunkt i den rådande könsmaktsordningen som innebär att
              kvinnor som grupp är underordnade och män som grupp är överordnade.
              Vi försökte få till en mjukare formulering som inte var lika kategorisk,
              men det avvisades av Socialdemokraterna, Vänsterpartiet och Miljöpartiet
              därav reservation 5 från vår sida.
            </seg>
            <seg xml:id="i-b4c8039c961e5c08-0">
              Det här är en ensidig formulering. Inte minst med tanke på den
              debatt som har förts efter Dokument inifrån tror jag att detta
              är ett farligt synsätt då det visar på att det bara finns ett
              enda perspektiv att analysera jämställdhetsfrågorna utifrån. Det
              är att göra radikalfeminismen till statsideologi, och det tror
              jag vore farligt och felaktigt. Är analysen felaktig leds nämligen
              också slutsatserna lätt fel. Det blir grupp mot grupp. Det personliga
              ansvarstagandet urholkas. Vad jag själv gör, vilka attityder jag
              själv har och vilka handlingar jag gör i vardagen blir inte lika
              viktigt det är strukturerna som blir viktiga och som fokuseringen
              riktas mot.
            </seg>
            <seg xml:id="i-5cb3c1a5b210cc75-0">
              Vi vet exempelvis att Vänsterpartiet pratar om att man har ett
              klass- och könsperspektiv. Det är en klass- och könskamp man bedriver.
              Det är ett marxistiskt betraktelsesätt: Det finns någonting ovanför
              människorna som styr våra beteenden, och vi själva reduceras till
              någonting som inordnas i någonting stort som man inte riktigt
              kan påverka.
            </seg>
            <seg xml:id="i-81a2bf5de9c4981e-0">
              Jag tror att detta är ett farligt synsätt eftersom det tar bort
              just det personliga ansvaret. Jag tror att mycket av bristen på
              jämställdhet i vårt samhälle handlar just om hur jag och andra
              beter oss i vardagen. Det är detta vi måste angripa: Vilka värderingar
              bär vi inom oss? Hur beter vi oss på skolgården, i arbetslivet,
              när vi sätter löner och när vi utformar arbetsformer inom exempelvis
              politiken?
            </seg>
            <seg xml:id="i-e892def412e82021-0">
              Med denna typ av formuleringar glömmer vi också de verkliga problemen.
              Jag läste häromdagen en artikel på Dagens Nyheters debattsida
              av Kommunalarbetareförbundets ordförande Ylva Thörn: Vården är
              Sveriges sjukaste arbetsplats. Inom vården arbetar ju en stor
              andel kvinnor.
            </seg>
            <seg xml:id="i-48905c63f12d2888-0">
              Ylva Thörn, som är aktiv socialdemokrat, skriver: Tillväxten
              har nu varit stark i tio år. Trots det är antalet sysselsatta
              drygt 200 000 färre än före 90-talskrisen. Den fast anställda
              arbetarstyrkan har minskat med en fjärdedel, cirka 450 000 personer.
              Samtidigt har de tillfälliga anställningarna ökat.
            </seg>
            <seg xml:id="i-0cc8873ee7f6dba9-0">
              Hon skriver vidare: Vårdtyngden har alltså ökat markant. Hon
              berättar att långtidssjukfrånvaron enligt en rapport är cirka
              tre gånger större för Kommunals kvinnliga medlemmar än för samtliga
              anställda på arbetsmarknaden.
            </seg>
            <seg xml:id="i-6e75cc17cfd74b46-0">
              Detta är en oerhört dyster beskrivning av situationen inom vården,
              där oerhört många kvinnor arbetar.
            </seg>
            <seg xml:id="i-b2d6af267e289c04-0">
              Är det då könsmaktsordningen som är problemet? Det är socialdemokrater,
              vänsterpartister och miljöpartister som haft makten under de här
              tio åren vänsterpartister och miljöpartister några år mindre.
              Under denna tioårsperiod har ni styrt, och ni har det här synsättet.
              Vi har fått fler kvinnliga fackföreningsledare under de här tio
              åren än någonsin tidigare. Vi har en mer jämställd riksdag. Vi
              har mer jämställda kommunala församlingar och landstingsförsamlingar.
              Vi har en mer jämställd regering sett till antalet kvinnor kontra
              män. Feminismen har fått en allt starkare ställning i vårt samhälle.
              Ändå är vården Sveriges sjukaste arbetsplats!
            </seg>
            <seg xml:id="i-d8272e8f50df2f09-0">
              Är verkligen könsmaktsordningen den enda förklaringen? Eller
              är det fel värderingar och fel politik som är problemet?
            </seg>
            <seg xml:id="i-1e89f2ad406e8746-0">
              Visst finns det strukturer och attityder som är problematiska,
              inte minst i den här sektorn. Men det finns också en dålig analys,
              fel värderingar och en felaktig politik, och den har socialdemokrater,
              vänsterpartister och miljöpartister ansvar för. Att lösa de här
              problemen är praktisk jämställhetspolitik. Att däremot göra radikalfeminism
              till statsideologi leder som sagt både till fel analys och till
              fel politik.
            </seg>
          </u>
          <note xml:id="i-8dd41f3871405e5a-0">
            Jag yrkar bifall till reservationerna 2 och 5. I övrigt står
            Kristdemokraterna självklart bakom samtliga sina reservationer.
          </note>
          <note type="speaker" xml:id="i-023786d41ee8cb5b-0">
            Anf. 4 CAMILLA SKÖLD JANSSON (v):
          </note>
          <u who="camilla_skold_jansson_5e5fef" xml:id="i-06a828125854dc14-0">
            <seg xml:id="i-ee046ca3466162a1-0">
              Herr talman! År 2004 anmäldes 22 700 fall av misshandel där män
              misshandlade kvinnor. Det är 62 kvinnor om dagen som anmäler misshandel.
              Trots att det fortfarande är mycket skambelagt, trots att kvinnan
              vet att hon riskerar att inte bli trodd, att bli ifrågasatt och
              att det hela kanske slutar med att det är hon själv som är orsaken
              till misshandeln, anmäler 62 kvinnor om dagen misshandel.
            </seg>
            <seg xml:id="i-33a677aaa664b4e6-0">
              Brottsförebyggande rådet räknar med ett stort mörkertal. Man
              säger att detta är toppen av ett isberg och räknar med att ungefär
              vart femte fall anmäls.
            </seg>
            <seg xml:id="i-f5716d368e9ff781-0">
              Med jämna mellanrum får vi dessa rapporter. Vi läser i tidningarna
              om enskilda händelser, om våldtäkter och om misshandel. Vi får
              rapporter med dessa gigantiska siffror, och ingen blir förvånad.
              Det är de här föreställningarna vi har om manligt och kvinnligt.
              Rapporterna och siffrorna blir som höstlöv som virvlar till och
              lägger sig ned, och så är det tyst. De väcker inga folkliga protester.
              Trots att omfattningen är så uppenbart stor och det handlar om
              ett samhällsproblem diskuteras frågan nästan inte.
            </seg>
            <seg xml:id="i-7cbbc54678280732-0">
              Så kommer då två tv-program som visar extrema uppfattningar inom
              föreningen Roks, men som också är tendentiöst och osakligt vinklade.
              Det finns olika inslag i programmen. De här extrema uppfattningarna
              handlar om att man säger att män är djur. Jag tror till och med
              att man sade att män är maskiner. De allra flesta som hör det
              tänker ju att det här är en udda uppfattning och självklart inte
              många som står för. Så är det också. Det är en extrem och udda
              uppfattning.
            </seg>
            <seg xml:id="i-14fee217ecf32bcf-0">
              Men då blir det uppmärksamhet. Då blir det debatt i tv, och det
              blir en stor fråga. Man ger sig på kvinnojourerna i allmänhet.
              Man ifrågasätter politiken. Man ifrågasätter forskningen. Man
              ifrågasätter teorierna som ligger bakom både FN:s arbete och den
              svenska jämställdhetspolitiken.
            </seg>
            <seg xml:id="i-6d7ea8789d9616ef-0">
              Det man tycker sig leda i bevis är att orsaken till allt det
              här är begreppet könsmaktsordning. Könsmaktsordning handlar om
              att man menar att det finns en ordning mellan könen som har med
              makt att göra och att kvinnor som grupp är underordnade män som
              grupp. Det paradoxala är att när debatten tar den här vändningen
              är det just uttryck för att vi har en könsmaktsordning, därför
              att det är männens perspektiv. Det är männens tolkningsföreträde.
            </seg>
            <seg xml:id="i-0a60976a2cab6fd9-0">
              Om man i stället vände på det och skulle dra en slutsats av de
              här programmen utifrån den faktiska kunskap som finns om mäns
              våld mot kvinnor och att kvinnors erfarenhet skulle få komma till
              uttryck skulle man ju komma till slutsatsen: Tänk att det finns
              kvinnor som arbetar i kvinnojourer som möter en verklighet där
              män agerar på ett sådant sätt att dessa kvinnor tappar perspektivet,
              att de uppfattar att alla män är potentiella våldtäktsmän och
              potentiella misshandlare. Det är väl det som är upprörande. Men
              återigen är det kvinnorna som är problemet.
            </seg>
            <seg xml:id="i-f021eb2cf2e0f3c5-0">
              Från Vänsterpartiets sida skulle vi vilja se en politisk reaktion
              där vi markerar mot extrema åsikter men i grunden står upp för
              kvinnojourerna och tjejjourerna och deras verksamhet. Tusentals
              kvinnor i det här landet är beroende av kvinnojourerna och tjejjourerna
              som gör ett mycket bra arbetet, ett ovärderligt arbete. De behöver
              inte mindre resurser, de behöver mer resurser.
            </seg>
            <seg xml:id="i-6ff64e67699c9c0d-0">
              Någonting som det här programmet har fört med sig är ju att fasaden
              hos de borgerliga partierna spruckit. Två tv-program och man lägger
              sig platt. Inget av de borgerliga partierna står upp för den maktanalys
              som svensk jämställdhetspolitik bygger på och som FN:s jämställdhetspolitik
              bygger på. Det man säger är att maktperspektivet och att det finns
              en strukturell ordning mellan könen inte är utgångspunkten i diskrimineringsarbetet.
            </seg>
            <seg xml:id="i-b3682956151290bc-0">
              Jag var inne och tittade på partiernas hemsidor. Det var ganska
              intressant. Jag sökte på ordet underordning. Alla partier gav
              träffar utom Moderaterna. Klickar man in på Moderaternas hemsida
              och väljer underordning får man svaret: Sökfrågan kan vara felstavad.
              Menade du undervisning?
            </seg>
            <seg xml:id="i-90dd297318812655-0">
              Går man in och tittar på Moderaternas hemsida ser man i och för
              sig att de pratar om ett genussystem, men det finns inget maktperspektiv
              där. Man säger också att de orättvisor som finns mellan kvinnor
              och män vill man inte påverka genom politiska åtgärder, därför
              har man alltså ingen politik för jämställdhet.
            </seg>
            <seg xml:id="i-d65e65b277f4ce04-0">
              Hos Kristdemokraterna hittade jag två motioner. En motion talar
              om att många kvinnor även i vårt land upplever ett kvinnohat som
              kvinnor i tidigare generationer inte har kommit i närheten av.
              Man pratar om förnedring av kvinnor genom porrindustri, misshandel
              och våldtäkter. Flickor och kvinnor diskrimineras i utbildning
              och yrkesliv på grund av kvinnors underordning och mäns överordning.
            </seg>
            <seg xml:id="i-f52539ecd3a08320-0">
              Jag hittade en annan motion där man också gör den här strukturella
              analysen och inte alls lägger det på individnivå utan säger att
              det kommer att ta flera generationer att förändra de situationer
              av kvinnlig underordning som gör fortsatt förtryck möjligt.
            </seg>
            <seg xml:id="i-b8be152262b6a29d-0">
              Nu backar Kristdemokraterna. Nu ska man inte prata om över- och
              underordning. Med den analys som Stefan Attefall gjorde är det
              här radikalfeminism. Har ni varit radikalfeminister? Du måste
              ju vara konsekvent. Om du anklagar andra måste ni ju titta på
              er själva. Jag menar att ni har hamnat fullständigt fel.
            </seg>
            <seg xml:id="i-f8c5719bc1206fb0-0">
              Folkpartiet ska ha landsmöte till hösten. Där slår man fast liberalernas
              långa och stolta tradition på jämställdhetsområdet, med rötter
              bland annat i John Stuart Mills och Harriet Taylors analys av
              kvinnors strukturella underordning, att vara liberal innebär att
              eliminera kvinnors strukturella underordning. Men nu är inte det
              perspektivet i jämställdhetsarbetet, och då blir ju frågan: Vilka
              perspektiv är det då Folkpartiet vill ersätta könsmaktsordningen
              med? Vilka diskrimineringsfrågor är det Folkpartiet menar inte
              innehåller något maktperspektiv? Innehåller inte mäns våld mot
              kvinnor en könsmaktsordning? Innehåller inte det en strukturell
              maktobalans?
            </seg>
            <seg xml:id="i-037d183f55c95867-0">
              Jag tycker inte att resonemanget håller. Det finns anledning
              att fortsätta den här debatten. Som jag sade har jämställdhetsfasaden
              krackelerat, och det fanns inte särskilt mycket där bakom. Det
              behövdes inte så mycket heller för att spräcka den.
            </seg>
            <seg xml:id="i-97fa6fb25804dee5-0">
              Sammanfattningsvis yrkar jag bifall till reservation 7 när det
              gäller jämställdhetspolitiken.
            </seg>
            <seg xml:id="i-e41f6895270bc73a-0">
              När det gäller propositionen, som vi också behandlar, tycker
              vi att det är en förbättring och en anpassning av de andra diskrimineringsgrunderna.
              Vi bedömer inte att det blir några problem med 9 §, som flera
              har tagit upp här, eftersom till exempel tjejtaxi är möjlig att
              ha i samma stund man kan visa att detta är ett skydd för tjejer
              att ta sig hem, att det inte är ett kommersiellt intresse eller
              att det är tryggare att åka tunnelbana än taxi, vilket det kanske
              är i vissa fall. Jag vet inte. Det händer övergrepp också i taxibilar.
            </seg>
            <seg xml:id="i-7f25b4d84d2ad91a-0">
              I övrigt har vi fört diskussionen om diskrimineringslagstiftningen
              väldigt många gånger. Jag behöver inte upprepa vår ståndpunkt,
              annat än att vi står bakom betänkandet i övrigt. Precis som de
              andra partierna ser vi fram emot Diskrimineringskommitténs förslag,
              som ska leda till att vi kan anta en lagstiftning som håller på
              längre sikt.
            </seg>
          </u>
          <note type="speaker" xml:id="i-25d229a857afa356-0">
            Anf. 5 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-f423d7af7e0ba48f-1">
            <seg xml:id="i-1ba837a0085d314f-0">
              Herr talman! Det är riktigt att Kristdemokraterna tror att det
              finns strukturer som gör att kvinnor kommer sämre ut i arbetslivet.
              Vi har lönesättningen exempelvis. Det finns sådana strukturer.
            </seg>
            <seg xml:id="i-84188c0d28c1af45-0">
              Det vi invänder mot och försökte åstadkomma i diskussionerna
              i utskottet var inte den kategoriska formulering som nu finns
              i betänkandet utan en mjukare formulering. Det vägrade ni att
              ställa upp på. Då kan man tolka det som att ni anser att det bara
              finns en enda utgångspunkt för jämställdheten och det är grupptänkandet,
              könsmaktsordningen.
            </seg>
            <seg xml:id="i-9966ffa9bcbd8aad-0">
              Det leder tokigt, det visar Dokument inifrån-programmen. Exempelvis
              försöker man inte ens att tillsammans med andra åtgärder använda
              sig av metoder som är framgångsrika i andra länder för att behandla
              de män som misshandlar kvinnor. Man väljer bort vissa åtgärder
              därför att de inte passar in i mönstret.
            </seg>
            <seg xml:id="i-f97625d90a1d93c5-0">
              Jag tror också att faran med den här typen av program som väcker
              en debatt som kan vara positiv i många stycken men där det också
              finns en risk att man drar alla tjejjourer över en kam är att
              man på något sätt tar ett steg tillbaka i den sunda jämställdhetskamp
              som jag gärna bidrar till.
            </seg>
            <seg xml:id="i-53ea457349e3c4fd-0">
              Men vi kanske ibland ska lämna den här teoretiska överbyggnaden
              och ställa oss den raka frågan: Hur kommer det sig att vården
              är Sveriges sjukaste arbetsplats med Camilla Sköld Jansson som
              en av de ansvariga politikerna? Tror man att det bara finns strukturer,
              någonting där uppe, blir man inte längre personligt ansvarig.
              Men Camilla Sköld Jansson är faktiskt personligt ansvarig för
              att stötta en politik som leder till att vården är Sveriges sjukaste
              arbetsplats, där en massa kvinnor faktiskt lider av den politik
              som du och dina partivänner och regeringskolleger för.
            </seg>
          </u>
          <note type="speaker" xml:id="i-753058eb35a4910a-0">
            Anf. 6 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-06a828125854dc14-1">
            <seg xml:id="i-168a67242ee12d42-0">
              Herr talman! Först och främst har könsmaktsordningsbegreppet
              och synen på behandlingen av män som utför våld ingenting med
              varandra att göra. Det finns inget samband däremellan. Självklart
              ska män som utför våld liksom andra som utför kriminella handlingar
              ha behandling. Självklart.
            </seg>
            <seg xml:id="i-29f0fc1f32f880dc-0">
              Sedan har Kristdemokraterna inte alls mjukat upp skrivningarna.
              Ni har ryckt undan maktperspektivet. Ni har ryckt undan över-
              och underordningen. I konsekvens av det får ni se över era gamla
              motioner. De stämmer inte med det ni säger i er reservation. Jag
              vill återigen säga: Det kommer två tv-program, och då visar Kristdemokraterna
              i sin prydno var de står i de här frågorna.
            </seg>
            <seg xml:id="i-83e831349f7cea38-0">
              Kommunals kvinnor är en mycket utsatt grupp. Det har att göra
              med att det finns diskriminerande strukturer på arbetsmarknaden
              som handlar om kön men också om klass. Det gör att kvinnor i LO-kollektivet
              är de som har de allra mest bekymmersamma situationerna. Lösningen
              på det är motsatsen till det Kristdemokraterna vill. Lösningen
              på det Ylva Thörn tar upp i sin debattartikel och de problem som
              presenteras där är att vi måste öka anslagen till kommuner och
              landsting. Det vill inte Kristdemokraterna. Vi måste förstärka
              arbetsrätten. Det vill inte Kristdemokraterna. Vi behöver införa
              en arbetstidsförkortning. Det vill inte Kristdemokraterna.
            </seg>
          </u>
          <note type="speaker" xml:id="i-08ce0bbb3f8a32dc-0">
            Anf. 7 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-f423d7af7e0ba48f-2">
            <seg xml:id="i-bc7631122b9d1e81-0">
              Herr talman! Kristdemokraterna har under hela 1990-talet och
              2000-talet anslagit mer pengar i sitt budgetförslag till kommuner
              och landsting än vad regeringen har gjort och än vad den konstellation
              som Camilla Sköld Jansson stöttar har gjort. Varför? Jo, därför
              det är ett av problemen. Vården och omsorgen har fått ta en oproportionerligt
              stor del av saneringen av statsfinanserna medan man inte har vågat
              röra exempelvis bidragssystemen. De har svällt enormt under den
              här tiden. De har varit som en gökunge som gröpt ur resurserna
              för just de kvinnor som jobbar inom vården, äldreomsorgen och
              på andra områden i den offentliga sektorn.
            </seg>
            <seg xml:id="i-7ecdfc524d793476-0">
              Det handlar också om att vi bara har monopolarbetsgivare. Vi
              har bara ett fåtal arbetsgivare förutom kommuner och landsting.
              Det gör att det finns lite att välja på. Man kan inte gå till
              en annan arbetsgivare som har bättre arbetsmiljö och bättre arbetsförhållanden.
              Jag vet själv exempel på där kommuner och landsting på vissa orter
              kommer överens om att inte konkurrera med varandra om lönerna
              för undersköterskor och sjuksköterskor för att ingen av dem vinner
              på det. Det är monopolet som styr dessa kvinnors lönesättning.
              Det är strukturer som slår brutalt mot dessa kvinnor.
            </seg>
            <seg xml:id="i-843646eacf100f48-0">
              Kristdemokraterna vill gärna medverka till en uppvärdering av
              vården och omsorgen. Vi trodde att också Vänsterpartiet ville
              det. Men facit är att de inte har fått den förbättring som ni
              har snackat om i ord.
            </seg>
            <seg xml:id="i-d959c79f348b6af7-0">
              Det är problemet. När man bara talar om strukturer jag säger
              bara talar om strukturer, notera vad jag säger frikopplas det
              personliga ansvaret. I politiken har varje politiker ett personligt
              ansvar och det har även Camilla Sköld Jansson för att vården är
              Sveriges sjukaste arbetsplats.
            </seg>
          </u>
          <note type="speaker" xml:id="i-6454d94a3febde28-0">
            Anf. 8 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-06a828125854dc14-2">
            <seg xml:id="i-2e26c81cd82ba8d5-0">
              Herr talman! De borgerliga partierna älskar att föra fram påståendena
              att offentliga arbetsgivare är sämre än privata arbetsgivare.
              Så är det inte. Vi är tillbaka till bristerna i Kristdemokraternas
              analys när det gäller jämställdhetspolitik och män och kvinnor.
            </seg>
            <seg xml:id="i-df68c130aab953df-0">
              Kvinnor diskrimineras för att de är kvinnor. De diskrimineras
              om de ingår i Kommunalarbetareförbundet, och de diskrimineras
              om de tillhör Handels eller Hotell och Restaurang. Kvinnor diskrimineras
              på både offentlig och privat marknad. Därför är det strukturellt.
            </seg>
            <seg xml:id="i-cef12c108be439fc-0">
              Vilka är de största orsakerna till att kvinnor har lägre livsinkomst
              än män? Den största orsaken är det ojämna uttaget av föräldraledigheten.
              Kristdemokraterna vill inte ha någon individuell föräldraförsäkring.
              Det andra stora skälet är att kvinnor arbetar deltid. Därför behöver
              vi lagstifta om rätten till heltid. Det vill inte Kristdemokraterna.
            </seg>
            <seg xml:id="i-b22859e34f27938c-0">
              Däremot vill Kristdemokraterna minska bidragssystemen. Gå in
              och titta i budgetpropositionen i jämställdhetsbilagan! Då ser
              ni att just transfereringssystemet, bidragssystemen, gynnar kvinnor.
              Det är kvinnor som gynnas av bidragssystemen. Där vill ni skära.
            </seg>
            <seg xml:id="i-a3210f80ba81fd5f-0">
              Ni har ingen jämställdhetspolitik. I dag har ni också visat att
              ni inte har någon jämställdhetsanalys som håller.
            </seg>
          </u>
          <note type="speaker" xml:id="i-44bf80104adbea9e-0">
            Anf. 9 MAGDALENA ANDERSSON (m) replik:
          </note>
          <u who="magdalena_andersson_79da6b" xml:id="i-4f354a160b27ab1a-1">
            <seg xml:id="i-8b899e3a08b43800-0">
              Herr talman! Jag förstår att Camilla Sköld Jansson är desperat
              och försöker att slå på alliansens partier så gott hon kan. Genom
              att försöka misskreditera vår syn på kvinnojourer tror jag att
              Camilla Sköld Jansson gör ett självmål.
            </seg>
            <seg xml:id="i-6e715be889133abb-0">
              Jag skulle rekommendera Camilla Sköld Jansson att läsa förra
              veckans uttalande från Q-sam. Det består av kvinnor från samtliga
              partier här i riksdagen. Det talar om just hur viktiga vi samtliga
              tycker att kvinnojourer och deras verksamhet är. Dessutom kanske
              det kunde vara intressant att se vad det är för kvinnor som är
              aktiva och arbetar inom kvinnojourerna.
            </seg>
            <seg xml:id="i-b32347c86ba8b63c-0">
              Herr talman! För mig var det trist att behöva se dessa tv-program.
              Men det var inget nytt. Som jag sade var det elva år sedan jag
              hörde de ord som jag läste upp i talarstolen förut. Anser Camilla
              Sköld Jansson att kvinnor ska sjunga sånger om män med texter
              om att de ska kokas i en gryta, eller texter som säger: Vi ska
              bränna dem? Är det så man bygger det goda och jämlika samhället
              tillsammans?
            </seg>
          </u>
          <note type="speaker" xml:id="i-cf57911682ea0590-0">
            Anf. 10 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-06a828125854dc14-3">
            <seg xml:id="i-6b6e3200a53ed424-0">
              Herr talman! Jag har redan vid flera tillfällen sagt att vi måste
              markera mot extrema åsikter. Det tror jag att Magdalena Andersson
              har hört.
            </seg>
            <seg xml:id="i-81e8a95328119b95-0">
              Vi är båda upprörda över dessa uttalanden där man jämför med
              djur och maskiner. Men jag har inte hört att Magdalena Andersson
              i den här debatten har sagt sig vara upprörd över hur många kvinnor
              som de facto misshandlas och de facto mördas i detta land.
            </seg>
            <seg xml:id="i-6b89c4552a94307f-0">
              Vilken slutsats drar Moderaterna och Magdalena Andersson av att
              det finns kvinnor som uttalar dessa extrema åsikter? Är det fel
              på kvinnorna? Ska skulden ligga på dem? Eller är det så att vi
              ska uppröras över att de har sådana erfarenheter att de har tappat
              referensramarna?
            </seg>
          </u>
          <note type="speaker" xml:id="i-fb4ee9ac3161aca5-0">
            Anf. 11 MAGDALENA ANDERSSON (m) replik:
          </note>
          <u who="magdalena_andersson_79da6b" xml:id="i-4f354a160b27ab1a-2">
            <seg xml:id="i-3c47ea2127ff7034-0">
              Herr talman! Min slutats är att det behövs kvinnojourer. Det
              är tråkigt att behöva konstatera det. De som finns fungerar ofta
              väldigt väl och är helt nödvändiga. Men hat är ingen grund att
              bygga en gemensam framtid på. Det löser inga problem, precis som
              jag sade tidigare.
            </seg>
            <seg xml:id="i-1d426b174a8cc5e0-0">
              Vi har problem på arbetsmarknaden. Vi har problem i hemmen. Vi
              löser inte de problemen genom att ställa oss mot varandra som
              grupp mot grupp eller genom att föra ett gerillakrig mot varandra.
              Det är mycket bättre att försöka få en vinna-vinna-situation där
              alla kommer ut och känner: Det här gjorde vi gemensamt någonting
              bra av.
            </seg>
            <seg xml:id="i-c2efa8d492192cd9-0">
              Det jag saknar är att Camilla Sköld Jansson vill ge kvinnor möjlighet
              att arbeta utanför hemmet på ett helt annat sätt och ge kvinnor
              möjlighet att ta ansvarsfulla jobb och chefsarbeten genom att
              de får chansen att köpa de tjänster som de behöver i hemmet. Det
              krävs 70 timmar i veckan för att man ska klara av hem, familj
              och annat. Det krävs också om man ska ha vissa arbeten att man
              har en chans att få hjälp med hemarbetet. Varför säger Camilla
              Sköld Jansson nej till detta?
            </seg>
          </u>
          <note type="speaker" xml:id="i-5d9d6e75eb69288a-0">
            Anf. 12 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-06a828125854dc14-4">
            <seg xml:id="i-5d99f591c22e2786-0">
              Herr talman! När det gäller att hat inte är ett konstruktivt
              element till förändring har jag precis samma uppfattning som Magdalena
              Andersson. Däremot tycker jag fortfarande att det som är upprörande
              är omfattningen av mäns våld mot kvinnor.
            </seg>
            <seg xml:id="i-65d2fa7c9c6a33af-0">
              Det stämmer liksom inte riktigt när Moderaterna skriver i sitt
              program att de vill påverka jämställdheten men inte genom politiska
              åtgärder. Vad menar ni att stöd till kvinnojourerna är? Är inte
              det en politisk åtgärd? Eller är det så att ni har ett undantag
              och har en politisk åtgärd för att komma till rätta med detta?
            </seg>
            <seg xml:id="i-7680442cb679e44f-0">
              Det var väldigt avslöjande att lyssna till Magdalena Anderssons
              första anförande där hon talade om avdrag för pigtjänster. Hon
              gör väldigt klart att det handlar om kvinnor. Det är kvinnor som
              ska utföra de arbetsuppgifterna.
            </seg>
            <seg xml:id="i-c6c14b743bc176bd-0">
              Man har ett problem med att man har en ojämlik fördelning av
              det oavlönade och avlönade arbetet mellan kvinnor och män. Det
              vill Moderaterna lösa genom att använda skattepengar till en annan
              kvinna som ska gå in i detta hem och lösa problemet i relationen.
            </seg>
            <seg xml:id="i-3cdc5ed440c8f35f-0">
              Det är konservativt. Det har också ett väldigt tydligt klassperspektiv.
              Det såg vi i Finland. Det var det stora flaggskeppet som Almega,
              Svenskt Näringsliv och också HSB uttalade sig om. De gick ut och
              sade: Vi ska följa Finlands exempel. Det kommer att skapa 100
              000 nya arbeten. Det var inte riktigt så när vi fick facit på
              bordet.
            </seg>
          </u>
          <note type="speaker" xml:id="i-e532d30babcc0116-0">
            Anf. 13 TINA ACKETOFT (fp) replik:
          </note>
          <u who="tina_acketoft_60c419" xml:id="i-007cf6bd4c063d0f-1">
            <seg xml:id="i-c6f2b0cebce84272-0">
              Herr talman! Jag ska lugna Camilla Sköld Jansson med att jag
              i allra högsta grad delar upprördheten över det våld som män utövar
              mot kvinnor. Det upprör mig så till den grad att jag får vakta
              mitt språk så att jag inte använder ord som inte riktigt passar
              i denna sal. De 16 som mördades och de drygt 22 700 som blev misshandlade
              det finns inte ord för det.
            </seg>
            <seg xml:id="i-c12ea42a78bd2f50-0">
              Jag kan däremot inte riktigt förstå var Camilla Sköld Jansson
              har varit de senaste åren när hon säger att detta är siffror som
              faller likt höstlöv, att det inte diskuteras, debatten förs inte,
              men på grund av två tv-program börjar debatten helt plötsligt
              föras. Det tycker jag är mycket märkligt, att Camilla Sköld Jansson
              inte har deltagit i den här debatten, som vi andra har försökt
              föra.
            </seg>
            <seg xml:id="i-a462499d75270ce6-0">
              Det jag skulle vilja fråga är: Var har Camilla Sköld Jansson
              varit när vi andra, vi i Folkpartiet, har krävt ett större aktivt
              deltagande från starten vad gäller bidrag till kvinnojourer, mansjourer,
              tjej- och killjourer och brottsofferjourer, när vi har efterlyst
              de ökade insatserna och regeringen i princip bara har låtit detta
              falla? Det är ju tack vare Miljöpartiet som det faktiskt har kommit
              ett ökat bidrag de närmaste åren. Det är tack vare Miljöpartiet
              inte tack vare Camilla Sköld Jansson, som nu står och är så indignerad.
              Jag skulle vilja fråga henne varför hon i så fall inte har bidragit
              till den här ökade insatsen tidigare.
            </seg>
          </u>
          <note type="speaker" xml:id="i-9694a51a7313a9c3-0">
            Anf. 14 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-06a828125854dc14-5">
            <seg xml:id="i-32766172272611ac-0">
              Herr talman! Trots alla de här rapporterna om vilka stora tal
              det är när det gäller mäns våld mot kvinnor har inte frågan föranlett
              någon debatt i den här kammaren, där parti på parti drar slutsatser.
              Här har vi det exemplet. Nu drar de fyra borgerliga partierna
              slutsatser, och ni gör avsteg från den analys som FN gör och som
              vi har gjort i svensk jämställdhetspolitik.
            </seg>
            <seg xml:id="i-cf5a414f9a605ba7-0">
              När det gäller det finansiella ansvaret för kvinnojourerna tackar
              jag för frågan eftersom jag då kan passa på att säga att det var
              vi som lyfte den. Vi var de första här i riksdagen som lade motioner
              runt att staten ska ta ett finansiellt ansvar. Vi jobbar med den
              frågan när vi sitter vid förhandlingsbordet, och det kommer vi
              att fortsätta göra.
            </seg>
            <seg xml:id="i-5a9ca4233d983294-0">
              Jag ställde en fråga till Folkpartiet i mitt första inlägg som
              handlar om det ni skriver till ert landsmöte, att er uppgift är
              att eliminera kvinnors strukturella underordning. Vad är det för
              skillnad mellan strukturell underordning och könsmaktsordning?
              Vad är det som är problemet? Och finns det ett maktperspektiv
              i mäns våld mot kvinnor?
            </seg>
          </u>
          <note type="speaker" xml:id="i-e8a0a3c70384da67-0">
            Anf. 15 TINA ACKETOFT (fp) replik:
          </note>
          <u who="tina_acketoft_60c419" xml:id="i-007cf6bd4c063d0f-2">
            <seg xml:id="i-94c5a538142cd66c-0">
              Herr talman! Jag sade tidigare att jag välkomnade den debatt
              som de här tv-programmen ledde till. Hur allmängiltiga, eller
              riktade eller vad man nu ska kalla dem, de än har varit har de,
              precis som Camilla Sköld Jansson har sagt, lyft upp debatten.
              Det är jättebra. Det välkomnar jag. Vad jag äntligen kanske kan
              skymta är faktiskt att de som tidigare inte var så delaktiga i
              debatten nu kan se att det finns olika typer. Det finns maktförhållandet.
              Det finns strukturer som man måste förändra.
            </seg>
            <seg xml:id="i-5d10230e20c971c8-0">
              Men man kan kanske också se att det inte enbart handlar om det
              rådande vänsterfeministiska perspektivet, som säger att det alltid
              är makt och klass som låser in kvinnor och män. Det kanske är
              så att man skulle våga titta på forskning där det inte redan är
              förutbestämt vad resultatet ska bli. Så har vi faktiskt erfarenhet
              av att det har varit hittills. Man skulle då kunna se, som man
              till exempel har gjort i andra länder, att de män som utövar våld
              mot kvinnor kanske inte gör det av makt utan för att de behöver
              behandling.
            </seg>
            <seg xml:id="i-f076441e54fb7567-0">
              Om man ändrade sin inställning att hela tiden se det så att män
              är maktgalna människor kanske man skulle våga drista sig till
              att faktiskt ge den behandling som de här männen behöver för att
              inte upprepa sitt beteende så att inte fler kvinnor blir slagna.
              Men detta är ju den politik som Camilla Sköld Jansson ständigt
              har satt foten i vägen för. Man får över huvud taget inte lov
              att lyfta frågan att det kanske inte är fråga om maktgalna män
              utan om sjuka män som behöver behandling. Därmed inte sagt att
              det ursäktar deras beteende eller att kvinnor på något sätt ska
              skuldbeläggas.
            </seg>
          </u>
          <note type="speaker" xml:id="i-4d8d58826ce8b42b-0">
            Anf. 16 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-06a828125854dc14-6">
            <seg xml:id="i-480a68c6e8abffea-0">
              Herr talman! Det var en lite intressant krok att gå vidare med
              när Tina Acketoft säger att män slår för att de behöver behandling.
              Men jag ska inte ta den kroken av ett skäl. Det är för att jag
              respekterar Tina Acketoft när det gäller jämställdhetsfrågor.
              Vi har haft många debatter. Jag är jättebesviken på att Folkpartiet
              har den här reservationen. Min personliga analys är att det tyvärr
              tyder på en maktobalans i Folkpartiet. Jag hoppas att Tina Acketoft
              är och förblir Folkpartiets taleskvinna när det gäller jämställdhetsfrågor.
              Det tror jag vore bra både för Folkpartiet och för politiken i
              övrigt.
            </seg>
          </u>
          <note type="speaker" xml:id="i-a1301a23e9bd996b-0">
            Anf. 17 ANDERS LARSSON (c):
          </note>
          <u who="maria_larsson_f0b7f8" xml:id="i-548bb67784ed2053-0">
            <seg xml:id="i-93e21f32548ca3d0-0">
              Herr talman! Jag vill inleda med att notera att vi i Centerpartiet
              står bakom samtliga de reservationer som vi har i det här betänkandet
              men att vi för tids vinnande enbart yrkar bifall till reservationerna
              nr 2 och nr 3.
            </seg>
            <seg xml:id="i-0da5711299b93143-0">
              Sverige är bäst i världen. Så inleds bakgrundsavsnittet om hur
              utvecklingen ser ut på jämställdhetsområdet. Trots detta, eller
              kanske mer med anledning av detta konstaterande, finns det skäl
              att vara oroad. Finns det en mättnad? Börjar tron på att nå ända
              fram till ett helt jämställt samhälle avta? Spelar bäst-i-världen-tänket
              bort kreativitet, engagemang och tydlighet i målet för vårt gemensamma
              arbete, nämligen jämställdhet?
            </seg>
            <seg xml:id="i-779d7cc74fb33068-0">
              I dagens Sverige verkar jämställdhet på papperet vara viktigare
              än jämställdhet i praktiken. Det innebär att man blundar för att
              det finns kvinnor som diskrimineras på arbetsplatser och nöjer
              sig med att kontrollera att jämställdhetsdokumenten är i sin ordning.
              Vi har en uppenbar tendens att fokusera på dokument och rutiner
              i stället för på faktiskt arbete och resultat.
            </seg>
            <seg xml:id="i-199ed8bb3daf679a-0">
              Sverige har erkänt en av världens mest kompletta lagstiftningar
              för jämställdhet mellan kvinna och man. Trots detta känns det
              inte riktigt genuint, och lagstiftning och tillämpning är långtifrån
              något under av tydlighet. Bör, överväga, sträva efter likväl som
              analyser och utredningar används för att beskriva situationen
              och vägen. I stället borde ord som ska samt tydliga målformuleringar,
              konkreta exempel, uppföljningar och konsekvenser av att inte följa
              de gemensamt överenskomna arbetsformerna användas. Centerpartiet
              vill öka kraften i lagstiftningens tillämpning. Konsekvenserna
              av diskriminering måste bil tydligare, bland annat genom prövning
              i allmän domstol, inte som i dag i den partssammansatta arbetsdomstolen.
            </seg>
            <seg xml:id="i-67b92a37e07f4ea5-0">
              Det är inte bara lönegapen som har ökat under de senaste tio
              åren. I en forskarstudie av Antoinette Hetzler, professor i sociologi
              vid Lunds universitet konstateras att kvinnor är mer sjuka än
              män i alla typer av yrken. Skälen till detta tros vara att kvinnor
              diskrimineras på arbetsmarknaden. En liknande studie gjordes för
              tio år sedan. Skillnaden i sjukskrivningar var då inte alls lika
              stor. Även kvinnors andel av dem som tar föräldraledighet eller
              stannar hemma för att vårda sjuka barn ökar. Slutsatsen blir att
              utvecklingen på vissa områden har gått i stå eller vänder tillbaka
              åt fel håll. Detta är inte acceptabelt.
            </seg>
            <seg xml:id="i-ba8e09f54245397f-0">
              Utöver tydligare regler måste vi även tillsammans bestämma oss
              för att göra upp med århundraden av befästa fördomar och strukturer.
              Mannen känner sig nöjd när mer tid läggs på de egna barnen än
              den egna fadern gjorde under ens egna barnaår. Kvinnan, däremot,
              har att jämföra sig med sin mor och minska ned på engagemanget
              med barnen och familjen för att delta aktivt och slåss för lika
              villkor ute på arbetsmarknaden. Detta leder för många till en
              känsla av otillräcklighet och missnöjdhet. Att arbeta med förhållningssätt
              och attityder är minst lika viktigt som att arbeta med lagstiftning.
            </seg>
            <seg xml:id="i-c49c0e216dc56543-0">
              Mans- och kvinnoroller är dessutom befästa i flera funktioner.
              Försäkringar är inte neutrala mellan man och kvinna. Riskbedömning
              sker i flera fall utifrån människors kön i stället för efter individ.
              Det är ett förhållande som, det har vi hört här, ännu inte har
              hanterats i lagstiftningen. Det får alltså leva vidare. Kvinnors
              företagande är lägre än mäns. Förutom tradition bedöms detta även
              ha könsanknutna orsaker byggda på okunskap och olika fördomar
              om kvinnors förmåga att driva företag. Det är två konkreta exempel
              på områden som det återstår att ta tag i.
            </seg>
            <seg xml:id="i-62ecb92a018b1909-0">
              Genom vårt språkbruk befäster vi dessutom dagligen könsordningen
              som framhäver mannens ledande roll. Begreppet herr talman, fru
              talman diskuterades på sin tid när det begav sig livligt i denna
              församling. En tjänsteman kan nuförtiden vara både man och kvinna.
              Förr i tiden var de män, likväl som nämndemännen. Sjuksyster och
              sjuksköterska är begrepp som vandrat åt andra hållet. Visst fungerar
              det, men det beskriver ändå åter gamla tiders syn på det uppdelade
              samhället mellan män och kvinnor.
            </seg>
            <seg xml:id="i-0272fbef181f77cc-0">
              Vi kanske skulle fundera en del över språkbruket. Varför inte
              konsultera våra yngsta ungdomar som med sinnet friare från fördomar
              och traditioner säkert kan hjälpa till att utveckla vårt språk
              i syfte att vi i alla fall slutar att i dagligt tal kalla kvinnor
              för män och män för syster?
            </seg>
            <seg xml:id="i-769413a93a26c7a1-0">
              Det fortsatta arbetet med att avföra jämställdhetsfrågan mellan
              man och kvinna såsom definitivt löst kommer inte i mål enbart
              med lagstiftning. Offentlig verksamhet, myndigheter, offentligt
              ägda bolag, kommuner och landsting måste fungera som tydliga och
              goda föredömen. Legitimiteten av de beslut vi fattar här faller
              om vi själva inte lever som vi lär i vår egen vardag, som politiker
              eller i de verksamheter vi är satta att förvalta.
            </seg>
            <seg xml:id="i-b3689974c50cacf8-0">
              Hustrun vad nu detta ord har för dunkel historisk innebörd i
              familjen kom hem häromdagen upprörd och arg. I en diskussion med
              en arbetsledare om möjligheten att förändra arbetstiden, hon arbetar
              i vården, undrade den manlige chefen spontant varför hon över
              huvud taget arbetade. Din man tjänar väl tillräckligt så det räcker
              till er båda.
            </seg>
            <seg xml:id="i-6040469a2f567725-0">
              Herr talman! Det finns ett ordspråk som säger att det svårt att
              lära gamla hundar sitta. Ett antal av dem är det säkert inte ens
              lönt att lägga några lärdomspengar eller energi på. Lagstiftning,
              tydliga och kännbara konsekvenser får ta hand om dem som har svårt
              att förstå.
            </seg>
            <seg xml:id="i-a203eb47d1a4fb00-0">
              I det långsiktiga förändringsarbetet däremot måste vi lägga ned
              mer resurser och energi på barn och ungdomar, på föräldraskapet,
              i förskola och i skolorna för att arbeta med attityder, förhållningssätt
              och respekt mellan könen. Arbetet kommer att ta tid, men genom
              insatser där skapas möjligheter att från grunden arbeta bort de
              diskrimineringar som i dag finns.
            </seg>
            <seg xml:id="i-5c24a21309220de8-0">
              Många är otåliga, men med gemensamt, målinriktat och tydligt
              arbete och i samarbete mellan män och kvinnor är vi i Centerpartiet
              övertygade om att vi kommer att nå ända fram.
            </seg>
          </u>
          <note type="speaker" xml:id="i-341ee8195bf870de-0">
            Anf. 18 RONNY OLANDER (s):
          </note>
          <u who="ronny_olander_2c3227" next="cont" xml:id="i-674a07418d3d14f3-0">
            <seg xml:id="i-c396cde7aa943b1b-0">
              Herr talman! Jag yrkar inledningsvis bifall till förslaget i
              betänkandet och avslag på de motioner och reservationer som lagts
              i ärendet. Samtidigt vill jag uttrycka ett stort tack till arbetsmarknadsutskottets
              kansli för ett mycket gediget arbete med betänkandet under tidspress.
              Tack ska ni ha för det.
            </seg>
          </u>
          <note xml:id="i-f2a26fe18555484c-0">
            I betänkandet behandlas propositionen 2004/05:147 Ett utvidgat
            skydd mot könsdiskriminering och fyra motioner som väckts med
            anledning av propositionen samt två motioner från allmänna motionstiden
            som handlar om könsrelaterade åldersgränser. Därutöver behandlas
            ett stort antal motioner från den allmänna motionstiden hösten
            2004 som avser jämställdhetsfrågor.
          </note>
          <u who="ronny_olander_2c3227" prev="cont" xml:id="i-aa8265bfa1589169-0">
            <seg xml:id="i-8c0025395c533c5e-0">
              Propositionen innehåller förslag till ändringar i främst jämställdhetslagen
              1991:433 och lagen 2003:307 om förbud mot diskriminering. Förslagen
              i propositionen innebär att skyddet mot diskriminering som har
              samband med diskrimineringsgrunden kön stärks så att det i princip
              kommer i nivå med skyddet mot diskriminering som har samband med
              diskrimineringsgrunderna etnisk tillhörighet, religion eller annan
              trosuppfattning, funktionshinder och sexuell läggning. Syftet
              med propositionen är också att stärka jämställdhetssträvandena.
            </seg>
            <seg xml:id="i-9979a57c0160d807-0">
              Förutom att stärka skyddet mot diskriminering på grund av kön
              är syftet med förslaget att genomföra tre EG-direktiv, främst
              det så kallade likabehandlingsdirektivet, i de delar där förslag
              läggs fram. Propositionen bygger på en överenskommelse mellan
              Socialdemokraterna, Vänsterpartiet och Miljöpartiet de gröna,
              och grunden återfinns i vårt 121-punktsprogram.
            </seg>
            <seg xml:id="i-1b4a5121d7027356-0">
              Herr talman! Diskrimineringskommittén föreslog i sitt delbetänkande
              SOU 2004:55 att förbudet mot könsdiskriminering skulle omfatta
              försäkringstjänster. Regeringen för inte fram det förslaget nu.
              Här bör även nämnas att lagutskottet nyligen behandlat frågan
              om könsneutrala pensionsförsäkringar och då liksom vid tidigare
              tillfällen uttalat att försäkringspremier bör kunna vara könsneutrala.
            </seg>
            <seg xml:id="i-11e5f427b7a47603-0">
              Som några av motionärerna anfört agerade Sverige i EU-förhandlingarna
              med ambitionen att få till stånd ett tydligt diskrimineringsförbud
              i fråga om försäkringar. I propositionen anges att det är regeringens
              utgångspunkt att diskriminering i fråga om försäkringstjänster
              är oacceptabel och att detta gäller oberoende av vad som följer
              av EG-rättens utformning och minimikraven i det nya EG-direktivet.
              Utskottet delar den uppfattningen.
            </seg>
            <seg xml:id="i-4d101386e0dce404-0">
              Principerna för vad som ska anses vara diskriminering och utformning
              av ett diskrimineringsförbud som gäller försäkringar bör enligt
              regeringen analyseras mer än vad som hittills gjorts. En del av
              den analysen måste ta sin utgångspunkt i att ett avtal om försäkring
              i det enskilda fallet bygger på en riskbedömning från försäkringsgivarens
              sida. Det kan enligt regeringen även finnas skäl att närmare belysa
              förutsättningarna för och eventuella konsekvenser av en händelseutveckling
              där försäkringsbolagen i Sverige förändrar sina beräkningsgrunder
              men där motsvarande åtgärder inte samtidigt vidtas i andra medlemsstater
              inom EU.
            </seg>
            <seg xml:id="i-2f518586341aecc3-0">
              Regeringen avser nu att skyndsamt vidta de åtgärder som krävs
              för att ta fram ett fullgott beredningsunderlag i fråga om införandet
              av ett förbud mot könsdiskriminerande försäkringar och vilka konsekvenser
              ett sådant förbud skulle kunna få.
            </seg>
            <seg xml:id="i-6f7c21c484b5d50a-0">
              Utskottet anser att detta arbete inte bör föregripas och avstyrker
              därför motionerna från Kristdemokraterna och Centern.
            </seg>
            <seg xml:id="i-1e53df377642457d-0">
              Moderaterna föreslår att vi ska nöja oss med en provisorisk lagstiftning
              i avvaktan på mer genomgripande förändringar, till exempel en
              gemensam diskrimineringslagstiftning.
            </seg>
            <seg xml:id="i-76ffa80c1462850e-0">
              Något skäl att avvakta genomförandet av EG-direktivet i de fall
              där förslag nu förs fram är det inte enligt utskottets uppfattning.
              Förslaget att utvidga skyddet mot diskriminering som har samband
              med diskrimineringsgrunden kön ligger i linje med vad som tidigare
              sagts om att skapa ett diskrimineringsskydd som är så likartat
              som möjligt oavsett diskrimineringsgrund.
            </seg>
            <seg xml:id="i-3695f7280e9656b2-0">
              Folkpartiet menar att den föreslagna utformningen av 9 § skapar
              oklarheter och att bestämmelsen därför inte bör ändras förrän
              det finns ett samlat förslag till ny diskrimineringslagstiftning.
              Lagen om förbud mot diskriminering innehåller i 9 § ett diskrimineringsförbud
              som gäller vid yrkesmässigt tillhandahållande av varor, tjänster
              och bostäder.
            </seg>
            <seg xml:id="i-5298759f0c6742ec-0">
              Regeringen föreslår nu att diskrimineringsförbudet i bestämmelsen
              utvidgas till att också omfatta diskriminering som har samband
              med diskrimineringsgrunden kön. Förbudet syftar till att motverka
              särbehandling mellan kvinnor och män.
            </seg>
            <seg xml:id="i-866aace04d3ee350-0">
              Att ett direktiv inte behöver vara genomfört förrän vid ett senare
              tillfälle är enligt utskottets mening i sig inget skäl att avvakta
              en lagändring.
            </seg>
            <seg xml:id="i-13b695453260de2b-0">
              Kristdemokraterna tar upp frågan om diskrimineringsförbudets
              omfattning och ger uttryck för att lagen bör förtydligas så att
              inte prissättning av typen tjejtaxa i taxinäringen omfattas av
              lagens förbud.
            </seg>
            <seg xml:id="i-d712fd774c6cbccc-0">
              Undantagsbestämmelsen har getts en generell utformning. Utrymmet
              för avsteg från likabehandlingsprincipen är begränsat. Skyddat
              boende för kvinnor och män som utsatts för fysiskt eller psykiskt
              våld eller annat utnyttjande anges i propositionen som exempel
              på en företeelse som inte bör omfattas av diskrimineringsförbudet.
              Enligt regeringen bör rent kommersiella intressen däremot inte
              omfattas av undantaget, exempelvis tjejtaxi och frisörer.
            </seg>
            <seg xml:id="i-98b90c0fdec0cdea-0">
              Kristdemokraterna anser vidare att hänsyn till respekten för
              den civila gemenskapen och religionens betydelse uttryckligen
              bör framgå av ordalydelsen i jämställdhetslagen.
            </seg>
            <seg xml:id="i-25e569e4c393aa68-0">
              Regeringens förslag innebär att undantaget i jämställdhetslagen
              från förbudet mot direkt diskriminering för ideellt eller annat
              särskilt intresse upphävs. Undantaget från förbudet ska i stället
              vid sidan av lagens gällande undantag för positiv särbehandling
              gälla vid beslut om anställning, befordran eller utbildning för
              befordran om visst kön är nödvändigt på grund av arbetets natur
              eller det sammanhang där det utförs.
            </seg>
            <seg xml:id="i-38ec31d72613abb7-0">
              Regeringen anför i propositionen att de situationer där det nuvarande
              undantaget ska vara tillämpligt och den exemplifiering som finns
              i äldre förarbeten även med det förslag som nu läggs fram i stort
              sett alltjämt har relevans.
            </seg>
            <seg xml:id="i-dfd5af2592b359d8-0">
              Som ett särskilt fall där en arbetssökandes kön någon gång bör
              kunna tillmätas betydelse anges i propositionen att arbetsgivaren
              eller en organisation eller liknande som med hänsyn till verksamhetens
              ändamål eller speciella förutsättningar bör ges en särskild möjlighet
              att väga in könsfrågan i ett anställnings-, utbildnings- eller
              befordransbeslut. Några exempel då sådana överväganden kan göra
              sig gällande är enligt propositionen kyrkor och trossamfund eller
              kvinnoorganisationer såsom Riksorganisationen för kvinnojourer
              och tjejjourer i Sverige.
            </seg>
            <seg xml:id="i-02ec59531584c96d-0">
              Centerpartiet tar upp frågan om en lika fördelning av de medel
              som samhället ställer till förfogande via Nutek, Vinnova och Almi
              för att nya företag ska kunna komma till stånd.
            </seg>
            <seg xml:id="i-58b647bdc3617ec8-0">
              När det gäller Almis långivningsverksamhet uttalas bland annat
              i det senaste ägardirektivet att bolaget inom finansieringsverksamheten
              ska sträva efter att ha en jämn könsfördelning mellan kunderna.
              Nutek och Vinnova sysslar företrädesvis med rådgivning med mera.
            </seg>
            <seg xml:id="i-eca3f88294fcc76e-0">
              Även frågan om riskkapital behandlas i propositionen. Regeringen
              anför i detta sammanhang att det inte går att bortse från könsmaktsordningen
              i samhället. Den tar sig uttryck i bland annat att svårigheter
              att skaffa riskkapital och att få stöd för att utveckla affärsidéer
              och liknande i praktiken tycks vara särskilt besvärligt för kvinnor.
            </seg>
            <seg xml:id="i-adcfdf6b3ea3cc04-0">
              Regeringen menar därför att lån eller rådgivning i samband med
              start eller bedrivande av näringsverksamhet som lämnas till kvinnor
              på mer förmånliga villkor än till män i princip bör vara tillåtet
              även om lagregeln i sig inte ger ett explicit uttryck för principen
              om positiv särbehandling.
            </seg>
            <seg xml:id="i-2f7f3ee0486473d6-0">
              Utskottet vill peka på att syftet med de nya lagreglerna är att
              närma sig det övergripande jämställdhetspolitiska målet att kvinnor
              och män ska ha samma möjligheter, rättigheter och skyldigheter
              och förutsätter därmed att detta kommer till praktiskt uttryck
              i styrningen av de statliga bolagen och myndigheterna. Utskottet
              avstyrker den motionen från Centerpartiet.
            </seg>
            <seg xml:id="i-d8f2bffac0845b67-0">
              Herr talman! Avslutningsvis vill jag peka på den markering som
              utskottet gör när det gäller arbetsmarknadens parter inom privat
              och offentlig sektor och deras ansvar för ett jämställt arbetsliv
              samt att utskottet förutsätter att regeringen noga följer utvecklingen
              inom området.
            </seg>
          </u>
          <note xml:id="i-82679c3cda0285c9-0">
            Den nya lagstiftningen föreslås träda i kraft den 1 juli 2005.
          </note>
          <note xml:id="i-980aab9a0c32b17c-0">
            I ärendet finns 20 reservationer och 3 särskilda yttranden.
          </note>
          <note xml:id="i-274620e4c15fe4bf-0">
            Utskottet ansluter sig till propositionens bedömningar i denna
            fråga. Med hänvisning till vad som anförts avstyrker utskottet
            motionen från Kristdemokraterna.
          </note>
          <note xml:id="i-bbab3a84a915f2d5-0">
            Herr talman! Nyligen har det i Näringsdepartementet tagits fram
            en promemoria (Ds 2005:15) som handlar om förstärkning och förenkling
            ändringar i anställningsskyddslagen och föräldraledighetslagen.
            Där finns förslag om ändringar i dessa lagar. Promemorian har
            utarbetats av en arbetsgrupp inom departementet. Arbetsgruppen
            har bearbetat de förslag avseende tidsbegränsade anställningar
            och förstärkt rätt till föräldraledighet som Arbetslivsinstitutet
            hösten 2002 lämnade i promemorian Hållfast arbetsrätt för ett
            föränderligt arbetsliv (Ds 2002:56). Promemorian (Ds 2005:15)
            remissbehandlas för närvarande.
          </note>
          <note xml:id="i-0705e284a9287b36-0">
            Utskottet avstyrker motionen från Kristdemokraterna med hänvisning
            till vad som anförts.
          </note>
          <note type="speaker" xml:id="i-10485f2dcc905f93-0">
            Anf. 19 MAGDALENA ANDERSSON (m) replik:
          </note>
          <u who="magdalena_andersson_79da6b" xml:id="i-4f354a160b27ab1a-3">
            <seg xml:id="i-26780bb66c647f6e-0">
              Herr talman! Ronny Olander tog upp promemorian 2005:15 i sitt
              anförande. Jag vill passa på att erinra om att det nu är fem år
              sedan en enig riksdag krävde ett förstärkt lagskydd för föräldralediga,
              men regeringen har ännu inte återkommit i frågan. Detta är synnerligen
              anmärkningsvärt. Jag tror inte heller att någon ledamot i arbetsmarknadsutskottet
              kan stå här och säga att det beror på att man har varit så rasande
              upptagen av andra arbetsmarknadsfrågor. Det är bara att konstatera
              att i fråga om tillkännagivanden har regeringen ett väldigt rymligt
              samvete och en väldigt stor skrivbordslåda att lägga dem i. Nog
              borde Riksrevisionen tipsas om att granska regeringens hanterande
              av riksdagens tillkännagivanden.
            </seg>
            <seg xml:id="i-ee1f22efc60ca2ee-0">
              Nu är det bra att detta hanteras i den promemoria som Ronny Olander
              tar upp. Men min fråga är: Är Ronny Olander nöjd med detta hanterande?
              Och nästa fråga: När kommer lagförslaget hit till riksdagen? Det
              är fem år sedan en enig riksdag gjorde detta tillkännagivande.
            </seg>
          </u>
          <note type="speaker" xml:id="i-c951462510e7541d-0">
            Anf. 20 RONNY OLANDER (s) replik:
          </note>
          <u who="ronny_olander_2c3227" xml:id="i-f2f491c726b0a836-0">
            <seg xml:id="i-47f3b25476a31b4b-0">
              Herr talman! Som Magdalena Andersson och Moderaterna väl känner
              till tar vissa förslag dessvärre något längre tid. Visst kan man
              tycka att fem år är en lång tid. Jag har inga andra tankar kring
              det. Samtidigt är det också viktigt att man ser denna del i ett
              sammanhang när det gäller hela jämställdhetspolitiken.
            </seg>
            <seg xml:id="i-81d109fecc1b3cd2-0">
              Jag har suttit och lyssnat på de olika debattörerna. Camilla
              Sköld Jansson påpekade mycket riktigt att alliansen sprack på
              jämställdhetsgrunderna och analysen, det som är en förutsättning
              för att kunna ta tag i jämställdhetsarbetet och könsmaktsordningen.
            </seg>
            <seg xml:id="i-aaacd78289d8a509-0">
              FN har antagit en kvinnokonvention från CEDAW och även en deklaration
              om våld mot kvinnor. Medlemsländerna har enats om att mäns våld
              mot kvinnor är ett uttryck för ojämlika maktförhållanden mellan
              kvinnor och män. Dessa maktförhållanden har lett till mäns dominans
              över och diskriminering av kvinnor samt tvingat in kvinnor i en
              underordnad ställning. Som våldets grundläggande orsak pekar FN
              på en könsmaktsordning där män är överordnade och kvinnor underordnade.
            </seg>
            <seg xml:id="i-0217de17a10ce2a8-0">
              Jag tog mig friheten att läsa upp dessa rader. Det som ni i alliansen
              har varit överens om, enligt vad jag har sett i reservationerna,
              är att den offentliga sektorn ska konkurrensutsättas. Det är ni
              helt överens om alla fyra.
            </seg>
          </u>
          <note type="speaker" xml:id="i-e5261ece928a428b-0">
            Anf. 21 MAGDALENA ANDERSSON (m) replik:
          </note>
          <u who="magdalena_andersson_79da6b" xml:id="i-4f354a160b27ab1a-4">
            <seg xml:id="i-1de6e00d7e467464-0">
              Herr talman! Man kan konstatera att Ronny Olander inte har en
              aning om när det blir ett förstärkt lagskydd för föräldralediga.
              Såvitt jag förstår finns det förslag om kompetensutveckling som
              också ligger och väntar.
            </seg>
            <seg xml:id="i-f132a71429fe57a5-0">
              Det är roligt att Ronny Olander har noterat att den borgerliga
              alliansen är överens om att konkurrensutsätta den offentliga sektorn,
              för det hade jag tänkt att fråga om. Varför är Socialdemokraterna
              så starka motståndare till ökade möjligheter för kvinnor att få
              flera arbetsgivare att välja mellan, att starta egna företag inom
              branscher som de väl känner till, att få en förändring på arbetsmarknaden
              för att få mer makt, inflytande och ökad jämställdhet? Varför
              är Ronny Olander och Socialdemokraterna så ängsliga för detta?
            </seg>
          </u>
          <note type="speaker" xml:id="i-5e28f3200328399b-0">
            Anf. 22 RONNY OLANDER (s) replik:
          </note>
          <u who="ronny_olander_2c3227" xml:id="i-f2f491c726b0a836-1">
            <seg xml:id="i-438f75a13244b90b-0">
              Herr talman! Vi socialdemokrater är mycket för att både män och
              kvinnor ska ha möjligheter att starta och driva egna företag.
              Vi har många åtgärder för att uppmuntra att kvinnor ska ha samma
              möjligheter som män. Jag sade också i mitt anförande att vi till
              och med är beredda att gå ett steg längre.
            </seg>
            <seg xml:id="i-cfb011aea03c5107-0">
              Men ni i alliansen gör ett generalfel, om jag får uttrycka mig
              så. Ni pratar om att man ska konkurrensutsätta den offentliga
              sektorn. Vi socialdemokrater är för en stark offentlig sektor.
              När man ska konkurrensutsätta någonting blir det i slutändan den
              som bjuder lägst pris som förmodligen får jobbet. När 8590 % av
              den kommunala ekonomin består av löner, vad är det då som man
              ska konkurrera med? Jo, då blir det förmodligen färre anställda
              i det nya privata företaget. Vi tänker aldrig sälja ut den offentliga
              sektorn på det sättet och med de förutsättningarna. Vi står upp
              för en stark offentlig sektor. Likadant är det när man pratar
              om inlåsningseffekter.
            </seg>
            <seg xml:id="i-93f0a785e43d78ff-0">
              Det är andra här som har åberopat andra tidningar, så jag ska
              också passa på att göra det. Jag läste i Dagens Nyheter om att
              man i sommar i Norge lockar svenska sjuksköterskor. Då säger Vårdförbundets
              nya ordförande att de svenska sjuksköterskornas löneutveckling
              under några år har gjort att det har blivit mindre attraktivt
              att åka till Norge. Här finns många spännande förutsättningar
              att bedriva verksamhet i offentlig sektor. Jag vill understryka
              det.
            </seg>
          </u>
          <note type="speaker" xml:id="i-24745240a7a3a673-0">
            Anf. 23 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-f423d7af7e0ba48f-3">
            <seg xml:id="i-a0d7994ae6ea266d-0">
              Herr talman! Det var intressant att höra Ronny Olanders syn på
              tjänstesektorn. Jag tror att varje människa som jobbar i tjänstesektorn
              skulle bli något förvånad att höra hur idéfattiga Ronny Olander
              tycker att människor som jobbar i tjänstesektorn är. Arbetsorganisation,
              hur man jobbar och hur man utformar sitt arbete betyder ingenting.
              Det är bara lönen som det handlar om. Det är en mycket märklig
              syn.
            </seg>
            <seg xml:id="i-c84783a90876d374-0">
              Jag vill ta upp två konkreta frågor med Ronny Olander. Det blev
              ju en mycket filosofisk diskussion med Camilla Sköld Jansson,
              och vi kanske kan vara lite praktiska här nu.
            </seg>
            <seg xml:id="i-7ecaab067ef41367-0">
              Vi på den borgerliga sidan har sagt nej till utformningen av
              § 9, som handlar om förbud mot diskriminering vid tillhandahållande
              av varor och tjänster. Vi tycker inte om utformningen och effekten
              av den paragrafen. Ronny Olander tycker fortsättningsvis att det
              är bra att kvinnor exempelvis får betala högre försäkringspremier
              för sina pensionsförsäkringar, medan de blir förbjudna att åka
              taxi billigare hem på kvällen efter exempelvis en krogrunda. Det
              är konsekvensen av utformningen av paragrafen. Man silar mygg
              men sväljer kameler. Är detta en lycklig utformning av den här
              paragrafen? Det är min första fråga.
            </seg>
            <seg xml:id="i-3e821b11706c92f6-0">
              Den andra frågan som jag gärna vill ställa är: Vad är det för
              jämställdhetspolitik att kvinnorna, efter tio år med Socialdemokraterna
              vid makten, inom vården och omsorgen ska uppleva att vården är
              Sveriges sjukaste arbetsplats? Det är färre personer som ska göra
              mer av arbetet, arbetet har blivit tyngre och man upplever att
              man har litet eller inget inflytande över arbetstempo, fördelning
              och utformning av arbetet, planering av semester, förläggning
              av egen arbetstid etcetera, etcetera. Och vi vet att staten styrs
              av Socialdemokraterna, att de flesta landsting styrs av Socialdemokraterna,
              att de flesta kommuner styrs av Socialdemokraterna, och har gjort
              så under lång tid. Effekten efter tio år med Socialdemokraterna
              vid makten är att vården är Sveriges sjukaste arbetsplats. Är
              det en praktisk jämställdhetspolitik som Ronny Olander är stolt
              över?
            </seg>
          </u>
          <note type="speaker" xml:id="i-235ee038a5a5b891-0">
            Anf. 24 RONNY OLANDER (s) replik:
          </note>
          <u who="ronny_olander_2c3227" xml:id="i-f2f491c726b0a836-2">
            <seg xml:id="i-cdd0aa77db4e6ddd-0">
              Herr talman! Vad gäller den första frågan om försäkringspremier
              åberopar jag vad regeringen har sagt, och som utskottet har ställt
              sig bakom, att detta behöver ses över noga, att det behövs ett
              riktigt genomarbetat förslag och att regeringen återkommer skyndsamt.
            </seg>
            <seg xml:id="i-c8e62eb7f125e409-0">
              Vad gäller den sjukaste arbetsplatsen, som Stefan Attefall tar
              upp, lyssnade jag på inlägget tidigare som handlade om att vi
              inte ville röra bidrag och annat. Jag kom hit till riksdagen 1994
              efter det att din regering, den nuvarande alliansen, hade lämnat
              efter sig alltifrån 500-procentig ränta till dubblering av statsskulder
              och så vidare. I saneringen skar vi i bidragssystemen och i transfereringssystemen
              därför att vi prioriterade verksamheten. Det är förunderligt egentligen
              att Stefan Attefall tog upp det här för då fick jag möjlighet
              att säga det här. När vi har sagt det under åren har ni bara sagt
              att det där tillhör det gamla, att det tillhör det förgångna och
              att nu ska vi se framåt. Jovisst, det ska vi också göra. Men skillnaden
              är att ekonomin måste vara i ordning. Det måste vara ordning och
              reda i statens finanser. Först då kan man utveckla verksamheter,
              och det har vi gjort. Förra året satsade vi i storleksordningen
              35 miljarder för att ge kommun- och landstingsfolket möjlighet
              att ta sitt ansvar.
            </seg>
            <seg xml:id="i-ee3ce576e061a499-0">
              I går bad jag faktiskt riksdagens utredningstjänst att ta fram
              uppgifter, för jag visste att den här frågan skulle komma. Av
              Sveriges 290 kommuner styr Vänstern och Socialdemokraterna i 37
              %. I 99 av 290 kommuner styr alliansen, alltså 34 %. Ni kan inte
              stå här med trovärdighet och gång efter gång avsäga er ansvaret
              och säga att det är Socialdemokraterna som styr överallt. Ja,
              vi tar självfallet vårt ansvar. Vi tar ett stort ansvar, men jag
              tror inte att väljarna alltid vill ge oss det.
            </seg>
          </u>
          <note type="speaker" xml:id="i-800288d6fe797c49-0">
            Anf. 25 STEFAN ATTEFALL (kd) replik:
          </note>
          <u who="stefan_attefall_da9453" xml:id="i-f423d7af7e0ba48f-4">
            <seg xml:id="i-84b87d85e6270b18-0">
              Herr talman! Då är vi tillbaka vid 90-talets början, när vi upplevde
              den största ekonomiska krisen i Sveriges efterkrigshistoria, som
              vi kan diskutera orsaken till. Jag vill gärna peka på en del saker
              som hände på 80-talet. Och 1991, valvåren, försvann tusen jobb
              om dagen när Socialdemokraterna styrde. Det är klart att det var
              problem att hantera.
            </seg>
            <seg xml:id="i-a576a4f634636049-0">
              Socialdemokraterna har alltså lyckats så dåligt på tio år att
              man inte ens lyckats städa upp. Det är ju vad du säger, Ronny
              Olander. Ni har misslyckats i tio års tid. Men vem får då ta bördan
              om man ska göra en sanering av statsfinanserna? Jo, det fick kvinnorna
              i vården och omsorgen göra. Det var inte bara de direkta nedskärningarna
              ni höll på med. Ni hade en massa andra indirekta åtgärder som
              år efter år drog undan skatteunderlaget för kommuner och landsting
              och gjorde det allt svårare för kommuner och landsting att bedriva
              en bra vård och omsorg. Och så har ni fört monopolpolitik, infört
              stopplagar och liknande saker.
            </seg>
            <seg xml:id="i-6fda752bad6dd234-0">
              Jag gjorde själv en undersökning när de borgerliga styrde här
              i Helsingfors under förra mandatperioden. Jag jämförde Helsingforss
              stad med Göteborg, Malmö och Uppsala, allihop socialdemokratiskt
              styrda. Helsingfors satsade mest per person över 65 år på äldreomsorg,
              hade högsta ambitionen när det gällde förskolan och liknande saker.
              Det var i det borgerligt styrda Helsingfors. Göteborg, Malmö och
              Uppsala låg långt efter. Göteborg slog Helsingfors i ett enda
              avseende, och det var stödet till gymnasieskolan per elev. Det
              beror säkerligen mycket på att det finns fler praktiska yrkesutbildningar
              i Göteborg. Det var åtminstone den förklaring som vi fick.
            </seg>
            <seg xml:id="i-04f1230c41a7b437-0">
              Men efter tio år med Socialdemokraterna vid makten och som dominerande
              aktör är vården Sveriges sjukaste arbetsplats. Det är den konkreta
              jämställdhetspolitiken som vi borde prata om. Det är den effekten
              som Ronny Olander har skapat med sin politik, som Ronny Olander
              måste ta personligt ansvar för som ledamot i Sveriges Riksdag
              och inte skylla på regeringen eller på några borgerliga politiker
              i någon enstaka kommun någonstans.
            </seg>
            <seg xml:id="i-45930bdede8bd41f-0">
              Det som är det intressanta är att när man pratar praktisk jämställdhetspolitik
              kommer Socialdemokraterna till korta.
            </seg>
          </u>
          <note type="speaker" xml:id="i-6b354a1f1979c807-0">
            Anf. 26 RONNY OLANDER (s) replik:
          </note>
          <u who="ronny_olander_2c3227" xml:id="i-f2f491c726b0a836-3">
            <seg xml:id="i-2bf1e42f0e0ceae6-0">
              Herr talman! En av grunderna för att utveckla ett välfärdssamhälle,
              för att utveckla kommuner och landsting och även statlig verksamhet,
              är att man har ekonomin i god ordning, så att man inte lånar sig
              fram, vilket vi såg för tio år sedan, som du själv nämnde.
            </seg>
            <seg xml:id="i-e1a5fa5faa64271b-0">
              Jag vill också säga att just kvinnorna i offentlig sektor eller
              samtliga Kommunals kvinnor har gjort och gör fantastiska insatser.
              En del har slitit hårt i 3035 år och kanske ännu längre, och till
              sist tar axlar, rygg och knän stryk och tar slut. Så är det. Det
              är också en av de grupper som blir förtidspensionerade eller får
              sjukersättning. Det är viktigt att säga. Vi lägger ned mycket
              jobb här.
            </seg>
            <seg xml:id="i-fd2b1f94b17ea452-0">
              Men här har männen också ett stort ansvar för att inte kvinnorna,
              precis som du vet, ska vara dubbelarbetande. De måste ta sin beskärda
              del i hemarbetet, kring barnen och familjen, vill jag understryka.
            </seg>
            <seg xml:id="i-63196ab5c0e3e3d3-0">
              Jag ska använda någon minut för att det faktiskt ska komma med
              i protokollet att vi ska ha detta som ett underlag plus det här
              mycket bra betänkandet som innehåller en sammanställning av vad
              som sker inom jämställdhetsområdet, vad som är gjort och vad som
              kommer att göras. Här finns 14 olika pågående aktiviteter kring
              olika utredningar. Jag nämner bara några stycken: Jämt och ständigt,
              jämställdhetspolitiska utredningar, analys, mål, indikatorer inom
              alla politikområden, en styrgrupp i Regeringskansliet för jämställdhetsintegrering
              i statliga verksamheter, jämställdhetsanalyser i utredningsarbete,
              representation i statliga styrelser och kommittéer, nationella
              handlingsplaner, diskussioner kring kvinnocentrum och tjejjourer
              och hur viktiga dessa är, nationella handlingsplaner mot prostitution
              och människohandel, utvärdering av kvinnofridspropositionen, sexualiseringen
              av det offentliga rummet, män och jämställdhet.
            </seg>
            <seg xml:id="i-a0693796577eb138-0">
              Här pågår massor av viktiga och angelägna uppgifter. Stefan Attefall
              och alliansen, var med i det arbetet! Låt oss kanske också på
              några områden göra det tillsammans.
            </seg>
          </u>
          <note type="speaker" xml:id="i-27a34c02166d3c5e-0">
            Anf. 27 ULF HOLM (mp):
          </note>
          <u who="ulf_holm_a45651" next="cont" xml:id="i-0fdab1df01ffe7b6-0">
            <seg xml:id="i-e4f1026e437b5850-0">
              Herr talman! I arbetsmarknadsutskottets betänkande 7 behandlas
              en proposition om ett utvidgat skydd mot könsdiskriminering, vilket
              innebär att diskriminering på grund av kön stärks så att det i
              princip kommer i nivå med andra diskrimineringsgrunder, såsom
              etnisk tillhörighet, religion eller annan trosuppfattning, funktionshinder
              och sexuell läggning. Ett uttryckligt förbud införs mot diskriminering
              i form av trakasserier på grund av kön och sexuella trakasserier.
              Propositionen bygger på en överenskommelse mellan regeringen,
              Miljöpartiet och Vänstern. Jag har därför inte lämnat några reservationer
              utan yrkar bifall till förslaget i betänkandet.
            </seg>
            <seg xml:id="i-37a2b459b01999be-0">
              Från Miljöpartiets sida vill jag dock klargöra att vi gärna skulle
              ha sett att detta förslag också innefattade försäkringstjänsterna.
              Vi har liksom många andra reagerat på de orättvisor som tycks
              finnas inom detta område. Vi vill att pensionsförsäkringarna blir
              könsneutrala en linje vi har fört i till exempel lagutskottet.
              Eftersom det inte finns något ordentligt underlag för att fatta
              beslut om detta i dag finns det inte mycket att göra. Vi kan ha
              plakatpolitik, som de fyra borgerliga partierna har, men Diskrimineringskommittén
              måste ta fram ett ordentligt beslutsunderlag innan vi ändrar lagstiftningen
              på detta område. Jag hade önskat att det fanns ett sådant underlag
              klart i dag, men så är inte fallet.
            </seg>
            <seg xml:id="i-51858a591cc0cfad-0">
              I betänkandet tas också upp en rad olika motionsyrkanden från
              senaste året, och det är uppenbart att jämställdhetsfrågorna engagerar
              oss ledamöter. Jag hade önskat att ansvarig minister var här i
              dag, Jens Orback, men uppenbarligen hade han annat för sig. Mer
              uppseendeväckande är kanske att den riksdagsledamot som tydligast
              engagerat sig i dessa frågor, Gudrun Schyman, och som har tänkt
              bilda ett parti med feminismen som kärnfråga inte är här i dag
              och deltar när riksdagen behandlar det årliga jämställdhetsbetänkandet.
              Man kan bara spekulera, herr talman, i vad detta kan bero på.
            </seg>
            <seg xml:id="i-0e469a8e715246e9-0">
              Målet för jämställdhetspolitiken är att kvinnor och män ska ha
              samma möjligheter, rättigheter och skyldigheter inom alla områden
              i livet. Det kan tyckas vara en självklarhet, men så är det tyvärr
              inte i dag. För mig och Miljöpartiet handlar frågan ytterst om
              rättvisa och demokrati. Trots en lång historia av aktivt jämställdhetsarbete
              präglas vårt samhälle fortfarande av en könsmaktsordning. Det
              är mannens perspektiv och värderingar som alltjämt sätter dagordningen
              och är styrande i samhället. Männen har makt och tolkningsföreträde.
              Arbetet måste därför ges en mer feministisk inriktning. Det innebär
              att vi måste medvetandegöras om att det alltjämt råder en könsmaktsordning,
              att kvinnor som grupp är underordnade och män som grupp överordnade.
            </seg>
            <seg xml:id="i-84d3d90e8ccb4a09-0">
              Det är ett faktum att män och kvinnor på grund av könsrollerna
              i samhället behandlas olika från den dag vi föds. I ett jämställt
              samhälle ska män och kvinnor i första hand ses som människor och
              i den meningen vara lika inför varandra. Vi anser att både kvinnor
              och män tjänar på ökad jämställdhet och att bristen på jämställdhet
              är ett resultat av den patriarkala struktur som format samhället.
            </seg>
            <seg xml:id="i-2f9b86163c7bd274-0">
              Den mest användbara definitionen av feminism är att feminism
              är insikten om att patriarkatet är den rådande könsmaktsordningen
              samt en vilja att förändra detta. I den bemärkelsen, herr talman,
              har Miljöpartiet alltid varit en del av den feministiska rörelsen.
            </seg>
            <seg xml:id="i-5d7449c4618e93e1-0">
              Den i dag omfattande lagstiftning om jämställdhet som finns i
              Sverige kan ge sken av att det patriarkala förtrycket är borta.
              Så är det tyvärr inte. Trots många goda lagar påverkar fortfarande
              könstillhörigheten våra möjligheter och val och det bemötande
              vi får i samhället. Arbetsmarknaden är ett bra exempel på detta.
              Den är fortfarande till stor del segregerad med kvinnor klart
              överrepresenterade i låglöneyrken.
            </seg>
            <seg xml:id="i-b551123b776d2597-0">
              Det är denna utgångspunkt för arbetet som sätter dagordningen
              för den handlingsplan som Socialdemokraterna, Miljöpartiet och
              Vänstern har. Vi har gått igenom område för område, identifierat
              olika frågor och lagt förslag på vad som behöver göras under den
              här mandatperioden. Såvitt jag vet har aldrig tidigare en så grundlig
              genomgång skett av regeringens alla politikområden. En framgångsrik
              jämställdhetspolitik måste vara integrerad i all politik och forma
              samhället och människors vardag. Det gäller allt från ekonomisk
              politik till utbildningspolitik och arbetsmarknadspolitik.
            </seg>
            <seg xml:id="i-317198be8b0844d3-0">
              Vi har fem fokusområden för detta arbete:
            </seg>
            <seg xml:id="i-9f62059a793366c6-0">
              Dessa fem områden är viktiga och sätter dagordningen för den
              mandatperiod som nu pågår.
            </seg>
            <seg xml:id="i-62a9a18a8a241da4-0">
              Visst finns det mycket kvar att göra inom jämställdhetspolitiken.
              Jämfört med många andra länder har vi gjort mycket, men vi får
              absolut inte slå oss till ro och tro att allting är bra. Det är
              det inte.
            </seg>
            <seg xml:id="i-ff51fdad9f6c5eba-0">
              Det gäller till exempel varför kvinnors ohälsotal är så mycket
              högre än männens. Trots detta är det männen som i första hand
              får hjälp med rehabilitering.
            </seg>
            <seg xml:id="i-7a3e513c21fb6268-0">
              Det gäller alkoholpolitiken. Vilka effekter har det ökade alkoholintaget
              på mäns våld? Den ökade alkoholkonsumtionen i Sverige borde därför
              utredas ur ett jämställdhetsperspektiv.
            </seg>
            <seg xml:id="i-2c53c5976e5b5cba-0">
              Det gäller arbetstidsförkortningen. På vilket sätt påverkar den
              jämställdheten? Jag och Miljöpartiet är helt övertygade om att
              en kortare arbetstid per dag skulle gynna jämställdheten.
            </seg>
            <seg xml:id="i-9f3b9c76ebfa0e2a-0">
              Herr talman! Jag vill samtidigt ta tillfället i akt och faktiskt
              sammanfatta några av alla de förändringar som Miljöpartiet tillsammans
              med samarbetspartierna Socialdemokraterna och Vänstern gjort under
              denna mandatperiod.
            </seg>
            <seg xml:id="i-9ac00b70128ad038-0">
              Det är några av alla de saker som Socialdemokraterna, Vänstern
              och Miljöpartiet har gjort hittills under denna mandatperiod.
            </seg>
            <seg xml:id="i-18fda92fbb41d616-0">
              Det är viktigt för mig och Miljöpartiet att jämställdhetsarbetet
              förs av både kvinnor och män. Under hela jämställdhetens historia
              har kampen för jämställdhet mellan könen förts nästan uteslutande
              av kvinnor. Männens deltagande i jämställdhetsarbetet har varit
              undantag snarare än regel. Ofta är det kvinnor som med kraft reagerat
              mot det tydliga uttryck för kvinnoförtryck som våldspornografi,
              sexhandel och kvinnomisshandel är. Men mäns våld mot kvinnor är
              inte enbart en kvinnofråga, utan i högsta grad en mansfråga.
            </seg>
            <seg xml:id="i-5e7c1d8929d6c1a9-0">
              De senaste åren har vi män i ökad utsträckning börjat agera mot
              män som slår. Det är bra. Ökat stöd till behandling av män som
              slår är nödvändigt för att förebygga våldet.
            </seg>
            <seg xml:id="i-2231f36f85bd659f-0">
              Herr talman! Det räcker inte att kvinnor diskuterar jämställdhet
              och könsroller när det är mansrollen och dess schabloner som är
              kanske det största problemet. Män liksom kvinnor underställs föreskrivna
              normer om hur de ska bete sig som man respektive kvinna. Därför
              är det av största vikt att männens roll förändras. En tvärpolitisk
              utredning bör därför tillsättas för att analysera en ny mansroll
              och hur det ska föras ut till allmänheten.
            </seg>
            <seg xml:id="i-01cdf7665b7c3465-0">
              I det sammanhanget, herr talman, vill jag påminna om att Miljöpartiet,
              Socialdemokraterna och Vänstern arrangerade en hearing om mäns
              ansvar för jämställdheten för inte så länge sedan som var en väldigt
              trevlig tillställning, där ett sjuttiotal människors tankar fick
              komma till uttryck och mansrollen diskuterades.
            </seg>
            <seg xml:id="i-12b960e89b75b64e-0">
              På denna punkt, om männens ansvar för jämställdheten, har jag
              ett särskilt yttrande men däremot, som sagt, ingen reservation
              till detta betänkande.
            </seg>
          </u>
          <note xml:id="i-a5f62c420e62dec7-0">
            Överläggningen var härmed avslutad.
          </note>
          <note xml:id="i-72b3f74b7036f806-0">
            Ajournering
          </note>
          <note xml:id="i-5207f251ee81f5fb-0">
            Kammaren beslutade kl. 12.39 på förslag av talmannen att ajournera
            förhandlingarna till kl. 13.30 då bordläggningsdebatt skulle äga
            rum.
          </note>
          <u who="ulf_holm_a45651" prev="cont" xml:id="i-5f5fa26c041dd790-0">
            <seg xml:id="i-656ad29d3fe13331-0">
              Återupptagna förhandlingar
            </seg>
            <seg xml:id="i-244652d89fdb7a39-0">
              Bordläggningsdebatt
            </seg>
          </u>
          <note xml:id="i-25531234dad7585e-0">
            Förhandlingarna återupptogs kl. 13.30.
          </note>
          <note xml:id="i-7d27b4dab7c4e509-0">
            5 § Bordläggning
          </note>
          <note xml:id="i-79e7c8f7a21c7b1d-0">
            Anmäldes
          </note>
          <note type="speaker" xml:id="i-c969cca41b0a5300-0">
            Anf. 28 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-4b99086b68352244-0">
            <seg xml:id="i-4796d05a84e0c0b0-0">
              Fru talman! Jag är förstås väldigt glad att i dag kunna presentera
              den proposition med förslag till en ny instans- och processordning
              för utlänningsärenden som regeringen i dag överlämnar till riksdagen.
              Det här är en samarbetsproposition. Den är resultatet av ett samarbete
              mellan regeringen, Vänsterpartiet och Miljöpartiet. Med det här
              överlämnandet till riksdagen tas nu ytterligare ett steg på vägen
              mot en öppnare och tydligare asylprocess.
            </seg>
            <seg xml:id="i-6f0d5f916100fdd5-0">
              Låt mig säga något väldigt kort om innehållet.
            </seg>
            <seg xml:id="i-01f3072d3b3a461b-0">
              Vi föreslår en ny instansordning, det vill säga att Utlänningsnämnden
              ersätts med domstolsprövning i de allmänna förvaltningsdomstolarna.
              Överprövning av Migrationsverkets beslut kommer att ske i tre
              länsrätter, i Helsingfors, i Göteborg och i Malmö. Kammarrätten
              i Helsingfors blir tredje och slutlig praxisskapande instans.
            </seg>
            <seg xml:id="i-4e8fdc7e1d231215-0">
              Därmed blir det också en ny processordning. Vid ett överklagande
              kommer den sökande och Migrationsverket att mötas som två parter.
              Det innebär att den asylsökande tillsammans med sitt ombud får
              lägga fram alla sina skäl till att han eller hon bör få uppehållstillstånd
              i Sverige. Migrationsverket å sin sida får då lägga fram alla
              de skäl till avslag som man har. Det blir därmed ett tvåpartsförfarande
              och en muntlig förhandling inför domstol.
            </seg>
            <seg xml:id="i-62d4dcba5a04f056-0">
              Den här nya ordningen kommer att ställa betydligt större krav
              på alla parter. Det kommer att ställas större krav på Migrationsverkets
              handläggning, men det kommer också att ställas större krav på
              de asylsökande och deras ombud. I en domstolsprocess blir det
              viktigt att alla uppgifter kommer fram så tidigt som möjligt och
              att den sökande kan styrka sin berättelse, sin identitet och varifrån
              man kommer.
            </seg>
            <seg xml:id="i-cf6b928a7c014e5c-0">
              Dessutom föreslår vi en ny utlänningslag. 1989 års lag ersätts
              med en lag som tydligare skiljer mellan olika grunder för uppehållstillstånd.
              Den nya lagen sätter skyddsbehovet i fokus. Vi vill därmed markera
              att asyl handlar om den förföljelse man löper risk att utsättas
              för i hemlandet, inte om problem som uppstår i Sverige.
            </seg>
            <seg xml:id="i-1b5b628fffe34905-0">
              Därför utvidgas skyddsbestämmelsen till att också omfatta den
              som på grund av svåra motsättningar i hemlandet känner välgrundad
              fruktan för allvarliga övergrepp.
            </seg>
            <seg xml:id="i-25865837fa990c9a-0">
              Begreppet humanitära skäl tas bort. Om den som söker asyl inte
              beviljas uppehållstillstånd av skyddsskäl ska synnerligen ömmande
              omständigheter kunna ge tillstånd.
            </seg>
            <seg xml:id="i-adfcc09083a39bee-0">
              I den nya lagen betonas att barns egna asylskäl ska utredas och
              bedömas individuellt. Även för barn är det skyddsbehovet som ska
              vara i fokus. Men lagen tydliggör också att de synnerligen ömmande
              omständigheterna inte behöver vara av samma allvar och tyngd som
              för en vuxen för att man ska få uppehållstillstånd.
            </seg>
            <seg xml:id="i-bd1a5de38f087734-0">
              Regeringen förbereder ytterligare förslag för att stärka skyddsbestämmelserna
              i utlänningslagen. I dag har regeringen fattat beslut om en proposition
              som kommer att lämnas till riksdagen i morgon om att lagstadga
              skyddet för tribunalvittnen. Inom kort kommer också ett lagförslag
              som jämställer förföljelse på grund av kön eller sexuell läggning
              med annan förföljelse.
            </seg>
            <seg xml:id="i-c83b7f881eab0b45-0">
              Fru talman! En human flyktingpolitik måste vara tydlig. Den proposition
              som i dag överlämnas till riksdagen kommer att ge oss en tydligare
              process. Möjligheten att lämna in nya ansökningar hur många gånger
              som helst tas bort. Vi sätter därmed punkt för en utdragen process
              som byggt upp falska förhoppningar och som drivit in människor,
              både vuxna och barn, i en sjukdomsprocess. I det system som vi
              har i dag går man vidare i processen, trots att asylskälen är
              prövade och avslagna, genom att åberopa nya skäl som oftast är
              läkarintyg och sedan nya läkarintyg. Konsekvenserna av detta system
              vet vi alla. Konsekvenserna har blivit allvarligare för var dag
              som går. Vi får nu en sammanhållen process med en tydlig början
              och ett tydligt slut, och det är humant.
            </seg>
            <seg xml:id="i-3aff76a96f675e12-0">
              Vi får samtidigt en lag som klargör att flyktingpolitik handlar
              om den förföljelse som man riskerar att utsättas för i hemlandet
              inte om arbete eller tidpunkt för när asylansökan lämnades in
              utan just om skyddsbehovet. Skydd undan förföljelse är och förblir
              hjärtat i flyktingpolitiken. Vi föreslår nu en lag som kan ge
              fler uppehållstillstånd tidigare på grund av skyddsbehov.
            </seg>
            <seg xml:id="i-543ba5dab00f2494-0">
              Fru talman! Den nya ordningen kommer att innebära att 120 domare
              ska rekryteras, att 400 jurister ska anställas, att tolkar ska
              utbildas och rekryteras, att lokaler ska byggas om och att administrativ
              personal ska komma på plats. Propositionen som lämnas till riksdagen
              i dag lägger fast ramverket och ger förutsättningar för den nya
              ordningen, men genomförarna och bärarna av den här reformen är
              domstolarna och deras personal.
            </seg>
            <seg xml:id="i-f1a04ee7d8600638-0">
              Domstolsverket, de berörda domstolarna, Utlänningsnämnden och
              den särskilda utredare som regeringen tillsatte i höstas arbetar
              nu för högtryck för att förbereda den här stora reformen. Det
              är den största reformen inom det svenska domstolsväsendet på 30
              år. Samtliga, också Lagrådet, har varnat för att ett alltför tidigt
              ikraftträdande kan äventyra reformen och dessutom innebära svåra
              påfrestningar för domstolarna. Det här har regeringen tagit hänsyn
              till och föreslår den 31 mars 2006 som datum för ikraftträdandet.
            </seg>
            <seg xml:id="i-f4354f39c8666982-0">
              Regeringen har också, som jag har berättat om flera gånger tidigare
              i den här talarstolen, förberett reformen genom en rad andra åtgärder.
              För ett och ett halvt år sedan lade regeringen fram ett åtgärdsprogram
              för att öka öppenheten och muntligheten också i första instans.
              Vi gav Migrationsverket i uppdrag att se till att asylsökande
              får större möjligheter att redogöra för sina asylskäl muntligt
              för dem som ska fatta beslut och att se till att de juridiska
              ombuden kommer in tidigare i processen.
            </seg>
            <seg xml:id="i-790a3c563f3fafb6-0">
              Uppdraget innebar också att Migrationsverket ska förbättra utredningarna
              av barns egna asylskäl. Vi sade också att den landinformation
              som ligger till grund för besluten måste göras tillgänglig och
              att kvaliteten på tolkar och översättare ska säkerställas.
            </seg>
            <seg xml:id="i-a89b076f1d94f028-0">
              Det här uppdraget gavs för ett och ett halvt år sedan. Merparten
              av detta är nu genomfört eller kommer att vara genomfört den dag
              som reformen träder i kraft.
            </seg>
            <seg xml:id="i-e6384f127cf6e1cc-0">
              En svår fråga i beredningen av reformen har varit tillgången
              på tolkar. Därför tillsatte regeringen i höstas en tolkutredning.
              Den lämnade en delrapport i början av året med ett antal förslag
              på hur man på kort tid ska kunna öka antalet tolkar både genom
              utbildning av nya tolkar och genom vidareutbildning av befintliga
              tolkar.
            </seg>
            <seg xml:id="i-d68e35d09040c4ec-0">
              Fru talman! Regeringens proposition bygger huvudsakligen på två
              parlamentariska utredningar. Det är dels den första Nipuutredningen,
              dels förra årets översynsutredning av de materiella bestämmelserna
              i utlänningslagen. Den proposition som i dag lämnas är, som jag
              inledningsvis sade, en samarbetsproposition. I vårbudgeten har
              också pengar avsatts för genomförandet.
            </seg>
            <seg xml:id="i-ab414526f93dd168-0">
              Det vi nu gör är att vi genomför en reform som är möjlig att
              genomföra och som är fullt ut finansierad. Vi har tillsammans
              med Miljöpartiet och Vänsterpartiet arbetat under stor tidspress.
              Vi har också varit väl medvetna om hur angelägen reformen är.
              Återigen vill jag säga att jag är glad över att kunna presentera
              reformen. Jag hoppas också på en bred uppgörelse i riksdagen.
            </seg>
          </u>
          <note type="speaker" xml:id="i-d8af97ac3a295ac9-0">
            Anf. 29 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-0506900cee3996d8-0">
            <seg xml:id="i-b7f10a9cf9e7becb-0">
              Fru talman! Sveriges behandling av de asylsökande som under senare
              år har kommit till vårt land har rönt internationell uppmärksamhet.
              Det är förvisso inte alltid som den har varit av särskilt smickrande
              karaktär.
            </seg>
            <seg xml:id="i-36ac01dac0377381-0">
              När riksdagen i dag debatterar regeringens förslag om en ny instans-
              och processordning utgör detta kulmen på en extremt segsliten
              fråga som har blivit till själva symbolen för den socialdemokratiska
              asylpolitiken. Enligt vilka premisser ska människor tillåtas att
              röra sig fritt över Sveriges gränser?
            </seg>
            <seg xml:id="i-8ce3136c19d5469b-0">
              För den som kommer till vårt land med förhoppningen att förverkliga
              sina stämningars bästa längtan har Sverige i dag bara en väg att
              erbjuda. Det är en väg som inte är ämnad att tillvarata hans eller
              hennes möjligheter. De byråkratiska kvarnar som mal i asylärendena
              mal också både hopp och tro till någonting som närmast kan beskrivas
              som förtvivlans makadam.
            </seg>
            <seg xml:id="i-244945af0cdd2015-0">
              Människor drivs ibland till de mest desperata handlingar. De
              hamnar i klorna på skrupelfria individer. De berövas sina sista
              resurser och förlorar ofta såväl tilltron till det svenska samhället
              som känslan av makt över sina egna liv. De flyttas i vissa fall,
              som familjen Tahir som vi kunde läsa om i i Östgöta Correspondenten
              i dag, likt byggklossar i vårt land. Ställda inför utsikten att
              slutligen avvisas gömmer de sig eller begår i sin förtvivlan gärningar
              som den som vi i går kunde bevittna i Karlskrona.
            </seg>
            <seg xml:id="i-a70b435ddc0e5ef1-0">
              Denna ovärdiga hantering av människor har under lång tid upprört
              många av partierna i den här kammaren. Regeringspartiet har däremot
              för det mesta förhållit sig passivt. Det går inte att tolka denna
              passivitet som någonting annat än uttryck för den hållning som
              ständigt har präglat dess migrationsminister.
            </seg>
            <seg xml:id="i-e5f8c6db22d3b441-0">
              Men när nu riksdagen slutligen, efter många års väntan, får ett
              besked från regeringen om vilken riktning som man önskar staka
              ut för den fortsatta processen så är det likafullt med blandade
              känslor som vi tar emot den. Från moderat sida har kravet på en
              ordning som innefattar ett tvåpartsförhållande med möjligheten
              till överprövning i domstol hela tiden varit tydligt. Det är i
              vårt tycke avgörande för att uppfylla kraven på rättssäkerhet.
              Öppna, motiverade domar och beslut ökar förutsättningarna för
              att systemen ska ses som tydliga och förutsebara.
            </seg>
            <seg xml:id="i-fa5439756434340e-0">
              Om mannen på gatan får en förbättrad insyn i processen genom
              offentlighet och tillgång till praxis kan detta också leda till
              en ökad acceptans för utlännings- och medborgarskapsärendena.
              På dessa punkter är propositionens förslag i linje med våra tidigare
              framförda idéer.
            </seg>
            <seg xml:id="i-b6daf7f744e918d2-0">
              Men lika viktiga som dessa ställningstaganden från regeringen
              är, lika oroande är avsaknaden av besked från migrationsminister
              Barbro Holmberg på andra områden. För det första ställs det stora
              krav på integriteten hos de domstolar som ska döma i de här fallen.
              Det kommer att fordras såväl stora utbildningsinsatser vad gäller
              den befintliga personalen som rekrytering av nya jurister och
              nämndemän till de olika instanserna.
            </seg>
            <seg xml:id="i-a0a459aff72457ea-0">
              Jag har därför två frågor till statsrådet Barbro Holmberg.
            </seg>
            <seg xml:id="i-8ae766b95a4382e4-0">
              För det första: Hur kommer regeringen att säkerställa resurserna
              till de insatser som jag nyss nämnde och se till att insatserna
              inte bara blir av kortsiktig och igångsättande karaktär?
            </seg>
            <seg xml:id="i-de4702decdad6639-0">
              För det andra: Hur ämnar regeringen säkerställa rekryteringen
              av anställda såväl som nämndemän för att bemanna den nya organisationen?
              Det gäller i all synnerhet i ett perspektiv där vi redan i dag
              kan se en sned åldersfördelning av nämndemannaskapet och stora
              problem när det gäller ersättningsnivåerna till dessa för deras
              tjänst.
            </seg>
            <seg xml:id="i-4c144d9a863e5924-0">
              Vi moderater vill också, precis som vid tidigare behandling av
              dessa frågor, markera att den föreslagna nyordningen för behandlingen
              av asylärenden inte är tillräcklig. Dels finns det fortfarande
              ingen möjlighet för asylsökande att byta spår från att från början
              ha uppgivit skyddsskäl till att bli arbetskraftsinvandrare, dels
              finns det ingen möjlighet för någon arbetskraftsinvandring med
              nuvarande lagstiftning. Därför avser vi att söka ett mandat för
              ändring av lagen på dessa punkter.
            </seg>
            <seg xml:id="i-4b0e251259df5104-0">
              Det kan i dessa sammanhang också vara värt att vända sig till
              representanterna från Miljöpartiet och Vänsterpartiet som sitter
              i den här kammaren. Vi har tidigare vänt oss till ledningarna
              för deras partier med frågor om deras stöd, indirekt och direkt,
              till migrationsminister Barbro Holmberg. Men frågan nu är om ni
              kommer att ställa upp på den linje som vi kommer att driva när
              det gäller arbetskraftsinvandring och möjligheten att byta spår
              från det ena till det andra när man väl har kommit till Sverige.
              Det tycker jag att vi bör få svar på i dagens debatt.
            </seg>
            <seg xml:id="i-7a07d0772586461c-0">
              I dagens globaliserade ekonomi är nämligen människors rörlighet
              naturlig och nödvändig. Utgångspunkten bör vara tron på enskilda
              människors kraft, vilja, förmåga och skyldighet att ta ansvar.
              Men i dag är det helt uppenbart att den förda politiken inte har
              förmått att hantera många av de frågor som rör invandring vare
              sig det gäller att tillvarata möjligheter eller att undanröja
              problem.
            </seg>
            <seg xml:id="i-b169b5e8eb579c60-0">
              För att klara Sveriges tillväxt och välfärd och för att ge människor
              som saknar flyktingskäl en möjlighet att söka sig hit anser vi
              att Sverige bör öppna sig för en ökad arbetskraftsinvandring.
              Ökade möjligheter till detta skulle sannolikt även minska den
              stora tillströmningen av asylsökande utan asyl eller skyddsskäl
              till Sverige.
            </seg>
            <seg xml:id="i-d1f98dbeb9c570c8-0">
              Man bör hamna i rätt kö och i rätt system från början. Man ska
              stå i arbetskraftskön i stället för asylkön om man inte har asylskäl.
              Det skulle sannolikt även leda till en snabbare integration på
              arbetsmarknaden och därmed till mindre problem med utanförskap
              och bidragsberoende bland det här landets invandrare.
            </seg>
            <seg xml:id="i-473aa05cd715cf05-0">
              En ökad möjlighet att arbetskraftsinvandra skulle även minska
              möjligheterna att göra vinster genom människohandel. Det bör nämligen,
              som vi moderater ser det, vara möjligt att vistas i Sverige under
              begränsad tid exempelvis med turistvisum för att söka arbete samtidigt
              som det under samma tid finns ett krav på självförsörjning och
              ansvar för det egna boendet. Kan man visa att man har ingått ett
              anställningsavtal ska man också kunna beviljas såväl uppehållstillstånd
              som arbetstillstånd utan övrig diskussion.
            </seg>
            <seg xml:id="i-ce57871983b1352a-0">
              Mot bakgrund av den bilden finns det också anledning att fråga
              statsrådet Barbro Holmberg om hon och regeringen är beredda att
              verka för en kombinationslösning vad gäller asyl- och arbetskraftsinvandring.
            </seg>
            <seg xml:id="i-9970d5a650b37f99-0">
              Jag vill ta tillfället i akt att korrigera en uppgift som har
              förekommit i pressen om att vi skulle förespråka att asylsökande
              får betala sina egna rättegångskostnader. Den uppgiften har uppstått
              på grund av en otydlighet från vår sida. Vi har inte för avsikt
              att presentera ett sådant förslag. Artiklarna 23 och 24 i den
              flyktingkonvention som Sverige har undertecknat stadgar uttryckligen
              att flyktingar inte ska behandlas sämre än andra medborgare vad
              avser rätten till domstolsprocess och rättslig hjälp. Vi avser
              självfallet att upprätthålla dessa principer.
            </seg>
            <seg xml:id="i-47d79e9cedb9fe39-0">
              Det har i medierna också presenterats förslag från andra partier
              som går ut på att man avstår från en individuell prövning för
              att i stället sjösätta en blandning av amnesti och asyl något
              som närmast kan kallas för amnesyl. Lika fel som det är att klumpa
              ihop asylärenden för att avslå dem vore det att göra motsatsen
              för att bevilja en gruppamnesyl. Antingen tror man på principen
              om individuell prövning eller också gör man det inte. Vi har från
              moderat sida valt att upprätthålla principen om den individuella
              prövningen. Det har vi för avsikt att göra även fortsättningsvis.
            </seg>
            <seg xml:id="i-b804b5967524bc04-0">
              Fru talman! Vi vill från moderat sida också betona barnens ställning
              i samband med propositionen. Det är positivt att barnen nu särskilt
              uppmärksammas och tillåts vara egna personer inom ramen för asylprocessen.
              Vi vill understryka vikten av att barn inte används som medel
              i föräldrars eller andra vuxnas ansökningsförfaranden. Vi vill
              ytterligare förstärka barnens skyddsnät i Sverige genom ett antal
              åtgärder.
            </seg>
            <seg xml:id="i-ff483a1c097eb76f-0">
              För det första anser vi att DNA-prov ska användas för att klarlägga
              familjeförhållanden i större utsträckning än vad som nu sker,
              i syfte att garantera barnens säkerhet. DNA-prov bör kunna utgöra
              grund för familjeåterförening i de fall då skriftlig dokumentation
              saknas eller då den bedöms ha allvarliga brister. Huvudregeln
              bör vara att DNA-prov ska medges för att fastställa grund för
              återförening när detta begärs av en enskild person. Vi kommer
              att hemställa att regeringen återkommer med ett förslag i det
              här avseendet.
            </seg>
            <seg xml:id="i-0417eea39e66da91-0">
              Barn som befinner sig i asylprocessen men hålls gömda drabbas
              i dag dessutom särskilt hårt. Deras situation måste vi uppmärksamma.
              Det är oacceptabelt att gömda barn är för rädda för att gå till
              skolan och inte heller törs uppsöka sjukvården när de behöver
              det. Trots att FN:s barnkonvention kräver att myndigheter, domstolar
              med flera agerar utifrån barnets bästa sker inte detta i dag.
              Av det skälet vill vi att det ska bli olagligt för polisen att
              göra ingripanden i hälso- och sjukvården och i skolan.
            </seg>
            <seg xml:id="i-921c7f86e54b66a7-0">
              Vi anser också att skyddet för de ensamkommande barnen ytterligare
              kan förbättras. Vidare bör socialtjänsten ha det entydiga ansvaret
              för att barnen redan vid ankomsten får bästa möjliga omhändertagande
              i form av boende och särskilt stöd. På ett mycket tidigt stadium
              bör socialtjänsten ta ställning till om barnen bör familjehemplaceras
              eller ej. De senaste dagarnas reportage kring de kinesiska barn
              som försvunnit efter ankomsten till Sverige visar på allvarliga
              brister som går ut över dem som är svagast. Regeringen bör därför
              snarast återkomma till riksdagen med förslag om ändring av dagens
              mottagande av de ensamkommande barnen.
            </seg>
            <seg xml:id="i-4ce006d7a7688f47-0">
              En del av våra synpunkter har gett resultat i och med den tidigare
              propositionen Stärkt skydd för ensamkommande barn . I motionen
              som vi lade som en följdmotion till den propositionen ställer
              vi krav på ytterligare precisering av lagen, vilka vi nu upprepar
              i den här debatten och i vår följdmotion till denna proposition.
            </seg>
            <seg xml:id="i-02114960acb17398-0">
              För det första bör regeringen återkomma med förslag till en mer
              preciserad reglering av omfattningen av det så kallade god mans-uppdraget.
              För det andra vill vi att den gode mannens tystnadsplikt lagregleras.
              För det tredje anser vi att god man bör förordnas inom 24 timmar
              efter ankomsten till Sverige. För det fjärde ska en kontroll i
              belastningsregistret vara en förutsättning för förordnande av
              god man till ensamkommande barn.
            </seg>
            <seg xml:id="i-1c7fc7f19a033166-0">
              Allt detta sammantaget gör att vi hoppas på ett väsentligt bättre
              mottagande av barn som kommer till Sverige än vad som hittills
              har varit fallet.
            </seg>
          </u>
          <note type="speaker" xml:id="i-c3a9c7082d72e33c-0">
            Anf. 30 MAURICIO ROJAS (fp):
          </note>
          <u who="mauricio_rojas_4956b5" xml:id="i-ce69dd3503f4b87a-0">
            <seg xml:id="i-15c85e1dbd263660-0">
              Fru talman! Äntligen efter så många år får vi den här propositionen
              som antagligen är en av de mest efterlängtade i riksdagens historia.
              Redan den 30 januari 1997 beslutade regeringen om att tillsätta
              en parlamentarisk kommitté för att åstadkomma en fundamental reform
              av asylprocessen. Åtta år och fyra månader har gått sedan dess.
              Under alla dessa år har vi levt med och dömt människor i en asylprocess
              enligt lagar och bestämmelser som vi vet är undermåliga.
            </seg>
            <seg xml:id="i-e1467eecdcc9d564-0">
              Redan i februari 1999 kom betänkandet från den parlamentariska
              kommitté som tillsattes. Det är i princip samma sak som finns
              i betänkandet här i dag. Samma ordning föreslogs för sex år och
              tre månader sedan. Vi hade frågan, och vi hade svaret för mer
              än sex år sedan. Det är otroligt lång tid som har gått sedan dess.
            </seg>
            <seg xml:id="i-f0378590394336ce-0">
              Den 30 november 2001 krävde riksdagen, alla partier tillsammans
              något mycket ovanligt i ett tillkännagivande att regeringen skulle
              komma med en proposition som den vi ser i dag, med samma innehåll
              i princip. Riksdagen sade snarast. Så står det i tillkännagivandet.
              Orden betyder något mycket märkligt i Sverige när snarast tar
              tre år och sex månader att bli det här dokumentet.
            </seg>
            <seg xml:id="i-69fcc09cd4cf311d-0">
              Det visar på ett mycket betänkligt sätt att hantera de här frågorna.
              Det är svåra frågor, det vet vi alla, men att det ska ta nästan
              nio år att få en ny lag, ett nytt förslag, i ett så viktigt ärende
              är alldeles för mycket. Det finns all anledning att rikta kritik
              mot regeringen.
            </seg>
            <seg xml:id="i-952ca6783a902722-0">
              Trots de nästan nio åren blev den här propositionen ett hastverk
              på många sätt, framtvingat av Vänstern och Miljöpartiet. Det här
              ville inte socialdemokratin göra. Till sist, när man genom politiska
              påtryckningar tvingades lägga fram detta, blev det en ganska undermålig
              produkt. Jag ska återkomma till det.
            </seg>
            <seg xml:id="i-1ea4e21d81c929ac-0">
              Folkpartiets grundläggande inställning gentemot propositionen
              är, trots de många fel som finns där och som jag ska påpeka senare,
              positiv. Det här dokumentet är faktiskt ett mycket stort framsteg
              gentemot det vi har haft. Utlänningsnämnden kommer att läggas
              ned, och vi kommer att få det vi alla har efterfrågat, ett domstolsförfarande.
              Här lyfter man muntligheten, tvåpartsförfarandet, barnens ställning
              i asylprocessen, och man introducerar en förändring i det materiella
              innehållet i förslaget om att betona skyddsbehovet som det i grunden
              enda riktiga motivet till asyl. Det är rätt. Det är riktigt. Den
              preciseringen var mycket viktig för att värna asylrätten som asylrätt
              och inte så mycket annat som kan behövas men som inte riktigt
              är asyl.
            </seg>
            <seg xml:id="i-1f040275726eb4ea-0">
              Vi tycker också att det är bra att det mycket luddiga begreppet
              humanitära skäl, som till sist blev en slags svart låda för alltihop,
              utmönstras från lagstiftningen. Det är bra.
            </seg>
            <seg xml:id="i-5bb2155c022935fa-0">
              Det här gör att vår grundinställning är mycket positiv till inriktningen.
              Vi kommer att gå in i den parlamentariska processen med en sådan
              anda. Vi ska försöka förbättra det här. Det finns brister, och
              de är inte obetydliga. Vi ska också försöka att få så breda majoriteter
              som möjligt. Sådana lagar som utlänningslagen, asylprocessen och
              den typen av bestämmelser ska ha bakom sig så många partier, så
              stor majoritet som möjligt. Det är oerhört viktigt att vi alla
              anstränger oss för att få en bred uppslutning.
            </seg>
            <seg xml:id="i-a99e5e6315b1237a-0">
              Dock, att det här är bra och att inriktningen är positiv hindrar
              inte att man tvingas att lyfta fram de stora brister som finns
              i det här dokumentet. Jag kallar det för ett hastverk som blev
              produkt av en mycket märklig politisk utveckling som tvingade
              fram det.
            </seg>
            <seg xml:id="i-8a93078e0c8bc8dc-0">
              Bristerna gäller både det materiella innehållet, lagbestämmelserna,
              och det praktiska genomförandet. Jag börjar med det materiella
              innehållet i lagen.
            </seg>
            <seg xml:id="i-d32a6bcda65fb065-0">
              Min kritik här sammanfaller i princip med den kritik som Lagrådet
              har gett uttryck för, inte bara nu för någon månad sedan utan
              redan den 9 oktober 2002. Det yttrande vi fick för en månad sedan
              ungefär upprepar samma kritik som regeringens lagrådsremiss hade
              fått för nästan tre år sedan. Det är ganska märkligt att se att
              det blir samma fel och brister efter en sådan kritik redan 2002.
              Det är som om man har det här förslaget i byrålådan, och sedan
              när Vänsterpartiet och Miljöpartiet kommer säger man: Okej, vi
              tar fram det igen. Då blir det enligt Lagrådet samma principiella
              problem. Jag kan tillstå att det inte är enkla problem att lösa.
            </seg>
            <seg xml:id="i-82bc5cd10dc24ab8-0">
              Det allvarligaste materiella problemet ligger i det som Lagrådet
              kallar för lagens otydlighet på mycket viktiga punkter. Det öppnar
              för mycket stora inslag av fakultativa bestämmelser som ger domstolarna
              det som Lagrådet kallar en praktiskt taget lagstiftande roll.
            </seg>
            <seg xml:id="i-a42bc0e6625302a1-0">
              Det är något mycket allvarligt. Det är ett konstitutionellt problem
              när riksdag och regering inte kan besluta om saker och ting som
              är av politisk karaktär. Lagrådet säger att det handlar om bestämmelser
              och avgöranden av påtaligt politisk karaktär när vi inte vågar
              göra det och när vi lämnar till domstolarna i det här fallet kommer
              det att bli Migrationsöverdomstolen och deras praxis att lagstifta
              och med relevant innehåll fylla något som vi har lämnat väldigt
              odefinierat.
            </seg>
            <seg xml:id="i-f6d9d2770ef4b3b8-0">
              Ett inte oviktigt typexempel på detta är den princip som numera
              med all sannolikhet kommer att ersätta de gamla humanitära skälen.
              Det är det som kallas för synnerligen ömmande omständigheter.
              Ingen av oss säkert inte heller ministern kan i dag överblicka
              var de bestämmelser som finns i propositionen kommer att landa
              i domstolarnas praxis. Vad är utgången av detta?
            </seg>
            <seg xml:id="i-3da05eb5b61733ee-0">
              I den samlade bedömningen finns inte bara medicinska kriterier
              och anknytning till landet utan också Sveriges ekonomiska möjligheter
              att ta hand om vissa sjukdomar till exempel. Det finns så många
              olika faktorer. De är inte vägda. Vi politiker har inte sagt:
              Det där ska väga tyngre. Det där ska vara avgörande. Här går en
              gräns för bedömningen.
            </seg>
            <seg xml:id="i-52a53c8ede6c38fc-0">
              När vi inte gör det öppnar vi vägen för en domstolspraxis som
              de facto tvingas ge sig in i det som egentligen är politiska beslut
              som vi ska fatta här.
            </seg>
            <seg xml:id="i-ba8ff2f8bf605312-0">
              Där måste vi jobba mer. Vi måste bli bättre på det. Vi har nu
              en parlamentarisk process. Jag tror att vi måste våga. Vi får
              inte vara fega politiskt. Den fegheten kommer domstolarna att
              få på sig, och i slutändan handlar det om de asylsökandes rättssäkerhet.
            </seg>
            <seg xml:id="i-6874f3a65666bad0-0">
              Med sådana beslut som är väldigt oklara försvagar vi precis det
              som vi ville göra bättre, nämligen det rättsosäkra läge som finns
              i dag. Vi öppnar för samma sak.
            </seg>
            <seg xml:id="i-eff774d604305dec-0">
              Jag fruktar att principen om synnerligen ömmande omständigheter
              kommer att bli samma svarta låda, samma väldigt luddiga bestämmelse
              som den som vi nu utmönstrar från lagstiftningen, de så kallade
              humanitära skälen.
            </seg>
            <seg xml:id="i-9a17afa17da263f7-0">
              Då har vi faktiskt inte vunnit mycket. Jag tror att vi måste
              våga fatta beslut, även om de är svåra, så att vi inte delegerar
              detta till domstolarna och skapar samma osäkerhet som vi vill
              råda bot på. Det är väldigt viktigt. Det gäller egentligen konstitutionella
              principer i vårt system.
            </seg>
            <seg xml:id="i-faee193c0f363864-0">
              De praktiska problemen är också viktiga.
            </seg>
            <seg xml:id="i-2571ebcc06034462-0">
              När jag fick veta att regeringen ville ha tre månader till var
              min första reaktion: Usch, nu blir det som vanligt. Det blir aldrig
              verklighet.
            </seg>
            <seg xml:id="i-fb61f11aacaea31d-0">
              Man kan också läsa Lagrådets varningar. Lagrådet ville ha minst
              ett halvår, gärna ett år till. Sten Heckscher, som är regeringens
              utredare i den här frågan, vill ha till den 1 oktober. Många befarar
              att det inte kommer att fungera bra. Då finns det anledning att
              inte ta den 31 mars som religion som någon politiker numera brukar
              säga om olika nivåer.
            </seg>
            <seg xml:id="i-1ec1dcc523ed5cbe-0">
              Vi måste få detta att fungera väl från början. Vi får inte riskera
              att det nya systemet direkt hamnar i en situation som skapar osäkerhet
              och underminerar dess trovärdighet.
            </seg>
            <seg xml:id="i-8cdb88d320d3dde4-0">
              Vi är öppna för ett samtal. Låt oss titta på verkligheten. Kan
              vi göra detta? Hur många månader? Det viktiga är en bra start
              i stället för en start hursomhelst bara för att det finns ett
              politiskt spel. Jag vill att vi gör saken så ordentligt som möjligt
              med den här lagen.
            </seg>
            <seg xml:id="i-aee29347cd6423e8-0">
              Detta ger anledning till några slutkommentarer.
            </seg>
            <seg xml:id="i-a7e8b0053714c0ff-0">
              Jag tror att det krav som fem partier har ställt om att rensa
              bordet från många gamla fall från den gamla rättsosäkra processen
              är viktigt. Det vore en oerhört viktig del av de förutsättningar
              som den nya processen måste ha. Dessutom skulle vi reparera det
              som vi alla har underkänt och det som riksdagen har underkänt.
              Moderaterna skickade ett brev i går till Vänstern och Miljöpartiet
              och betonade att asylprocessen präglas av godtycke och långa väntetider
              i stället för
            </seg>
            <seg xml:id="i-d7604d27265a51d5-0">
              Så har det varit. Så har det varit för människor som har väntat
              i fem sex år. Så har det varit för barn som är sjuka. Ni kan fortsätta
              att prata om den individuella processen. Det kan jag också.
            </seg>
            <seg xml:id="i-d4feb46f52b51c87-0">
              Jag tror att vi nu har en verklighet där människorna är drabbade.
              De är väldigt många. De finns runtom i Sverige. Vi kan inte förlänga
              detta. Jag tycker att det är omänskligt. Man kan säga vad man
              vill om individuellt och kollektivt. Vi har skapat en kollektiv
              orättvisa. Vi har skapat ett kollektivt problem.
            </seg>
            <seg xml:id="i-ccd4c4f0a21f6d22-0">
              Jag menar inte att vi i blindo ska ge amnesti. Men kan vi inte
              titta på några otroligt ömmande omständigheter eller fall, som
              till exempel de apatiska barnen eller de stora grupper somalier,
              statslösa palestinier som inte kan avvisas någonstans? Jag företräder
              palestinier som har väntat här i fem år. Vi har inte rätt att
              göra så med människor.
            </seg>
            <seg xml:id="i-8ab37937875a01cf-0">
              Kan vi inte titta på barnfamiljer bland den grupp som vi kallar
              gömda flyktingar? Kan inte regeringen och kan inte Moderaterna
              tänka sig att åtminstone vissa särskilt ömmande fall kan behandlas
              på ett sätt som återskapar en grund för humanitet? Kan vi inte
              säga: Vi erkänner. Det här har inte fungerat. Här finns situationer
              som är omänskliga. Kan vi inte säga: Låt oss göra något och göra
              det.
            </seg>
            <seg xml:id="i-726665ed4be93458-0">
              Ni moderater ville, med hjälp av Miljöpartiet och Vänsterpartiet
              en ganska märklig kombination till och med att ministern skulle
              lämna sin post. Ni kan faktiskt avgöra många av de här människornas
              öde. Det kan ta emot att göra det för att det är kollektivt, det
              vill säga att det är många. Ni skulle vilja göra det en och en.
              Den vägen finns inte öppen i dag. Det skulle bli en oändligt lång
              väg. Låt oss nu låta människornas lidande väga tyngre. I stället
              för den tomma gesten att försöka få en misstroendeförklaring mot
              ministern, ge er röst och bidra till de andra fem partierna och
              skapa ett lite mänskligare Sverige. Det kan ni göra. Det skulle
              också vara så bra för alliansen att visa att vi står på en moralisk
              grund som är human på riktigt och som inte förlorar sig i lagliga
              petitesser när det gäller människors lidande. Det skulle vara
              så otroligt viktigt, framför allt för de människor som har väntat
              så länge. Det skulle inte vara illa om regeringen kunde börja
              tänka så.
            </seg>
            <seg xml:id="i-a698f59df0caa41f-0">
              Vi kanske skulle kunna få arbetsro vad gäller när det här börjar
              om vi kan gå på några fall som vi vet inte kan lösas. I ett samtal
              kanske vi kan hitta ett paket där vi får en bättre lag, bättre
              förutsättningar och där vi börjar riktigt bra med den här så viktiga
              lagen.
            </seg>
          </u>
          <note type="speaker" xml:id="i-a1c2db83c1506155-0">
            Anf. 31 SVEN BRUS (kd):
          </note>
          <u who="sven_brus_ffd953" xml:id="i-f0d1b4a16617a2e5-0">
            <seg xml:id="i-8ac427100cb4388d-0">
              Fru talman! Det är bra att den här propositionen äntligen har
              lagts fram. Resan hit har varit lång och bjudit på många turer.
              Alla partier i denna kammare, inklusive regeringspartiet, har
              sagt sig vilja genomföra reformen med en ny instans- och processordning.
              Trots det har det av och till under denna långa resa funnits anledning
              att undra hur angelägen regeringen egentligen har varit. Detta
              har vi också sagt några gånger i den här kammaren.
            </seg>
            <seg xml:id="i-ed1d349f8c13fb7d-0">
              Nu är det historia, och nu får vi glädjas över att vi är där
              vi är. Just därför går det till och med att fördra den ytterligare
              försening av genomförandet med tre månader som dagens förslag
              innebär.
            </seg>
            <seg xml:id="i-1bb8711012274a9c-0">
              Det här är den största reformen på migrationsområdet någonsin,
              säger migrationsministern. Det är sant att vi nu genomför en mycket
              omfattande organisatorisk förändring. Hur stor reformen i själva
              verket blir och vilken innebörd den får avgörs dock inte främst
              av hur vi ritar rutorna, hur vi organiserar, utan av vilka effekter
              som uppnås i verkligheten. Det är inte främst myndighetsorganisationen
              och lagstiftningen som har kritiserats den senaste tiden. Det
              är praxis och tillämpning som har upprört så många människor.
            </seg>
            <seg xml:id="i-ca432bcb9169607a-0">
              Fru talman! Det är knappast någon överdrift att tala om en förtroendekris
              i samhället kring asylpolitiken i dag. Det har blåst upp till
              storm i breda folklager mot den förda politiken. Den massiva kritik
              vi har lyssnat till och konfronterats med är också i väldigt hög
              grad berättigad. De apatiska flyktingbarnens fruktansvärda situation
              väcker starka känslor. Det så kallade påskuppropet är ett påtagligt
              uttryck för en folkrörelse av en omfattning och dignitet som vi
              inte har sett exempel på i Sverige på flera årtionden. 157 000
              människor, 28 kyrkor och samfund och ett sextiotal organisationer
              är en kraft i samhället som inget politiskt etablissemang kan
              bortse ifrån. Jag är övertygad om att också den svenska regeringen
              har tagit ett starkt intryck av påskuppropet.
            </seg>
            <seg xml:id="i-8404290d6b812046-0">
              Man kan dock förundras när man hör det ansvariga statsrådet säga
              att påskuppropet är ett stöd för regeringens politik, samtidigt
              som hon kategoriskt avvisar varje form av diskussion om uppropets
              kanske viktigaste krav, det om amnesti. Jag ska återkomma något
              till det.
            </seg>
            <seg xml:id="i-05f9fe940427b35e-0">
              Ett annat av kraven i påskuppropet handlar om barnen i asylprocessen.
              De apatiska flyktingbarnens situation har väckt starka känslor.
              Den folkliga upprördheten ledde fram till att Utlänningsnämnden
              för några veckor sedan lämnade ett ärende till regeringen för
              så kallat vägledande beslut. Jag undrar vad som har hänt med det
              ärendet. När kommer regeringens utslag? Jag vill minnas att statsrådet
              i Rapport eller Aktuellt förutskickade att det skulle ta tre fyra
              veckor. Den tiden har redan gått.
            </seg>
            <seg xml:id="i-ed9866c3f034a9c3-0">
              Mot regeringens tal om en rättssäker och human asylprocess står
              andra bilder. En är att FN:s tortyrkommitté har fällt Sverige
              elva gånger, senast i maj detta år.
            </seg>
            <seg xml:id="i-98357b71ebf92898-0">
              Fru talman! I grunden är allt politiskt utövande av makt och
              inflytande beroende av människors tillit och vilka signaler denna
              tillämpning ger till omvärlden. Jag vill påstå att det område
              vi diskuterar här i dag är mer känsligt än de flesta andra politikområden.
              Knappast något annat område är förknippat med så mycket starka
              känslor. Vi konfronteras dagligen med detta, inte minst vi som
              befinner oss i debattens hetluft.
            </seg>
            <seg xml:id="i-7a3fad939185fedd-0">
              Därför vill jag hoppas att det vi nu är med om den här propositionen
              läggs fram, och vi får så småningom ett beslut efter sommaren
              och ett genomförande i början av nästa år skulle kunna få vara
              en vändpunkt på det här området, att vi inte bara går mot en ny
              instans- och processordning utan också mot ett nytt sätt att förhålla
              oss till hela detta politikområde och till de människor som är
              så starkt berörda av det. Det är min förhoppning åtminstone.
            </seg>
            <seg xml:id="i-3bad767441820444-0">
              Fru talman! Det är inte nödvändigt eller ens önskvärt att vi
              ska vara eniga här i kammaren i alla politiska frågor. Ändå är
              jag förvånad över regeringens politik på just det här området.
              Det känns märkligt att regeringen till och med har kunnat bortse
              från fattade riksdagsbeslut och segat på frågan om en ny instans-
              och processordning. Vi har också sett hur förslag efter förslag
              fått en riksdagsmajoritet emot sig. Jag vill hoppas att vi också
              i det avseendet nu är vid en vändpunkt.
            </seg>
            <seg xml:id="i-83be36d27c5efe39-0">
              Av och till har ju regeringen fått stöd av riksdagens näst största
              parti, Moderaterna, för sin politik. Mot den bakgrunden är det
              svårt att förstå Moderaternas utspel i går om en misstroendeförklaring
              mot migrationsministern en meningslös markering som är föga trovärdig
              mot bakgrund av moderata ställningstaganden i en rad frågor den
              senaste tiden. Det är klädsamt att Tobias Billström här tar avstånd
              från förslaget om att asylsökande ska betala sin egen process.
              Övriga moderata förslag får vi väl förhålla oss till i utskottshanteringen
              och i den fortsatta debatten här i kammaren.
            </seg>
            <seg xml:id="i-5358426d64b3f2d8-0">
              Fru talman! Införandet av en ny instans- och processordning är
              vi alltså överens om. Vi får anledning att uttrycka åsikter i
              motionsform, men några kommentarer vill jag ändå ge här och nu.
            </seg>
            <seg xml:id="i-db1653b1bb744ade-0">
              Det är bra att utlänningslagen förtydligas så att skyddsgrunderna
              sätts i centrum. Vi kristdemokrater har sedan länge förslagit
              att risk för förföljelse på grund av kön eller sexuell läggning
              ska vara en skyddsgrund som väger tungt i ett asylärende. Regeringen
              har tagit tid på sig även med den frågan. Nu finns dock ett utredningsförslag
              som ska leda fram till en proposition inom kort, som Barbro Holmberg
              sade här för en stund sedan. Vi ska med stort intresse ta del
              av förslagen i den propositionen och hoppas att de leder i rätt
              riktning.
            </seg>
            <seg xml:id="i-8cb3ec4a7bff8186-0">
              En annan fråga som jag har tagit upp i debatter med statsrådet
              vid ett par tillfällen är situationen för kristna konvertiter
              från exempelvis Iran. Den praxis som tillämpas just nu grundar
              sig på ett sex år gammalt vägledande beslut från regeringen. Ett
              antal konvertiter har fått avslag med motiveringen att man kan
              leva tryggt som anonym kristen i Iran, detta trots att landets
              sharia -lagstiftning faktiskt rymmer dödsstraff för att konvertera
              till en annan religion. Om man nu skulle kunna kräva anonymitet
              av en kristen är det ändå att gå för långt att kräva aktivt deltagande
              i en annan religionsutövning i ett land, och sådana krav förekommer
              ju i ett land med sharia -lagstiftning.
            </seg>
            <seg xml:id="i-392664465b9298d6-0">
              Det här är två exempel på behovet av vidgade skyddsgrunder i
              den reviderade utlänningslagen. Jag tycker att Barbro Holmbergs
              signaler är hoppingivande, men vi kommer naturligtvis att noga
              följa hur praxis utvecklas i själva verket.
            </seg>
            <seg xml:id="i-2e06d9e8d32c7b7b-0">
              Fru talman! Utlänningslagskommittén föreslog en särskild barnparagraf
              i lagen. Lagrådet och regeringen har valt att gå på en annan linje
              med hänvisning till att detta skulle strida mot portalparagrafen
              om barnets bästa. Jag har svårt att uppfatta den konflikten, men
              vi får återkomma i vår motion med resonemang om hur man ska stärka
              barnens utsatta situation i asylprocessen. Det är ändå bra att
              lagförslaget innebär att omständigheterna inte behöver vara av
              samma allvar och tyngd för uppehållstillstånd för ett barn som
              för en vuxen.
            </seg>
            <seg xml:id="i-912bc7e356227271-0">
              Vikten av att se till barns bästa har verkligen aktualiserats
              i den senaste tidens uppmärksamhet kring de apatiska flyktingbarnen.
              Det senaste året har minst 100 barn från asylsökande familjer
              tagits in på barnpsykiatriska kliniker. Deras verklighet är så
              fruktansvärd att man har svårt att ta in den rent känslomässigt
              och mentalt. Det är inte heller förvånande att de här barnen reagerar
              på det sätt som de gör. Vilket barn i något land i denna värld
              kan bevittna hur mamma våldtas och närstående misshandlas och
              mördas utan att själv drabbas av fruktansvärda störningar? Bilden
              av de här barnen har väckt en våg av sympati hos svenska folket
              men också en storm av upprördhet över det man upplever som politikers
              och myndigheters okänslighet.
            </seg>
            <seg xml:id="i-6383bd086c59e067-0">
              Fru talman! Det som kallas den största reformen någonsin på migrationsområdet
              sjösätts alltså den 31 mars nästa år, efterlängtat och bra, efter
              många års processande i utredningar och här i kammaren. Fördelarna
              är stora. Nu måste vi visa tilltro till den nya ordningen och
              bidra till att den får en bra start. En av förutsättningarna är
              nämligen vilken start den nya instansordningen får.
            </seg>
            <seg xml:id="i-c3281b93a7b9466b-0">
              Vi är några partier, däribland Kristdemokraterna, som känner
              oro över denna start. Därför har vi utarbetat ett förslag till
              nollställning, eller amnesti som många föredrar att kalla det.
              Ingen har någonsin sagt att detta är en enkel fråga att hantera.
              När vi kristdemokrater ställde oss bakom påskuppropets krav gjorde
              vi det med en uttalad ambition att materialisera innebörden av
              en sådan amnesti. Det har vi gjort i gott samarbete med fyra andra
              partier, och till det får vi återkomma i motionsform och i den
              fortsatta debatten.
            </seg>
            <seg xml:id="i-2b28c02efdd91644-0">
              Men det ska sägas att skälet för en nollställning eller amnesti
              inte främst är en fråga om omsorg om instansordningen utan om
              människorna, alla dessa som har farit illa i en bristfällig asylprocess.
            </seg>
            <seg xml:id="i-92daaf4d7506dc8c-0">
              Fru talman! Vi kristdemokrater ser dagens förslag som ett viktigt
              och positivt steg i rätt riktning, och vi vill tro på en i grunden
              ny asylpolitik i Sverige.
            </seg>
          </u>
          <note type="speaker" xml:id="i-53efa4eb68ef1164-0">
            Anf. 32 ULLA HOFFMANN (v):
          </note>
          <u who="ulla_hoffmann_9ac20f" xml:id="i-e3fb12e1c6193ab8-0">
            <seg xml:id="i-1ffb6931efa37640-0">
              Fru talman! I september 1996 undertecknade jag, tillsammans med
              många andra, en debattartikel där vi krävde att Utlänningsnämnden
              skulle läggas ned. Vänsterpartiet var det första parti som drev
              frågan i riksdagen. Det ena partiet efter det andra har därefter
              anslutit sig. År 2001 hade sex partier enats om att lägga fram
              ett förslag i socialförsäkringsutskottet. Det förslaget vann majoritet
              i utskottet även Socialdemokraterna ställde sig bakom. En enig
              riksdag kunde därför fatta ett beslut om att Utlänningsnämnden
              skulle läggas ned och ärendena föras över till förvaltningsdomstolar.
              Vad vi ville vinna med det var en mer rättssäker asylprocess.
            </seg>
            <seg xml:id="i-3e736c0dfa6f7c6e-0">
              Därefter har två migrationsministrar, Maj-Inger Klingvall och
              Jan O Karlsson, misslyckats med att lägga fram förslag om hur
              detta skulle gå till. Jan O Karlsson gjorde ett försök genom att
              lämna en remiss till Lagrådet. Förslaget sågades jäms med fotknölarna
              av ett lagråd som enligt min uppfattning gjorde politiska ställningstaganden.
              Man missade att granska nuvarande asylprocess och det faktum att
              Sverige har världsrekord i antal fällningar hos FN-kommittén mot
              tortyr. Lagrådet förbigick också med bedövande tystnad att Sveriges
              tillämpning av Genèvekonventionen är extremt restriktiv jämfört
              med de flesta andra jämförbara länder.
            </seg>
            <seg xml:id="i-d6ed04f18f3f1ad6-0">
              Nu har den tredje migrationsministern, Barbro Holmberg, lagt
              fram ett förslag om ny instans- och processordning på riksdagens
              bord. Även den här gången framförde Lagrådet omfattande kritik
              mot lagrådsremissen och sade sig inte kunna tillstyrka förslaget.
              En av orsakerna var att det skulle leda till att domstolarna skulle
              tvingas fatta politiskt präglade beslut. Det är en intressant
              kommentar för den antyder att det inte fattas några politiska
              beslut i våra domstolar i dag. Men är det inte ett politiskt beslut
              att lägga fast praxis för sexköpsmål till exempel, eller när domstolen
              tar ställning till vad skälig levnadsnivå är eller tvångsomhändertagande?
              Vad är det om inte just politiska ställningstaganden? Lagrådet
              hade också föreslagit en del tekniska justeringar vilka det tagits
              hänsyn till.
            </seg>
            <seg xml:id="i-592ae0b5a38b4773-0">
              Lagrådet vill skjuta på ikraftträdandet i ett år. En orsak till
              det är att man vill genomföra ytterligare en stor utredning om
              utlänningslagen. Det skulle alltså ta ytterligare fler år innan
              vi kunde genomföra det här förslaget. Det är för mig ganska tydligt
              att Lagrådet inte tycker att utlänningslagen hör hemma i domstolarna.
              Lagrådet pekar också på utlänningslagens särart och säger att
              det är just en särart som kanske inte hör hemma i domstolsväsendet.
              Det är precis tvärtemot det vi vill uppnå. Vi vill att utlänningsärendena
              ska integreras i domstolsväsendet.
            </seg>
            <seg xml:id="i-31e92facd96884b4-0">
              Nu skjuter vi på ikraftträdandet i tre månader. Till det ska
              läggas att riksdagen har visat hur angelägen den är att reformen
              genomförs. Socialförsäkringsutskottet kommer därför att ha möten
              under sommaruppehållet, och beslut fattas i mitten av september.
              Genom det vinner vi ytterligare ungefär två månader.
            </seg>
            <seg xml:id="i-83bb828cc2d3c429-0">
              Förslaget till ny instans- och processordning är ett stort steg
              framåt för rättssäkerheten, men det är långt kvar till en solidarisk
              flyktingpolitik. Reformen innehåller dock flera viktiga förbättringar.
              Nu införs ett tvåpartsförfarande med muntlig förhandling mellan
              den asylsökande och Migrationsverket i länsrätten. Det blir nu
              ett slut på att Migrationsverket och Utlänningsnämnden kan avslå
              en ansökan med motiveringen: Enligt vad Migrationsverket erfar
              är det möjligt för sökande att återvända. Kraven kommer att öka
              på Migrationsverket att göra ordentliga grundutredningar eftersom
              verket nu blir motpart i en domstol och får sina skäl granskade.
              Landinformationen som ligger till grund för beslutet ska göras
              offentlig.
            </seg>
            <seg xml:id="i-22f0f76461cfd075-0">
              Vad gäller terroristärenden genomförs en förbättring av rättssäkerheten
              eftersom kammarrätten och inte regeringen får sista ordet när
              det finns risk för dödsstraff eller tortyr. Det är en nödvändig
              förändring, vilket den skandalösa utvisningen av de två egyptierna
              visade.
            </seg>
            <seg xml:id="i-86362871a4aa6b8d-0">
              Många av dem som med den nuvarande lagen, trots skyddsbehov,
              bara kunnat få stanna av humanitära skäl skulle med det förslag
              som nu presenteras få stanna på grund av sina skyddsbehov. Detta
              är positivt eftersom främlingsfientliga krafter i dag, med stöd
              av högt uppsatta politiker, kunnat påstå att många som fått stanna
              inte är riktiga flyktingar. Barns egna asylskäl kommer att få
              större tyngd än vad som hittills skett, vilket är positivt eftersom
              det samtidigt innebär ett erkännande av att portalparagrafen inte
              fått det genomslag som avsågs men också av att de barn som genom
              att deras trauman inte erkänts nu blivit apatiska borde ha fått
              uppehållstillstånd.
            </seg>
            <seg xml:id="i-e6db07004f92303c-0">
              Resultatet av förhandlingarna mellan Socialdemokraterna, Vänsterpartiet
              och Miljöpartiet är det som presenteras i dag. Att Utlänningsnämnden
              nu läggs ned och rättssäkerheten i processen stärks är ett viktigt
              steg framåt, men Vänsterpartiet tänker ta fler. Mycket återstår
              att göra, och vi fortsätter kampen för återupprätta rätten till
              asyl i Sverige och i EU.
            </seg>
            <seg xml:id="i-8e4b0bc5e3fd3dde-0">
              Tusentals människor lever gömda i Sverige under ständig rädsla
              för att utvisas till de länder de en gång flytt från. Jag understryker
              att de har fått sina ansökningar individuellt prövade i en rättsprocess
              som samtliga partier i dag underkänner. Ett nollställningsbeslut
              eller amnesti är ett krav som fem partier i riksdagen kommer att
              föra fram i en gemensam motion med anledning av propositionen.
              Kalle Larsson kommer i sitt anförande att ta den debatt vi skulle
              ha velat ha om den opinion som nu finns i landet för en solidarisk
              flyktingpolitik.
            </seg>
            <seg xml:id="i-93f44158b422cab0-0">
              De barn som lider av depressiv devitalisering måste få stanna
              i Sverige för att de ska få trygghet så att de kan bearbeta de
              traumatiska upplevelser som är orsaken till att de har tappat
              livsgnistan. Någon måste kunna säga till dem: Det här livet är
              värt att leva! Regeringen har fått ett ärende överlämnat till
              sig, och jag förutsätter att det beslutet blir så heltäckande
              som möjligt, så att det kan omfatta fler barn än de som kommer
              från Uzbekistan.
            </seg>
            <seg xml:id="i-7ad4d6a45073ddf1-0">
              Reglerna för anhöriginvandring måste förbättras. I lördags träffade
              jag en romsk kvinna från Serbien. Hennes och hennes mans alla
              barn har uppehållstillstånd i Sverige, men hon och maken skickas
              tillbaka till Serbien som genast slänger ut dem ur landet. Att
              inte gamla människor kan få framleva sina sista år tillsammans
              med sina barn är en skam för Sverige. Att barn faller för 18-årsstrecket
              i asylprocessen, vilket gör att de inte kan förenas med familjen
              i Sverige, ska inte kunna ske, men sker ändå. Kravet att ett barn
              ska ha varit hemmavarande hos sina föräldrar för att kunna återförenas
              måste tas bort.
            </seg>
            <seg xml:id="i-eeb23df2fd811bc3-0">
              I Anhörigkommittén som lade fram sitt betänkande 2002 finns många
              bra förslag. Förstår inte statsrådet, och det är en direkt fråga,
              att detta att inte få förenas med sin familj är ett hinder för
              integrationen, både för familjen som finns här och för dem som
              inte kommit hit ännu?
            </seg>
            <seg xml:id="i-49de573b31d40cc0-0">
              Fru talman! Det är också glädjande att regeringen och samarbetspartierna
              är överens om att tillsätta en gemensam arbetsgrupp som får i
              uppdrag att hitta en lösning på problemet hur gömda barn ska kunna
              få rätt till skolgång. Det är en fråga som Vänsterpartiet har
              drivit i många år, både motionsvägen och i budgetförhandlingar.
            </seg>
            <seg xml:id="i-25c0d7392bac2155-0">
              Till sist, fru talman, avkräver Moderaternas gruppledare Odenberg
              i ett brev Vänsterpartiet ett svar på frågan om vi kan ställa
              oss bakom ett misstroendevotum mot migrationsminister Barbro Holmberg.
              Enligt Odenberg behöver Sverige både en ny migrationspolitik och
              en ny migrationsminister.
            </seg>
            <seg xml:id="i-6ddf8d9efe0ee86a-0">
              Det första håller jag helt med om. Sverige behöver en ny migrationspolitik.
              Moderaterna hade kunnat se till att vi fått en sådan. I stället
              har Moderaterna konsekvent stött Socialdemokraternas flyktingpolitik.
              Det talas om en järnaxel i svensk flyktingpolitik, och, Tobias
              Billström, den går mellan ditt parti och socialdemokratin.
            </seg>
            <seg xml:id="i-1cd3ed00cd2826f3-0">
              I tre för svensk flyktingpolitik avgörande frågor har Moderaterna
              stött Socialdemokraterna och sett till att deras förslag kunnat
              genomföras. Det gäller bidraget till eget boende, det handlar
              om transportörsansvaret, som blev ytterligare en mursten i Fort
              Europa, och det gäller slutligen de apatiska barnen. Ni hade alla
              möjligheter att se till att de apatiska barnen fick stanna här.
              Ni valde att ställa er utanför det initiativ som fem partier tog.
              Utan ert stöd hade regeringen tvingats att låta de apatiska barnen
              stanna här. Den som är utan skuld kastar första stenen, brukar
              man säga.
            </seg>
            <seg xml:id="i-559a892bb563b8af-0">
              Moderaterna, som inte ville ställa sig bakom att de apatiska
              barnen skulle få stanna här därför att det var Vänsterpartiet
              som lade fram förslaget, vill nu ha med oss på en misstroendeförklaring
              mot ett statsråd. Jag tycker att det är hyckleri.
            </seg>
            <seg xml:id="i-343b22b5b4b84b86-0">
              Vad hjälper det att avsätta ett socialdemokratiskt statsråd när
              det är den förda politiken som är inhuman och det är ditt parti
              som ser till att denna inhumana politik går igenom? Det bästa
              sättet att få en human flyktingpolitik är att Moderaterna ställer
              sig bakom motionen om allmän amnesti och att du här och nu, Tobias,
              i riksdagen deklarerar att Moderaterna stöder den. Upp till bevis,
              Tobias Billström, och visa att ni vill ha en förändring. Då menar
              jag en förändring till en human och solidarisk flyktingpolitik.
              Nu har du din möjlighet, Tobias Billström.
            </seg>
          </u>
          <note type="speaker" xml:id="i-2687d282004e38b9-0">
            Anf. 33 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-1">
            <seg xml:id="i-628e4aa6bbd883cf-0">
              Fru talman! Det är väldigt hårda ord från Ulla Hoffmann. Det
              är också lite märkligt. Jag har gått igenom det 121-punktsprogram
              som bildar grunden för Vänsterpartiets och Miljöpartiets samverkan
              med Socialdemokraterna och är förutsättningen för att Barbro Holmberg
              ska kunna vara migrationsminister i denna kammare. Jag hittar
              inte ett enda ord om den nya instans- och processordning som vi
              här i dag har att ta ställning till i riksdagen.
            </seg>
            <seg xml:id="i-d567eb4854c3e7fe-0">
              Min fråga till dig är: På vilka punkter tycker du själv, om du
              tittar tillbaka på de senaste åren, att ni har bidragit till att
              föra fram processordningen? Om du håller med mig att det har skett
              i samklang med Moderaterna för så har det varit, eftersom vi konsekvent
              i utredning efter utredning har uttalat oss för en ny instans-
              och processordning hur kan det då komma sig att du här i kammaren
              i dag anklagar oss för att bilda en järnaxel med Socialdemokraterna
              när det är precis tvärtom?
            </seg>
            <seg xml:id="i-89ad176c5c84f63e-0">
              Du pekar på tre beslut där vi har ställt upp på regeringens politik.
              Jag hänvisar till 121-punktsprogrammet som uppenbarligen är den
              spegelvända bilden. Det är också viktigt att i det här sammanhanget
              komma ihåg att om vi mot förmodan skulle representera en järnaxel
              är det snarast en gummiaxel som ni representerar. Det är tack
              vare er som Barbro Holmberg kan fortsätta att vara migrationsminister
              och regeringen kan driva sin politik.
            </seg>
          </u>
          <note type="speaker" xml:id="i-63d86350c17c6a35-0">
            Anf. 34 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-e3fb12e1c6193ab8-1">
            <seg xml:id="i-de5850b5aac47396-0">
              Fru talman! I en fråga, när det gäller ny instans- och processordning,
              är Moderaterna nu med. Moderaterna var det sista partiet som anslöt
              sig till kravet på att vi skulle lägga ned Utlänningsnämnden och
              ersätta den med förvaltningsdomstolar. Det gläder mig att ni gör
              det. Jag ska i och för sig i rättvisans namn säga att Socialdemokraterna
              var det sista partiet. Men av de sex partierna var det Moderaterna
              som var det sista partiet som anslöt sig.
            </seg>
            <seg xml:id="i-63d6263d02d402db-0">
              Det har sagts mig att ni inte kunde ställa er bakom beslutet
              om apatiska barn därför att förslaget kom från fel parti, det
              vill säga från Vänsterpartiet. Nu säger ni att vi ska ställa upp
              på ett misstroendevotum. Det är politiken det handlar om, Tobias
              Billström. Det hjälper inte att avsätta ett enskilt statsråd när
              en politik ser ut på det vis den gör.
            </seg>
            <seg xml:id="i-b6c3ebfc1f7518b9-0">
              Den hade inte kunnat se ut på det viset om den inte hade fått
              stöd från Moderaterna. Jag tog upp särskilt tre punkter. Det som
              har upprört folket i Sverige mest är de apatiska barnen. Där kunde
              ni ha gjort skillnad. Men ni valde att inte göra skillnad.
            </seg>
          </u>
          <note type="speaker" xml:id="i-6f024f72ab7547d7-0">
            Anf. 35 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-2">
            <seg xml:id="i-f5b7956d6a90be55-0">
              Fru talman! Först och främst är det inte en korrekt historieskrivning
              som Ulla Hoffmann gör. Det är inte alls så att Moderaterna var
              det sista partiet, eller det näst sista partiet, som ställde upp
              på den linjen. Det är faktiskt så att vår representant i den utredning
              som år 1999 lade fram översynsreglerna, Sten Tolgfors, mycket
              tydligt och klart tog ställning för det. Vi har varit väldigt
              tidigt ute med att kritisera den här ordningen.
            </seg>
            <seg xml:id="i-5258b3240ec21767-0">
              Frågan gällde huruvida det skulle ha varit ett felaktigt parti
              som lade fram förslaget. Nej, det handlar om det politiska innehållet.
              Faktum är att det som lades fram för kammarens debatt och beslut
              inte alls var något förslag om en allmän amnesti. Det handlade
              om att man skulle tillsätta någon form av expertkommitté och därmed
              frångå den princip som vi tror på, nämligen en individuell prövning
              av varje enskilt fall.
            </seg>
            <seg xml:id="i-2e69a94cc0fde47f-0">
              Jag har även tidigare i mitt huvudanförande klargjort skillnaden
              mellan att å ena sidan fatta kollektiva beslut och å andra sidan
              välja en individuell inriktning. Vi står för den politiken, och
              vi har gjort det konsekvent. Att Ulla Hoffmann har en annan uppfattning
              får stå för henne. Men det är inte så att man tack vare den politiken
              fattade ett beslut som inte skulle ha gett de apatiska barnen
              rätt att få stanna.
            </seg>
            <seg xml:id="i-22c469d94b7920fa-0">
              Vi hade också två andra reservationer, om Ulla Hoffmann går tillbaka
              och tittar i betänkandet, i vilka vi uttalade oss till förmån
              för att man skulle sätta kraven för bedömningen skyddsskäl lägre
              för barn än för vuxna. Det skulle ha lett till att en majoritet
              av barnen med största sannolikhet skulle ha fått lov att stanna.
            </seg>
            <seg xml:id="i-f2612f5e7e02fec8-0">
              Den andra principen är att från första början se till och det
              tycker jag är den riktigt viktiga principen att komma ihåg i det
              här sammanhanget att man faktiskt ska utgå från barnens bästa
              och ger dem rätten till en egen asylprocess. Det föreslog vi också
              i ett och samma betänkande.
            </seg>
            <seg xml:id="i-ebce9f8f5dff009a-0">
              Vi tog visst ansvar i den här frågan. Men ni lade fram ett förslag
              som är omöjligt att genomföra. Därför kunde vi inte heller rösta
              för det.
            </seg>
          </u>
          <note type="speaker" xml:id="i-18e33ba7c0479bec-0">
            Anf. 36 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-e3fb12e1c6193ab8-2">
            <seg xml:id="i-07c5b33f775570ed-0">
              Fru talman! Jag sade i min inledning i och för sig inte datumet.
              Det kan jag göra nu, Tobias Billström. Den 25 september 1996 undertecknade
              jag den första debattartikeln där vi krävde att Utlänningsnämnden
              skulle läggas ned. Sedan har vi fört fram kravet i riksdagen och
              arbetat för det. Det ena partiet efter det andra har anslutit
              sig till det. Tobias Billström nämner år 1999 då ni satt med i
              utredningen och framförde synpunkter. Dessförinnan hade det hunnit
              flyta mycket vatten under broarna.
            </seg>
            <seg xml:id="i-e53493428b98bc64-0">
              När det gäller de apatiska barnen är det helt riktigt som Tobias
              Billström säger. Vi måste göra någonting åt det. Barnens asylskäl
              måste lyftas fram i asylprocessen. Så är det. Det försöker vi
              nu göra med det förslag som vi lägger fram i dag. Vi tycker att
              asylprocessen är för långsam. Det tar för lång tid. Man har inte
              sett barnens egna asylskäl. Det är helt riktigt. Det ställer vi
              upp på
            </seg>
            <seg xml:id="i-378d49ea8945b82d-0">
              Jag tror inte att det är någon här i kammaren som skulle säga
              emot det jag säger nu, eller det som Tobias Billström säger, förutom
              på en punkt. Den punkten handlar om att vi haft 150-200 barn nu
              har det visat sig att det var fler barn som har gått in i ett
              stadium som kallas för depressiv devitalisering där de tappat
              livsgnistan. Det hjälper inte dem att vi kommer att ändra asylprocessen
              den sista mars 2006. De behöver några åtgärder som händer nu.
            </seg>
            <seg xml:id="i-432df3cf6262b66e-0">
              Fem partier tog ett initiativ och sade: Låt oss hjälpa de barnen.
              Ni valde att inte stödja det med motiveringen att ni ville ha
              en individuell prövning för dessa barn. De hade haft en individuell
              prövning i den asylprocess som Tobias Billström nu underkänner.
              Det är att spela bort korten och säga någonting annat.
            </seg>
          </u>
          <note type="speaker" xml:id="i-0416c274f375bb3d-0">
            Anf. 37 BIRGITTA CARLSSON (c):
          </note>
          <u who="birgitta_carlsson_6bfc1a" next="cont" xml:id="i-448d29c6decaf516-0">
            <seg xml:id="i-c904553dc9f42578-0">
              Fru talman! Så har då äntligen regeringens Nipuproposition lämnat
              tryckeriet. När jag gick hit till debatten hade den kommit till
              mitt rum. Jag har inte hunnit läsa den utan får reagera med utgångspunkt
              från den kunskap som jag har fått på annat sätt.
            </seg>
            <seg xml:id="i-f04988aa1731dd66-0">
              Jag vill djupt beklaga att trots att regeringen har haft många
              år på sig att få fram propositionen kommer ändå ikraftträdandet
              att skjutas på i tre månader. Riksdagen fattade beslut om att
              Utlänningsnämnden skulle ersättas med en ny instans- och processordning
              redan år 2001, och nu äntligen kommer förslaget. Om jag vore Barbro
              Holmberg skulle jag skämmas över denna saktfärdighet.
            </seg>
            <seg xml:id="i-15746fcbafb67e98-0">
              Från Centerpartiets sida är vi angelägna om att vi nu äntligen
              får en process i asylhanteringen där varje individ kan få möjlighet
              till muntliga förhandlingar och att själv vara med och föra sin
              egen talan. Vi tror att rättssäkerheten och rättvisan genom detta
              nya domstolsförfarande kommer att öka. De asylsökande kommer att
              känna en större delaktighet i hanteringen av just deras eget fall.
            </seg>
            <seg xml:id="i-421728e743ed4fef-0">
              Fru talman! Att det är alltfler personer som far illa i den nuvarande
              hanteringen får vi information om dagligen genom mejl, brev och
              telefonsamtal. Det är särskilt kvinnor och barn som far illa i
              vårt land i dag. Familjer med barn som blivit apatiska får avslag
              på sina asylansökningar och skickas hem till en osäker och oviss
              framtid. Det är barn och ungdomar som har befunnit sig här i många
              år och inte getts möjlighet att själva få berätta om sina egna
              asylskäl.
            </seg>
            <seg xml:id="i-38249ead75d0ff97-0">
              Familjer splittras och skickas till olika länder. Familjer skickas
              hem utan mamma eller pappa. Det händer till och med att de skickas
              hem utan något eller några av sina barn. Barn som knappast känner
              sina biologiska föräldrar eftersom de har vuxit upp i fosterhem
              skickas hem. Just i dag ska tre ungdomar som under många år vistats
              i en kommun hemma i Skaraborg utvisas utan sina föräldrar. Vem
              bryr sig om hur dessa barn, kvinnor och män mår?
            </seg>
            <seg xml:id="i-32edf0dbb9ddaca5-0">
              Jag ställer frågan till Barbro Holmberg: Kommer förslagen i Nipupropositionen
              att innebära större möjlighet för dessa personer att få uppehållstillstånd
              i vårt land?
            </seg>
            <seg xml:id="i-07643335cc681d2c-0">
              Socialdemokraterna och Moderaterna har en möjlighet att stödja
              de förslag som vi kommer att lägga fram i den motion som flera
              före mig har berättat om, där vi är fem partier som står bakom
              ett förslag om nollställningsbeslut. Vi har lyssnat på alla de
              personer som har synpunkter i den här frågan, och vi har också
              tänkt själva. Vi har varit med och skrivit på påskuppropet, och
              vi har varit med när man hade manifestationen här i Helsingfors
              omkring det. Det är viktigt att den nya processen verkligen får
              en rimlig chans till en bra start. Om den ska få det krävs det
              att en stor del av de ärenden som nu har fått vänta, inte ett
              år utan många år, på beslut skulle kunna plockas ut ur systemet.
            </seg>
            <seg xml:id="i-daf0d65f33c6f479-0">
              Fru talman! Humanitära skäl ska inte längre finnas som begrepp.
              I stället kommer man att införa begreppet synnerligen ömmande
              omständigheter. Här anser vi i Centerpartiet att man ska införa
              begreppet särskilt ömmande omständigheter i stället. Det är viktigt
              att hanteringen i det nya systemet blir mer human och generös.
              Det får inte finnas risk för att det ska bli ännu svårare att
              få möjlighet till uppehållstillstånd i vårt land.
            </seg>
            <seg xml:id="i-0d001e9e82c5a208-0">
              Fru talman! Vi är fem partier här i riksdagen som är överens
              om att det är viktigt att det nya systemet, som införs den 1 april
              2006, måste få en bättre start än vad Utlänningsnämnden fick.
              Den fick börja med en ärendebalans om ca 6 000 ärenden. Därför
              vill vi att riksdagen fattar ett beslut om en amnesti om de personer
              som befunnit sig i vårt asylsystem under lång tid.
            </seg>
            <seg xml:id="i-581cd5b7d339aac7-0">
              Många av dem som av olika anledningar vistas i Sverige efter
              avslag på asylansökan har i själva verket tillräckliga skäl för
              att få skydd i Sverige både enligt svensk lag och enligt internationella
              konventioner som Sverige har åtagit sig att följa. Det finns många
              personer som befinner sig i Sverige för att avvisningsbeslut inte
              går att verkställa eller personer som beviljats temporära uppehållstillstånd
              för att situationen i hemlandet är sådan att Migrationsverket
              bedömt att en verkställighet inte går att genomföra vid tidpunkten
              för beslutet.
            </seg>
            <seg xml:id="i-296121c7101435b7-0">
              Dessutom har vi ett stort antal personer som lever gömda i Sverige
              på grund av fruktan för att utsättas för inhuman behandling i
              sitt hemland. Vi har många kvinnor som utsatts för våldtäkt och
              annan kränkande behandling som känner en mycket stor rädsla för
              att återvända till sitt hemland, där de ofta blir utstötta från
              familjen och dessutom riskerar att återigen träffa förövarna.
            </seg>
            <seg xml:id="i-cc6f70a2789e7714-0">
              De personer som har valt att gå under jorden lever med ett konstant
              hot om att bli upptäckta och att då bli tvungna att lämna landet.
              Det är inte humant. Dessa människors situation är ett av de viktigaste
              skälen till att vi nu, i den mån det är möjligt, genom ett nollställningsbeslut
              retroaktivt rättar till begångna fel från statens sida. Det finns
              givetvis också starka humanitära skäl för ett sådant beslut. Det
              får räcka med att peka på situationen för de apatiska flyktingbarnen.
              Med tanke på att Europadomstolen för mänskliga rättigheter i sex
              ärenden beslutat om inhibition av verkställighet i avvisningsbeslut
              fattade av Migrationsverket och Utlänningsnämnden i ärenden som
              rör dessa barn måste regeringen inse att vi inte handlar rätt
              i dessa ärenden.
            </seg>
            <seg xml:id="i-ac667b21898048d2-0">
              Ett annat viktigt skäl för att genomföra en nollställning av
              gamla ärenden är att ge den nya instansordningen en möjlighet
              att starta verksamheten, som jag tidigare sade, under rimliga
              förhållanden. När Utlänningsnämnden tog över överprövningen av
              utlänningsärenden från regeringen den 1 januari 1992 fick den
              samtidigt överta det stora antalet ärenden. Det innebar att Utlänningsnämnden
              från början fick en mycket dålig start med långa handläggningstider
              med en mycket pressad arbetssituation. Vi vill inte vara med om
              att den nya ordningen får lika dåliga arbetsförhållanden. Därför
              är det mycket angeläget att se till att den nya ordningen får
              en rimlig chans redan från början, så att den inte havererar på
              grund av hög ärendebalans.
            </seg>
            <seg xml:id="i-79be78b11b3e1bac-0">
              Därför vill vi i Centerpartiet ge den nya instans- och processordningen
              så goda förutsättningar som möjligt från starten. Då anser vi
              att asylsystemet bör avlastas genom att de personer som jag tidigare
              har talat om beviljas uppehållstillstånd.
            </seg>
            <seg xml:id="i-67d3ac8be76e9124-0">
              Fru talman! Det är ju ingen ny företeelse, det här som vi föreslår.
              Regeringen har åtskilliga gånger tidigare, både under 80- och
              90-talen, beslutat om olika väntetidsregler. Det har inneburit
              att den som väntat en viss minsta tid utan att få slutligt besked
              i fråga om uppehållstillstånd automatiskt beviljas sådant under
              förutsättning att vissa vandelskrav varit uppfyllda. Ett sådant
              exempel är regeringen Ingvar Carlsson, som vid nyåret 1989 beslutade
              att den som sökt asyl före den 1 januari 1988 och som då ännu
              inte fått slutligt beslut skulle beviljas uppehållstillstånd.
              Undantag gällde den gången om det fanns särskilda skäl som talade
              emot i det enskilda fallet. Sådana särskilda skäl skulle kunna
              gälla brottslighet, asocialitet eller om det framstod som orimligt
              att personen fick stanna i Sverige. Motivet den gången var inte
              humanitära hänsyn utan i stället hänsyn till regeringens och Invandrarverkets
              arbetsbelastning. En ny utlänningslag skulle träda i kraft den
              1 juli 1989, och Invandrarverket skulle få en ny organisation
              vid samma tidpunkt.
            </seg>
            <seg xml:id="i-f16c602a986370bd-0">
              Praxisbeslut av regeringen eller av regeringen utfärdade förordningar
              om särskilda väntetidsregler, ofta med särskilt fokus på barnfamiljer,
              har förekommit vid flera tillfällen. Jag kan som exempel nämna
              när den socialdemokratiska regeringen i maj 1989 beslutade att
              familjer som sökt uppehållstillstånd, som hade barn under 17 år
              och som vistats i Sverige mer än ett år utan att ha fått slutligt
              beslut skulle få stanna om inte avgörande skäl talade emot det.
            </seg>
            <seg xml:id="i-d02ae6472d023ec4-0">
              Ett annat exempel är den borgerliga regeringens tidsförordning
              som trädde i kraft den 1 januari 1992. Den innebar att en utlänning
              som då vistats i Sverige mer än 18 månader efter att ansökan om
              uppehållstillstånd gjorts men ännu inte fått slutligt beslut skulle
              beviljas uppehållstillstånd om inte särskilda skäl talade emot
              det. För familjer med barn äldre än sex år gällde samma sak, men
              här var tidsgränsen tolv månader.
            </seg>
          </u>
          <note xml:id="i-79228d22360fde1c-0">
            Ytterligare ett exempel är den av regeringen beslutade väntetidsförordningen
            från den 14 april 1994. Själva förordningen gällde dem som sökt
            asyl före den 1 januari 1993 och ännu inte fått slutligt beslut.
          </note>
          <u who="birgitta_carlsson_6bfc1a" prev="cont" xml:id="i-6ccda25a381c8cbb-0">
            <seg xml:id="i-fedfcb8ef181169f-0">
              Det är alltså en lång rad av olika tillfällen tidigare i historien
              där man just har vidtagit åtgärder som har inneburit att man har
              nollställt eller plockat bort en lång räcka av ärenden i den här
              hanteringen. Det är viktigt att vi vågar fatta beslut som innebär
              att vi minskar ärendebalansen.
            </seg>
            <seg xml:id="i-0b4360f62b3d8112-0">
              Fru talman! Nu ska jag med intresse ta del av den proposition
              som vi har fått i dag och hoppas på att regeringen här har förslag
              som kommer att innebära att vi som svenskar kommer att bli stolta
              över den invandrar- och flyktingpolitik som vi kommer att föra
              här i landet och att många av de flyktingar som befinner sig här
              gömda, eller har befunnit sig länge i systemet, ska få ett positivt
              besked om uppehållstillstånd.
            </seg>
          </u>
          <note type="speaker" xml:id="i-96e634e92519852e-0">
            Anf. 38 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-eba44935e315b80a-0">
            <seg xml:id="i-7c3a4a66275337eb-0">
              Fru talman! Låt oss för en stund komma ihåg vad den här debatten
              egentligen handlar om. Den här debatten handlar egentligen om
              Larissa, Larissa vars man på grund av sin oppositionella inställning
              och sin vägran att delta i krigets fasor i Tjetjenien flydde med
              sin familj till Sverige, till Värmland. Larissa vägrade vara kvar
              i ett land där hennes barn blev torterade, där hennes man riskerade
              att dödas och där hon blev förföljd på det allra mest kränkande
              sätt på grund av att det helt enkelt råder krig ett krig som omvärlden
              inte verkar lägga två strån i kors för att få slut på.
            </seg>
            <seg xml:id="i-2695b59ff0318c9d-0">
              De flydde till Sverige 2001. De kom hit, människor med mycket
              tunga erfarenheter i bagaget, men samtidigt människor som ville
              arbeta, ville komma in i det svenska samhället, ville ge dagis
              till sina barn, ville påbörja ett nytt liv. De var människor som
              hungrade efter den frihet och trygghet som livet i Tjetjenien
              aldrig kunde erbjuda. De kom hit, och de visste att de skulle
              få asyl. De visste det, för Genèvekonventionen påbjuder att de
              som har anledning, såsom Larissa, att känna välgrundad fruktan
              för förföljelse om de återvänder ska få asyl. De var övertygade
              om det.
            </seg>
            <seg xml:id="i-b49f8b9e720f4375-0">
              Men så gick månaderna, och månaderna blev efter ett tag till
              ett år. De blev mer och mer osäkra och hade mindre och mindre
              möjligheter. De mådde allt sämre, och så kom det första avslaget
              från Migrationsverket. Som de flesta andra som söker asyl i Sverige
              fick de avslag från Migrationsverket. De överklagade, fortfarande
              i fast förvissning om att de skulle få stanna men att det måste
              ha blivit något fel. De hade ju all anledning att känna välgrundad
              fruktan. De var flyktingar från ett krig. De mådde allt sämre,
              och det drog ut på tiden. Till sist kom barnen att bli sjuka.
              Ett barn hamnade i ett apatiskt tillstånd. Pappan fick läggas
              in på psykiatrisk behandling, mamman likaså. Det förekom självmord.
              Man mådde allt sämre, och så kom ett avslag från Utlänningsnämnden.
            </seg>
            <seg xml:id="i-0e82a121836bb651-0">
              Man gjorde en ny ansökan. Den överlämnades till slut till regeringen.
              Regeringen drog ut på handläggningen. Det tog ett år för regeringen
              att fatta ett beslut. Slutligen fattade man ett beslut, ett praxisbeslut,
              om att tjetjener skulle ges tillfälliga uppehållstillstånd, som
              om man väntade sig att det snart skulle bli bättre i Tjetjenien.
              Av de ärenden som väntade såsom Tjetjenienärenden på Migrationsverket
              blev det i två tredjedelar avslag efter knapphändigt gjorda språkanalyser
              eller märkliga idéer om att det nog gick att leva i Tjetjenien,
              i alla fall om man inte var tjetjen utan kanske en ingusjier,
              även om dessa av alla andra utom möjligen sig själva och tjetjener
              betraktas som tjetjener.
            </seg>
            <seg xml:id="i-46c3deaffd92b180-0">
              Det här är ett exempel på en rättsosäker ordning, en ordning
              som inte uppfyller de krav som man borde kunna ställa på asylprocessen,
              en ordning som inte är förutsägbar och som inte på något sätt
              uppfyller humanitetens krav. Det är den ordningen vi nu äntligen
              kan avveckla genom att avveckla Utlänningsnämnden och överflytta
              tolkningen av lagen till förvaltningsdomstolarna. Det är på tiden
              att vi gör det.
            </seg>
            <seg xml:id="i-cd9d6aca5ce930ba-0">
              Riksdagen fattade ett beslut år 2001 om att så skulle göras.
              Sedan har det flyttats fram i tiden alltmer. Men nu har vi alltså
              en proposition. Tyvärr inte den 1 januari nästa år men den 31
              mars nästa år ska Utlänningsnämnden läggas ned. Det är skönt att
              vi kan ha en debatt som faktiskt handlar om att flytta flyktingpolitiken
              åt rätt håll igen. Vi vet att det är en rättssäkrare politik,
              en öppnare asylprocess, en process där Migrationsverket måste
              kunna argumentera för sina beslut på ett mycket bättre sätt, och
              där muntligheten blir total, om man begär det, och där förändringar
              görs också på andra områden. Det kommer att innebära att politiken
              blir mer human.
            </seg>
            <seg xml:id="i-0abcd5244b9903a8-0">
              Men, herr talman, låt oss titta närmare på den här propositionen.
              På några områden, som jag särskilt vill lyfta fram, sker det klara
              förbättringar. Skyddsbehoven vidgas. Det blir större möjligheter
              att få stanna i Sverige på grund av de skyddsbehov man faktiskt
              har. De anledningar som funnits för att fly från sitt land ska
              väga tyngre i asylprocessen. Det är positivt.
            </seg>
            <seg xml:id="i-a8734296e31b153e-0">
              Barnens möjligheter att få stanna blir bättre. Man tydliggör
              att barnens rätt och barnens skäl ska höras av myndigheterna och
              att ribban för barnens möjligheter för att få stanna ska vara
              lägre satt än för vuxna. Det är en kritik mot att den ändring
              som en gång är gjord i utlänningslagen som en portalparagraf som
              säger att barnens bästa och rätt till hälsa och utveckling ska
              komma i första rummet inte har fått avsedd effekt. Det är en kritik
              mot det som har varit men också ett tillrättaläggande av den nuvarande
              ordningen. Det blir bättre för barnen i den nya lagen.
            </seg>
            <seg xml:id="i-15c4dca3d924e92b-0">
              Herr talman! Det finns saker i lagen och i den här propositionen
              som inte är så bra som de borde ha varit. Vi har flyktingskälen.
              Därefter kommer skyddsskälen, som nu vidgas. Sedan har vi det
              som tidigare kallades för humanitära skäl. Begreppet ändras nu.
              Det blir till synnerligen ömmande omständigheter. Vi är rädda
              att synnerligen ömmande omständigheter kommer att visa sig vara
              en för smal sista grupp av skäl. Vi ville i den utredning som
              ledde fram till den här propositionen i stället använda begreppet
              särskilt ömmande omständigheter. Det låter lagtekniskt, men det
              innebär väldigt mycket för dem som väl prövas enligt den här lagen.
            </seg>
            <seg xml:id="i-783fd8c4fe5d88c4-0">
              Vi var fem partier i utredningen som ville det. Men vi hade ingen
              majoritet i utredningen. Därför har vi fått landa på synnerligen-begreppet
              i propositionen. Vilka var det som bildade majoritet i utredningen?
              Socialdemokraterna och Moderaterna, de som så ofta har gått ihop
              om flyktingpolitiska saker.
            </seg>
            <seg xml:id="i-dc444b778e24e37c-0">
              Herr talman! Med det sagt är det ingen hemlighet att vi vill
              gå längre. Vi är inte ensamma om det. Så många människor i vårt
              land har fått en asylansökande i sin klass. En flykting på sin
              arbetsplats har mött en asylsökande som granne eller på något
              annat sätt i samhället. Så många människor har sett och följt
              med vad de apatiska barnen har blivit utsatta för. Så många människor
              har aldrig förr engagerat sig för en bättre och humanare flyktingpolitik.
              Sveriges kristna råd ihop med Sveriges muslimska råd, fackförbundet
              SKTF och många andra har lämnat in den största namninsamlingen
              till Utrikesdepartementet och Barbro Holmberg sedan 1960-talet.
              157 000 svenskar har skrivit under för en humanare flyktingpolitik.
              Det är värt att tänka på. Det är värt att ta till sig.
            </seg>
            <seg xml:id="i-51185922882bc688-0">
              Det finns saker som vi borde kunna göra framöver. Vi vill ha
              en bortre gräns i asylprocessen. Man ska inte behöva vänta alltför
              länge. Den som väntat längre än säg åtta månader borde få ett
              slutgiltigt besked och borde automatiskt få stanna i Sverige.
              Det skulle förbättra flyktingpolitiken och säkerligen förbättra
              integrationspolitiken i vårt land.
            </seg>
            <seg xml:id="i-3ccdf0fac4398e61-0">
              Vi vill förbättra möjligheterna till anhöriginvandring. Vi vill
              förbättra möjligheterna att få stanna på grund av den förföljelse
              man är utsatt för på grund av sin kön eller sin sexuella läggning.
              Vi vill, som flera andra här har sagt, ha ett nollställningsbeslut
              i samband med att man lägger ned Utlänningsnämnden.
            </seg>
            <seg xml:id="i-703b5cef144c806d-0">
              Det handlar om logik, Tobias Billström. Det handlar om logik,
              och det handlar om att värna principen om den individuella bedömningen.
              Det vi säger när vi säger att Utlänningsnämnden inte har fungerat
              och när vi pratar om godtyckliga beslut, som Moderaterna talar
              om i ett brev som var postat så sent om i går till Miljöpartiet
              och Vänsterpartiet, är att den ordning som vi har i dag inte har
              producerat tillräckligt goda individuella bedömningar.
            </seg>
            <seg xml:id="i-7de2d5b88c62c14d-0">
              Då har vi någonstans ett ansvar för de människor som har blivit
              utsatta för misshandel enligt dagens ordning, ett ansvar för att
              ta hand om de människorna på ett bra sätt. Vi har ett ansvar för
              de tusentals människor som lever gömda under de värsta förhållandena
              i vårt land. Vi har ett ansvar, och svaret på det ansvaret stavas,
              om ni så vill, amnesti. I en motion som kommer att läggas fram
              av fem partier kräver vi amnesti. Det är det logiska beslutet
              utifrån de förutsättningar vi har när vi säger att den ordning
              som funnits inte fungerar. Det är också det mest humana beslutet.
              Det är det bästa beslutet för att ge den nya ordningen en så bra
              start som möjligt. Den ska inte tyngas av en tung ryggsäck med
              trasiga människoöden.
            </seg>
            <seg xml:id="i-1bde0ba8e5fd5c85-0">
              Herr talman! Jag vill använda mina sista minuter i den här debatten
              inte till att fortsätta att tala om amnesti och Utlänningsnämnden
              utan faktiskt välkomna Tobias Billström in i den flyktingpolitiska
              debatten som flyktingpolitisk talesman för Moderaterna. Artigheten
              kräver att jag svarar på den ärliga fråga som Tobias Billström
              ställde till alla andra här i kammaren, nämligen om vi anser att
              det skulle vara bra att man fick byta kö från att vara en asylsökande
              i den vanliga processen till att bli arbetskraftsinvandrare. Vi
              har svarat på den innan, och frågan utreds just nu i en utredning,
              vilket jag hoppas Tobias Billström känner till. I den utredningen
              jobbar Miljöpartiet just för en sådan möjlighet att byta kö i
              systemen. Det har dock väldigt lite att göra med den debatt som
              vi för just nu.
            </seg>
            <seg xml:id="i-2a994ce4d1288b1b-0">
              Det var artigheten så långt.
            </seg>
            <seg xml:id="i-a3b5b153ba0b17b1-0">
              I går hörde jag ryktas om att vi skulle få ett brev till Miljöpartiet
              från Moderata samlingspartiet som på något sätt skulle handla
              om migrationsministerns framtid. Jag tyckte givetvis att det lät
              otroligt spännande. Ingen i vårt kansli hade sett det. Vi letade
              och undrade vad som kunde stå i det. I min möjliga enfaldighet
              och naivitet trodde jag att här kommer ett brev där Moderaterna
              föreslår en bra politisk förändring av migrationspolitiken, kanske
              att synnerligen ömmande omständigheter borde bli särskilt ömmande
              omständigheter, en politisk förändring, ett steg framåt som skulle
              betyda väldigt mycket för flyende i vårt land eller kanske en
              omändring där man säger att det vore rätt att låta de apatiska
              barnen stanna, för det var fel att inte ställa upp för en förordning
              för de apatiska barnen. Det vore ett bra steg framåt för de barnen,
              som mår så dåligt i vårt land. Kanske skulle det till och med
              handla om ett stöd för den motion om amnesti som flera partier
              jobbar för.
            </seg>
            <seg xml:id="i-46724a5d1440eb55-0">
              Så fick jag se brevet. Det handlade inte alls om det. Det handlade
              om att försöka blanda bort korten när man blivit kritiserad för
              att man är ett lydigt stödparti till regeringens flyktingpolitik
              i dess sämsta delar. Man sade: Vi kan väl avsätta migrationsministern
              ihop. Som om de flyende i Sverige, de människor som har så fruktansvärda
              öden och anser att de behöver få stanna i Sverige skulle må bättre
              av att migrationsministern hette någonting annat än Barbro Holmberg!
              De människorna behöver få möjlighet att stanna i Sverige och bygga
              sig ett nytt liv i vårt land. De behöver inte en ny migrationsminister.
            </seg>
            <seg xml:id="i-7227ae3ae0bcd911-0">
              Tobias Billström inledde med att prata om den internationella
              kritiken mot svensk flyktingpolitik. Han sade att Europadomstolen
              jag gissar att det var den som han menade när han pratade om internationell
              kritik allt oftare överprövar svenska asylärenden och att FN:s
              tortyrkommitté har fällt Sverige flera gånger än något annat land
              för att man avvisar människor där det finns risk för tortyr. Vidare
              kritiserar FN:s barnrättskommitté Sverige för behandlingen av
              asylsökande barn.
            </seg>
            <seg xml:id="i-efeeb9f7dbd8c151-0">
              Men det här är ju en kritik som faller väldigt tungt på Moderata
              samlingspartiet. I de delarna har ni ställt upp på regeringens
              flyktingpolitik. Jag är glad över att det inte är ni som har gjort
              upp med regeringen om den här propositionen. Där har vi lyckats
              få in lite annat. För i det fallet var samarbetspartnerna något
              bättre än Moderata samlingspartiet.
            </seg>
          </u>
          <note type="speaker" xml:id="i-2e660734529a7791-0">
            Anf. 39 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-3">
            <seg xml:id="i-7ad2bc509982952b-0">
              Herr talman! Jag ska av artighet säga till Gustav Fridolin att
              om riksdagsmannauppdraget någonsin känns tråkigt eller trist finns
              ju alltid skådespelarbanan som ett alternativ. Det var verkligen
              en föreställning från talarstolen som vi fick se här.
            </seg>
            <seg xml:id="i-1b2cec6bd96f36ad-0">
              Helt ärligt: Det finns två punkter som jag tycker att vi måste
              kunna diskutera här. Det var bra att vi fick ett tydligt besked
              i arbetskraftsinvandringsfrågan, för det var något som vi moderater
              efterfrågade.
            </seg>
            <seg xml:id="i-23bb68fa4769f0bf-0">
              Däremot är jag inte lika nöjd med Gustav Fridolins beskrivning
              av den situation som råder i dag i Sverige när det gäller framstöpandet
              av migrationspolitiken.
            </seg>
            <seg xml:id="i-5e6abbd78b46adef-0">
              Som jag sade i mitt tidigare replikskifte med Ulla Hoffmann står
              inte den nya instans- och processordningen inskriven i det 121-punktsprogram
              som ligger till grund för Vänsterpartiets och Miljöpartiets samverkan
              med regeringen. Det är ett väldigt tufft arbete från andra partier
              här i kammaren som har åstadkommit detta, medan ni har hållit
              migrationsministern och regeringen under armarna bakvägen.
            </seg>
            <seg xml:id="i-23f415b3c021ede9-0">
              Jag vågar nog påstå att de förseningar som vi har sett på vägen
              fram till den proposition som nu äntligen läggs på riksdagens
              bord har faktiskt med detta faktum att göra.
            </seg>
          </u>
          <note type="speaker" xml:id="i-6235dff4d38afca7-0">
            Anf. 40 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-eba44935e315b80a-1">
            <seg xml:id="i-d340c8d6a8133153-0">
              Herr talman! Så står han där naken, Tobias Billström, lika naken
              som kejsaren i den berömda sagan, lika naken som när han för en
              timme sedan drog tillbaka det förslag som han lade fram i går
              om att asylsökande själva skulle betala för asylprocessen eftersom
              han kanske och det var i och för sig välkommet hade läst Genèvekonventionen.
            </seg>
            <seg xml:id="i-a8d1f8e13381a645-0">
              Alla vet ju att anledningen till att vi äntligen har den här
              propositionen på riksdagens bord är ett enträget och medvetet
              arbete från Miljöpartiet och Vänsterpartiet i budgetförhandlingarna
              med regeringen. Det var vårt tryck på regeringen som ledde fram
              till detta. Det var riksdagens samlade tryck, samarbetet med Kristdemokraterna,
              Folkpartiet, Centerpartiet och Moderaterna som låg bakom, men
              det var vårt arbete i budgetförhandlingarna som ledde till att
              vi äntligen har propositionen här. Det är ju någonting som alla
              är medvetna om och som har uppmärksammats, om inte annat än av
              Tobias Billströms företrädare som moderat representant i flyktingfrågor,
              Per Westerberg.
            </seg>
            <seg xml:id="i-60068ddbc5b3a952-0">
              Sedan står Tobias Billström så naken. När jag frågar om en politisk
              förändring, när jag kritiserar Moderaterna för att de hellre avsätter
              en minister än ändrar politiken, kommer ingenting. Det kommer
              inga förslag till hur politiken skulle kunna förändras. Det kommer
              inget löfte om att de ställer upp på en förordning om de apatiska
              barnen. Det finns inget stöd för motionen om en engångsamnesti,
              en nollställning vid övergången till det nya systemet. Det kommer
              ingenting.
            </seg>
          </u>
          <note type="speaker" xml:id="i-ba3cfb825d4750d7-0">
            Anf. 41 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-4">
            <seg xml:id="i-20e3aaad08a9374f-0">
              Herr talman! Ditt självberöm smakar ju ganska så illa, Gustav
              Fridolin. Det är ju inte så att vi moderater har varit overksamma
              i den här processen. Tvärtom har vi vid flera tillfällen gett
              uttryck för den uppfattning som vi tycker är viktigast av allt,
              nämligen att arbetslinjen bör gälla även i asylpolitiken. Där
              kan vi konstatera att även Miljöpartiet företräder samma uppfattning
              som vi har. Vi får hoppas att vi när utredningen om arbetskraftsinvandring
              är slutförd det hålls ju ett seminarium i dag får se att Miljöpartiet
              gör konkreta ställningstaganden även på mållinjen. Men det återstår
              fortfarande att se.
            </seg>
            <seg xml:id="i-afc3406e84adc15c-0">
              Sedan var det ju inte så, Gustav Fridolin, att jag inte i mitt
              huvudanförande gjorde en lång genomgång av de åtgärder som vi
              tycker är nödvändiga för att åstadkomma en bättre politik. Jag
              räknade upp ett antal åtgärder, inte minst när det gäller barnens
              situation.
            </seg>
            <seg xml:id="i-3be1daeccdd1b8f7-0">
              Däremot kommer du aldrig att få höra mig tala här i kammaren
              om en allmän amnesti. Jag och mitt parti tror på den individuella
              prövningens överlägsenhet i det här fallet. Det är helt omöjligt
              att å ena sidan säga att man är motståndare till att människor
              behandlas i klump och att man fattar kollektiva beslut om avvisning
              baserade på ett kollektivt tänkande och sedan i nästa minut säga:
              I just de här fallen tycker vi att man kan frångå principen om
              individuell prövning. En sådan vacklande politik ägnar inte jag
              och mitt parti oss åt.
            </seg>
          </u>
          <note type="speaker" xml:id="i-70a4653839d02ac8-0">
            Anf. 42 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-eba44935e315b80a-2">
            <seg xml:id="i-ea1bf2605628837a-0">
              Herr talman! Men problemet är ju just det som Billström själv
              pekade på i gårdagens brev till Miljöpartiet och Vänsterpartiet.
              Det har funnits ett godtycke i flyktingpolitiken, och vi måste
              ta ansvar för dem som har varit utsatta för detta godtycke. Det
              är därför som vi pratar om amnesti.
            </seg>
            <seg xml:id="i-9c4d0dcaa34d4f4e-0">
              Billström är duktig och en skicklig debattör. Det ska bli kul
              att möta honom flera gånger. Han säger att eget beröm luktar illa,
              men då har han nog ändå gjort en miss.
            </seg>
            <seg xml:id="i-9e7c28afcf8ac075-0">
              Om du lyssnade på mitt anförande så pekade jag på flera brister
              som jag tycker att propositionen har. Det är flera saker som jag
              tycker borde förändras och förbättras. Problemet är att i de delarna
              har Socialdemokraterna ett tryggt stöd från sitt vanliga stödparti
              i flyktingpolitiken, Moderata samlingspartiet. När det gäller
              detta med synnerligen ömmande omständigheter är det Moderaterna
              som ställer upp på den socialdemokratiska flyktingpolitiken.
            </seg>
            <seg xml:id="i-983bf232df1fcc90-0">
              Herr talman! Jag blev ju lite förvånad i går, och jag fortsätter
              att vara lika förvånad i dag över kraven på att migrationsministern
              ska avsättas snarare än att kraven på att politiska förändringar
              ska genomföras kommer upp.
            </seg>
            <seg xml:id="i-6ae06ff665c337fb-0">
              Först hade vi en migrationsminister, Maj-Inger Klingvall, som
              vägrade att efterfölja riksdagens beslut om att avskaffa Utlänningsnämnden,
              men som samarbetade jätteväl med Tobias Billströms parti.
            </seg>
            <seg xml:id="i-2ac4ca5981b1c900-0">
              Därefter hade vi ytterligare en migrationsminister, Jan O Karlsson,
              som vägrade att följa riksdagens beslut om att avskaffa Utlänningsnämnden,
              men som samarbetade jätteväl med Tobias Billströms parti.
            </seg>
            <seg xml:id="i-94501dca9104c57a-0">
              Sedan fick vi en tredje migrationsminister, Barbro Holmberg,
              som har tagit alltför lång tid på sig att efterfölja riksdagens
              beslut om att avskaffa Utlänningsnämnden, men som samarbetar ganska
              bra med Tobias Billströms parti.
            </seg>
            <seg xml:id="i-61165797b7f7c71b-0">
              Först den stund som en migrationsminister lägger fram en proposition
              om att Utlänningsnämnden verkligen ska avskaffas, ja, då ska hon
              avsättas. Det går inte ihop, och det handlar inte om någonting
              annat än att blanda bort korten när kritiken har blivit alltför
              hård.
            </seg>
            <seg xml:id="i-8392c19563cf2438-0">
              Det finns ett annat sätt att möta kritiken, och det är att ta
              den till sig. Lyssna på påskuppropet! Lyssna på dem som kräver
              en human flyktingpolitik inom Moderaterna! Lyssna på de riksdagsledamöter
              som i voteringar vägrar att följa regeringens förslag om apatiska
              flyktingbarn! Byt linje och ställ inte upp på en flyktingfientlig
              linje!
            </seg>
          </u>
          <note type="speaker" xml:id="i-e5e9b7f204e0636e-0">
            Anf. 43 GÖTE WAHLSTRÖM (s):
          </note>
          <u who="gote_wahlstrom_4ac171" xml:id="i-e439ee9efdf7995d-0">
            <seg xml:id="i-9e3f7f86f875c804-0">
              Herr talman! Jag blir något konfunderad över det senaste replikskiftet,
              men jag får väl utifrån protokollet försöka att analysera vad
              det egentligen handlade om och vad man ville få ut av den här
              debatten.
            </seg>
            <seg xml:id="i-89b250b50ab577c4-0">
              Jag kan konstatera att vi av migrationsministern inledningsvis
              fick en ganska bred och gedigen redovisning av den proposition
              som ligger till grund för den här debatten. Därefter har det varit
              en ganska omfattande diskussion både om sakinnehållet och om tankar
              och idéer. Det framfördes också kritik mot den tidsaxel som har
              löpt under den tid som denna process har pågått.
            </seg>
            <seg xml:id="i-8500b489d86e9938-0">
              För egen del tycker jag att den här diskussionen och situationen
              känns som något av ett upplopp på ett stafettlopp. Vi har givit
              och tagit stafettpinnen vid olika tillfällen. I två parlamentariska
              utredningar har vi argumenterat och lagt fram tankar om hur processen
              ska gå vidare och vilket resultat som vi ska landa på.
            </seg>
            <seg xml:id="i-01dd337d26b0e766-0">
              Därutöver har vi här i kammaren, men också i utskottsarbetet
              argumenterat och diskuterat kring olika frågeställningar som berörs
              i propositionen.
            </seg>
            <seg xml:id="i-6547fa69605b5bd4-0">
              Vi har fått beskrivet för oss den komplexitet som detta innehåller,
              inte minst utifrån förhållanden som har beskrivits av ministern
              när det gäller tolkfrågan, rekryteringen av nämndemän och domare
              och också sådana naturliga frågor som lokaliteter för domstolen.
              Detta har ifrågasatts av såväl ledamöter här i kammaren och i
              tidigare debatter.
            </seg>
            <seg xml:id="i-dc702d8a8259541b-0">
              Även de ekonomiska aspekterna har ifrågasatts av ledamöter i
              debatten kanske inte så mycket i dag, men under tidigare diskussioner
              trots att vi är medvetna om att kostnaden i det initiala skedet,
              när den första utredningen lade fram sitt förslag, beräknades
              till 3040 miljoner för ett genomförande av det förslag som då
              fanns. Vi visste då att det fanns en reservation i betänkandet
              som landade på tio gånger det beloppet, det vill säga 300400 miljoner.
              När regeringen i sin beredning konstaterade att det handlar om
              en reform på en miljard ifrågasattes det ganska starkt av ledamöter
              i socialförsäkringsutskottet. Men i dag kan vi se resultatet av
              de beräkningar som gjorts, att det är i den här storleksordningen
              vi landar med den stora reform som nu föreslås.
            </seg>
            <seg xml:id="i-ec5139777c6d9f7e-0">
              I dag kan vi se resultatet av arbetet flera års arbete, som det
              har beskrivits. Jag vill tacka statsrådet och tjänstemännen på
              Utrikesdepartementet som har processat de här frågorna framför
              allt med oss som i det senare skedet har diskuterat inom ramen
              för samarbetet med Vänsterpartiet och Miljöpartiet för att nå
              resultat. Det känns bra att vi i dag befinner oss där vi är på
              det här upploppet, som jag känner att det är.
            </seg>
            <seg xml:id="i-7f4ef8e8505a44d7-0">
              I det läget försöker ett parti att på något sätt sätta en fälla
              för några av dem som nu är på upploppet. Det känns naturligtvis
              bekymmersamt. Man ställer sig frågan: Är det bara så att man vill
              sätta en fälla för de två partier eller de två medtävlare som
              finns på banan, eller är det så att man vill hindra alla från
              att nå fram till målsnöret och det här resultatet?
            </seg>
            <seg xml:id="i-5483461fe6373b8b-0">
              I går var jag väldigt tvivlande till vad Moderaterna egentligen
              var ute efter med det utspel som gjordes. Men i dag konstaterar
              jag att Tobias Billström markerar att man vill ha ett genomförande
              av det förslag som ligger eller åtminstone i närheten av det förslag
              som ligger. Vi får se hur det blir i den vidare processen och
              den beslutsordning som vi får efter sommaren. Ändå måste jag som
              sagt ställa frågan: Vad är det egentligen man vill när man går
              ut och gör utspel om att man vill rikta ett misstroende mot ansvarig
              minister för den här processen men också för andra frågor som
              har med det migrationspolitiska området att göra.
            </seg>
            <seg xml:id="i-2eefc834595ff12a-0">
              Herr talman! Jag upplever att det i den här diskussionen och
              debatten finns ett stort samförstånd mellan partierna om viljan
              att genomföra en process som innebär att vi för över handläggningen
              av utlänningsärenden från Utlänningsnämnden och kan lägga ned
              densamma till en domstolsprocess. Det känns starkt och det känns
              bra att vi i kammaren nu kan samla oss kring det här.
            </seg>
            <seg xml:id="i-03c15ef216de13a6-0">
              Jag hoppas att vi också under den kommande processen i utskottet,
              som nu har påskyndat processen för att kunna nå de resultat som
              vi önskar och den tidpunkt för genomförande som vi önskar, kan
              få en bra handläggning.
            </seg>
            <seg xml:id="i-d2060910687d99ff-0">
              Jag vill än en gång tacka ministern och tjänstemännen för den
              här produkten och det här arbetet. Jag ser fram emot den fortsatta
              processen i utskottsarbetet.
            </seg>
          </u>
          <note type="speaker" xml:id="i-83f74f6d5d2bd3e4-0">
            Anf. 44 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-5">
            <seg xml:id="i-9c699a590c6c9363-0">
              Herr talman! Jag ställde i mitt huvudanförande två frågor till
              Barbro Holmberg, och jag hoppas att även Göte Wahlström kan svara
              på dem. Det handlar naturligtvis om hur regeringen kan säkerställa
              att de resurser som nu anslås för att igångsätta projektet inte
              bara blir av kortvarig karaktär, utan att de också lämnar bestående
              avtryck. Det är ju en sak att sjösätta en reform och en annan
              att få den att flyta långsiktigt.
            </seg>
            <seg xml:id="i-a98cbb1f1c3445e3-0">
              Jag undrar också lite över hur regeringen ämnar säkerställa att
              rekryteringen av anställda och nämndemän kan utföras för att bemanna
              den nya organisationen. Det är redan i dag ett mycket stort problem
              att få kompetenta människor att tjänstgöra som nämndemän i de
              olika instanserna. Vi vet att det är en klar övervikt i nämndemannaorganisationen
              för de övre skikten i den demografiska pyramiden. Det handlar
              naturligtvis ytterst om ersättningsnivåer. Det handlar också om
              de praktiska möjligheterna att tjänstgöra och kombinera det med
              ett normalt yrkesliv. Jag vill redan nu säga att vi från moderat
              sida känner stor oro inför ett scenario där den nya organisationen
              kommer att bemannas av framför allt pensionärer och studenter
              men egentligen ingenting däremellan.
            </seg>
          </u>
          <note type="speaker" xml:id="i-7e82cefb13edc1e9-0">
            Anf. 45 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e439ee9efdf7995d-1">
            <seg xml:id="i-d3a14a706bcf4095-0">
              Herr talman! Det hedrar Tobias Billström och hans parti att man
              för den här typen av diskussion. Jag upplever att man under de
              överläggningar som har varit under resans gång har framfört såväl
              ekonomiska bekymmer som verkställighetsmässiga bekymmer. Det som
              Tobias Billström för fram visar på komplexiteten, det vill säga
              kostnadsutvecklingen men också hur dimensioneringen och annat
              ska ske.
            </seg>
            <seg xml:id="i-9ee582474a77aaec-0">
              Som ett led i den här processen har regeringen uppdragit åt Sten
              Heckscher att tillsammans med Domstolsverket utreda situationen.
              Han har också varit i socialförsäkringsutskottet och presenterat
              sina ställningstaganden och sin syn på problematiken.
            </seg>
            <seg xml:id="i-89d550dd10a076f7-0">
              Det som bekymrar mig lite är att det sedan socialförsäkringsutskottet
              höll sitt sammanträde har kommit fram ytterligare problemställningar
              innebärande att utredaren önskar en betydligt senare igångsättning
              än den som nu är föreslagen. Likväl har vi kunnat jämka samman
              våra tankar, idéer och funderingar över den problematik som Tobias
              Billström redogör för. Därigenom tror jag, och har förhoppningen,
              att såväl de ekonomiska beräkningarna som de verkställighetsmässiga
              beräkningarna är tillfyllest för en bra reform som kan fungera
              även i framtiden.
            </seg>
          </u>
          <note type="speaker" xml:id="i-0de3e7cc5c3826ba-0">
            Anf. 46 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-6">
            <seg xml:id="i-e55d6b727b9bbd2c-0">
              Herr talman! Jag måste säga att jag inte riktigt delar Göte Wahlströms
              optimism i de här frågorna. Jag tycker att det är väldigt viktigt
              att regeringen riktigt fort kommer med besked i de här frågorna,
              därför att det handlar också om att ge rimliga villkor till de
              organisationer som ska hjälpa till att bemanna den nya instans-
              och processordningen med människor. Det gäller inte minst partiorganisationerna
              men också de organisationer som måste ägna sig åt att utbilda
              de här människorna. Jag tänker framför allt på Domstolsverket.
            </seg>
            <seg xml:id="i-d6d43df905ded85b-0">
              Vi gör bedömningen att man inte får se de pengar som regeringen
              anslår som en engångssumma, utan man måste kunna precisera hur
              man ämnar se till att till exempel fortbilda människor. Ska man
              nu använda sig av praxisinstrumentet som vi alla eftersträvar,
              där man får en enhetlig bedömning inom ramen för en och samma
              instansordning, är det naturligtvis en förutsättning att de människor
              som deltar aktivt i processerna får tillgång till fortbildningen.
            </seg>
            <seg xml:id="i-9dc976d9a67e7cc1-0">
              Jag måste säga, Göte Wahlström, att det var ett väldigt glidande
              svar där du hoppade över de centrala punkterna. Från moderat sida
              förväntar vi oss en uppföljning inom det snaraste från regeringens
              sida vad gäller både rekryteringen och resurstilldelningen.
            </seg>
          </u>
          <note type="speaker" xml:id="i-90f9c831d6d13210-0">
            Anf. 47 GÖTE WAHLSTRÖM (s) replik:
          </note>
          <u who="gote_wahlstrom_4ac171" xml:id="i-e439ee9efdf7995d-2">
            <seg xml:id="i-d91b68cb4113b709-0">
              Herr talman! Jag har förståelse för de synpunkter som Tobias
              Billström för fram när det gäller problematiken kring det här.
              Men vi har ju märkt under den diskussion som vi har haft under
              de här timmarna att vi är lite vacklande. Flera av talarna här
              kritiserar den långa handläggningstiden. Men man säger också att
              man till och med kan tänka sig att ha en senare tidpunkt för igångsättning
              av verksamheten, så här är det ett brett spektrum.
            </seg>
            <seg xml:id="i-9bcbf5825e354fc5-0">
              Den bedömning som nu har gjorts är att en rättssäker process
              som håller vad gäller både de ekonomiska och personella beräkningarna
              ska kunna klaras till den 31 mars. Det är givetvis ett jämkande
              när det gäller tidpunkten, därför att ambitionen har varit att
              genomföra det här från den 1 januari 2006, och jag tror att jag
              har sagt det vid ett antal tillfällen i den här kammaren. Ny lyckas
              vi inte med det just beroende på den problematik som Tobias Billström
              lyfter fram här, och då har vi landat på den 31 mars.
            </seg>
            <seg xml:id="i-b0f432953a32de37-0">
              Min förhoppning och min tro är att vi kan få en bra start för
              en viktig verksamhet den 31 mars 2006.
            </seg>
          </u>
          <note type="speaker" xml:id="i-a2f80ba86ca0ad34-0">
            Anf. 48 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-7a7c1ce37615b7e1-0">
            <seg xml:id="i-b6223c2f0ed259ed-0">
              Herr talman! Jag säger, som många flera med mig har sagt, att
              äntligen har vi fått den här propositionen som ska leda oss till
              en ny instans- och processordning och förhoppningsvis en mer rättssäker
              asylprocess. Mycket har redan sagts i debatten, och Mauricio har
              föredömligt framfört Folkpartiets huvudståndpunkter, så jag kommer
              att hålla mig till att ge några kommentarer och funderingar kring
              det här med barn och kvinnor i asylprocessen.
            </seg>
            <seg xml:id="i-19bf20a63b695470-0">
              Herr talman! Vi har under våren debatterat frågan om de apatiska
              barnen, och det finns många andra barn som också far illa. I kväll
              ska jag och migrationsministern i en interpellationsdebatt debattera
              om barn som är omhändertagna därför att deras föräldrar inte kan
              ta hand om dem men som ändå ska avvisas tillsammans med föräldrar
              som inte kan ta hand om dem.
            </seg>
            <seg xml:id="i-235343025433efff-0">
              Varför så många barn har blivit sjuka och far så illa vet vi
              inte exakt, men det vi vet är att många fler asylsökande får avslag
              i dag än tidigare. Om det beror på att de personer som söker asyl
              i dag inte har skäl i samma omfattning som de som sökte tidigare
              eller om det är så att praxis hårdnat finns det olika åsikter
              om. Min åsikt är i alla fall att praxis har hårdnat.
            </seg>
            <seg xml:id="i-42f0e34ceb043cbf-0">
              De som drabbas hårdast av en alltmer hårdnande asylpraxis är
              kvinnor och barn, som ofta har andra skäl än män. Det är bra att
              själva skyddsbehovet lyfts fram i det nya förslaget. Jag tror
              att det kommer att gynna framför allt kvinnorna, eftersom många
              kvinnor i dag mår väldigt dåligt, på grund av att de är oroliga
              för att de ska avvisas till samma ställe där de blev utsatta för
              mycket allvarliga övergrepp. Om kvinnor mår dåligt påverkar det
              också deras barn.
            </seg>
            <seg xml:id="i-5c4df488171a11f7-0">
              Herr talman! Jag ska berätta om en kvinna, tre barn och en man.
            </seg>
            <seg xml:id="i-101d1386b9c49ad7-0">
              Familjen kom hit tillsammans det sista barnet är fött i Sverige
              efter att ha flytt från ett land i före detta Sovjetunionen. Mannen
              hade blivit misshandlad och kvinnan brutalt våldtagen. Något av
              barnen hade bevittnat våldtäkten. I Sverige får mannen veta om
              våldtäkten genom att Migrationsverket missade sekretessen, varför
              han lämnar familjen. Kvinnan får hot om hedersmord från sin familj
              och mannens familj. Kvinnan mår allt sämre, och barnen omhändertas.
              Den minste var bara tio veckor gammal när han omhändertogs och
              bor nu hos en fosterfamilj.
            </seg>
            <seg xml:id="i-2418ac007690923c-0">
              Trots denna katastrofala situation för familjen ska den avvisas.
              Och trots att mannen övergett familjen ska han avvisas med den.
              Den minsta pojken är nu 18 månader gammal och har knappt sett
              sin mamma, och kvinnan är riktigt dålig. Hur hon ska kunna ta
              hand om barnen är för mig en gåta, när hon återvänder till samma
              ställe som där hon blev brutalt våldtagen.
            </seg>
            <seg xml:id="i-14abcd0cec51c9da-0">
              Det är inte förenligt med vårt välfärdssamhälle att behandla
              människor så illa, särskilt inte när det handlar om barn.
            </seg>
            <seg xml:id="i-5fdd3930d6da5564-0">
              Herr talman! Jag ställer mig frågan: Skulle denna familjs situation
              varit annorlunda om den nya lagen som nu ligger som förslag hade
              funnits? Jag har inget klart svar. Jag har inte hunnit läsa propositionen
              i alla dess delar ordentligt, men jag har några funderingar kring
              den.
            </seg>
            <seg xml:id="i-a10e20744bdcf981-0">
              Herr talman! De allra flesta av de kvinnor som kommer hit och
              söker asyl har varit utsatta för sexuella övergrepp. I många kulturer
              upplevs det som något fruktansvärt skamligt att bli våldtagen.
              Detta kan innebära att kvinnan förskjuts av sin man. När en kvinna
              blir våldtagen kan man säga att även kvinnans man blir det, och
              kvinnans barn. I många fall hotas just kvinnan av hedersmord.
            </seg>
            <seg xml:id="i-1891ad9e5ef80616-0">
              Herr talman! Förra året lades ett betänkande fram om förföljelse
              på grund av kön och sexuell läggning. Vi har väntat länge på propositionen,
              som ska innebära att förföljelse på grund av kön ska få flyktingstatus.
            </seg>
            <seg xml:id="i-90edeb3b55e10345-0">
              I mars på kvinnodagen gick migrationsministern ut och sade att
              i maj kommer en proposition som ska ge asylsökande kvinnor samma
              rättigheter som asylsökande män. Maj är nästan slut, men jag har
              förstått att propositionen kommer ganska snart, någon gång i juni.
            </seg>
            <seg xml:id="i-09bcbc26d9e7772f-0">
              Jag måste säga att det inte hade varit fel att den hade varit
              framme till det här tillfället, när vi diskuterar så många andra
              frågor. Den här frågan hänger verkligen ihop med det förslag som
              läggs fram i dag. Det omnämns i propositionen, varför jag ändå
              väljer att göra några kommentarer just kring den delen.
            </seg>
            <seg xml:id="i-e33cefbfb82fc345-0">
              Herr talman! Redan i dag kan man få uppehållstillstånd som skyddsbehövande
              i övrigt på grund av förföljelse på grund av kön eller sexuell
              läggning. Det finns också riktlinjer som Migrationsverket har
              tagit fram som talar om både hur kvinnor ska utredas och att en
              kvinna kan ha annorlunda skäl än en man. De här riktlinjerna är
              bra, men de följs kanske inte i den utsträckning som åtminstone
              jag skulle önska.
            </seg>
            <seg xml:id="i-bf10d9390001b3b8-0">
              Herr talman! Jag tycker att det är bra att förföljelse på grund
              av kön får flyktingstatus. Men de regler som i dag finns för skyddsbehövande
              i övrigt har, som sagt, inte gett så värst många uppehållstillstånd,
              även om en del av de kvinnorna kanske har fått det på humanitär
              grund.
            </seg>
            <seg xml:id="i-360620c8b3738180-0">
              Herr talman! Hade kvinnan som jag berättade om blivit annorlunda
              behandlad om den nya lagen funnits? Eftersom lagen bara finns
              beskriven i den här propositionen kan jag inte klart säga vad
              som kommer att stå, men det jag kan utläsa i fråga om hur man
              tänker utforma texten är att det ändå finns ett visst hopp om
              förbättring för kvinnor och deras asylskäl. Det skrivs en hel
              del om hur man ska betrakta övergrepp, att de inte behöver ha
              utförts av en myndighet. Hänsyn ska också tas till skador till
              följd av traumatisering med mera.
            </seg>
            <seg xml:id="i-5cccc7f553851a32-0">
              Herr talman! Jag ropar inte hej förrän jag är över bäcken. Vi
              får se vad det står när propositionen kommer, men det viktigaste
              är hur det kommer att hanteras i praktiken.
            </seg>
            <seg xml:id="i-422b02974fe86391-0">
              Herr talman! Nu till barnen. Som jag sade tidigare, hänger detta
              med kvinnors asylskäl och barn rätt mycket ihop. Barn som mår
              dåligt har ofta en mamma och/eller en pappa som mår dåligt. Barn
              reagerar på olika sätt när de mår dåligt. En del blir apatiska
              och sjuka, och andra blir utagerande. En del barn måste till och
              med omhändertas.
            </seg>
            <seg xml:id="i-774f6397002d8c2b-0">
              Det viktiga som finns i det nya är att barn syns i asylprocessen.
              Det är viktigt att de syns både som personer med barns behov och
              som individer som har egna skäl. Många barn har varit med om samma
              traumatiska händelser som sina föräldrar. De kan till och med
              själva ha varit utsatta för övergrepp. Det är viktigt och bra
              att det nya förslaget lyfter fram detta, att barn ska höras och
              att det ska utbildas personer som har kompetens att höra barn.
              Alla enheter ska ha barnkompetens senast i sommar, sägs det.
            </seg>
            <seg xml:id="i-64ba16726c8ac073-0">
              Min ena stående fråga, som jag har ställt ett antal gånger, är:
              Varför har denna kompetens inte funnits långt tidigare? Min andra
              stående fråga är: Varför ska barn offras för att myndigheterna
              inte har kunskaper?
            </seg>
            <seg xml:id="i-87b031de863e2a72-0">
              Herr talman! Som sagt är det bra att barn ges ett större utrymme
              i asylprocesser, men det finns ett antal frågetecken. Hur hanteras
              mycket små barn? Det kan vara svårt med en muntlig förhandling
              med små barn. Vad händer med barn som far illa, apatiska barn
              och barn som omhändertas? Förhoppningsvis kommer det att finnas
              färre sådana barn, med tanke på de andra möjligheter det finns
              att få uppehållstillstånd på grund av att man har skyddsbehov.
            </seg>
            <seg xml:id="i-77df622fdc94e00f-0">
              Jag tror ändå att man måste fundera lite över det här. De humanitära
              skälen försvinner för att ersättas av synnerligen ömmande skäl,
              även om det ska vara något lägre krav när det gäller barn. Men,
              som också Lagrådet påpekat, vad innebär den samlade bedömningen?
              Skulle de apatiska barnen ha rätt att få stanna, eller de barn
              som omhändertas?
            </seg>
            <seg xml:id="i-53f63d84bf8d08ab-0">
              Som Mauricio Rojas också sade i sitt anförande: Låt oss vara
              konstruktiva och försöka hitta en lösning på hur det här ska utformas
              i slutändan.
            </seg>
            <seg xml:id="i-b8feb8adacfbefd2-0">
              Till sist, herr talman, vill även jag vädja till moderater och
              socialdemokrater att ställa upp bakom fem partiers förslag till
              nollställning. Alla är vi överens om att det gamla systemet har
              varit rättsosäkert. Många människor, både barn och vuxna, har
              farit och far mycket illa. Barn har tappat tron på livet och blivit
              apatiska. Kvinnor ligger på psykiatriska kliniker och vet knappt
              vad de heter.
            </seg>
            <seg xml:id="i-63bf4c4998826109-0">
              Låt oss visa vår medmänsklighet och låt dessa människor få en
              möjlighet att stanna och börja ett nytt liv här! I dag avslås
              asylansökningar på löpande band, har jag hört utifrån verkliga
              livet, så det här brådskar.
            </seg>
          </u>
          <note type="speaker" xml:id="i-362e961c4a1c1bcf-0">
            Anf. 49 KALLE LARSSON (v):
          </note>
          <u who="kalle_larsson_17fa7c" xml:id="i-736caaf1ea595cd5-0">
            <seg xml:id="i-a9e8b003d5e97d98-0">
              Herr talman! Som vi har släpat, som vi har dragit, och som vi
              har kämpat för att detta förslag slutligen ska föreläggas riksdagen.
              De som har gjort vad de har kunnat under de senaste åren för att
              förhala beslutet har nu fått se sig besegrade. I dag föreläggs
              för Sveriges riksdag en proposition om att faktiskt lägga ned
              Utlänningsnämnden slutgiltigt och överföra prövningarna till domstol.
            </seg>
            <seg xml:id="i-8fa264812aee4234-0">
              Det är något som alla i dag välkomnar. Barbro Holmberg säger
              sig vara mycket glad. Tobias Billström utropar: Äntligen. Mauricio
              Rojas talar om ett mycket stort steg framåt och att det är mycket
              positivt. Sven Brus säger att det är bra och att vi kan glädja
              oss. Och Göte Wahlström nöjer sig med det lite mer försiktiga:
              Det känns bra.
            </seg>
            <seg xml:id="i-5fef3d9db1adad2e-0">
              Det är utmärkt att vi nu har kommit till denna samsyn och att
              det förslag som nu föreläggs riksdagen är så välkommet. Det är
              nämligen av betydelse att man kan genomföra förändringar som många
              står bakom. Men det är också av betydelse att man kan genomföra
              förändringar som är bra.
            </seg>
            <seg xml:id="i-987ff368ced36073-0">
              Några talare före mig har talat om att det i allmänhet vore utmärkt
              med breda överenskommelser, ett brett samarbete och stor uppslutning.
              Ja, det återstår väl att se om det är bra. Det beror väl på förslagens
              innehåll. Men det utgår jag från att alla talare tidigare också
              har avsett.
            </seg>
            <seg xml:id="i-7ca0cbf095746b5e-0">
              Ulla Hoffmann har för vårt parti tidigare talat en del om innehållet
              i detta förslag. Hon har sagt vad det är som vi välkomnar och
              vilka delar i detta förslag som vi gärna hade sett ännu mer utvecklat.
              Hon har dessutom talat en del om flera andra frågor som är viktiga
              för Vänsterpartiet inför framtiden.
            </seg>
            <seg xml:id="i-b53f743d3b540d82-0">
              Jag vill gärna säga att vi gärna hade sett en del förändringar
              i förslaget. Jag vet att som företrädare för ett parti som har
              suttit och diskuterat sådant, brukar man egentligen inte stå här
              och säga: Vi tyckte att det kunde ha blivit ännu bättre. Det vanliga
              är att man säger: Vi är nöjda med allting. Men vi vet alla hur
              diskussioner och kompromissande går till. Man står bakom det som
              man har kommit fram till. Och det kan vi tydligt säga att vi gör.
              Samtidigt är det förstås helt naturligt att vi också gärna hade
              sett förändringar på flera punkter. Vi hade hellre sett att det
              formulerades som särskilt ömmande omständigheter. Vi tyckte att
              självmordsrisk skulle kunna väga tyngre i bedömningen av rätten
              till uppehållstillstånd. Och vi hade mycket gärna sett att regeringen
              hade agerat tidigare, som vi flera gånger under diskussionerna
              har föreslagit, för att vi skulle kunna hålla den datumgräns som
              från början var satt till den 1 januari 2006.
            </seg>
            <seg xml:id="i-7f3377e114aa4402-0">
              Jag kan inte låta bli att ge några kommentarer till den hittillsvarande
              debatten. Man har den fördelen när man, såvitt jag förstår, står
              sist på talarlistan.
            </seg>
            <seg xml:id="i-ee7998f09bad9d70-0">
              Till att börja med är det inte rätten till ny ansökan som har
              drivit in människor i en sjukdomsbild. Det är mycket ovanligt
              att det är det som är skälet. Vi från Vänsterpartiets sida har
              varit kritiska till de långa väntetiderna och föreslagit förändringar
              och ytterligare pengar för att snabba på processen.
            </seg>
            <seg xml:id="i-89e6b6de1daf740b-0">
              Men skälet till att många människor efter en tid i Sverige hamnar
              i sådana svårigheter att de inte har möjlighet att klara sig om
              de sänds tillbaka är dels därför att man inte har lyssnat på deras
              ursprungliga skyddsbehov, dels att det inte är helt ovanligt att
              posttraumatiska stressyndrom fungerar på det sättet att först
              när man når en relativ trygghet har man möjlighet att ta itu med
              de svåra trauman som man tidigare i livet har upplevt. Därför
              kan det förefalla som om dessa personer hamnar i ett svårare tillstånd
              efter hand. Men verkligheten är att de först då orkar ta itu med
              de svåra upplevelser som de har genomgått.
            </seg>
            <seg xml:id="i-fd586a853e4c3b8f-0">
              Det är intressant med en ny företrädare för Moderata samlingspartiet
              i en flyktingpolitisk debatt. Men det är också värt att notera
              att lika lite som det skulle betyda att byta ut en socialdemokratisk
              migrationsminister mot en annan tycks det betyda att byta ut en
              flyktingpolitisk talesman för Moderaterna mot en annan. Det är
              samma politik. Det är samma besked. Det är samma grundläggande
              inställning. Och fortfarande står Tobias Billström och Barbro
              Holmberg i flera grundläggande frågor precis skuldra mot skuldra,
              axel mot axel och samarbetar om den politik som vi ser genomföras
              i Sveriges riksdag.
            </seg>
            <seg xml:id="i-df4672c9ec6a36c8-0">
              Flera talare har nämnt exempel på hur det ser ut i fråga om de
              apatiska barnen, transportörsansvaret och upprätthållandet av
              den restriktiva linjen som EU i dag också påtvingar Sverige genom
              en alltmer harmoniserad flyktingpolitik. Ja, det är fortfarande,
              dessvärre, så att det är Moderaterna som är stödpartiet till Socialdemokraterna
              i flyktingpolitiken.
            </seg>
            <seg xml:id="i-e4b3d5efadbc4a7f-0">
              När jag först lyssnade till Tobias Billströms inlägg tyckte jag
              mig höra att man skulle ifrågasätta att människor förlorar sina
              sista resurser, som han sade, när de tvingas söka sig till Sverige.
              Jag tänkte att Moderaterna tydligen anser att man ska använda
              de allra sista resurserna för att betala rättegångskostnaderna.
              Men sedan kom förklaringen, och detta var visst något som var
              felaktigt uppfattat. Och det är väl utmärkt att internationella
              konventioner också i fortsättningen ska gälla.
            </seg>
            <seg xml:id="i-bbb174103f67fd56-0">
              Jag fick också höra att de flyktingar som söker sig till Sverige
              hamnar i händerna på skrupelfria personer, alltså, vad jag förstår,
              i händerna på människosmugglare. Vi hade en debatt här i förra
              veckan då alla partier tog kraftfullt avstånd från människosmuggling
              i vinstsyfte.
            </seg>
            <seg xml:id="i-0922219cbe70649b-0">
              Men jag fick också en liten känsla av att detta kanske innebar
              att Moderaterna var beredda att ompröva sin politik och att de
              var beredda att överge sitt stöd för transportörsansvaret som
              ju är den yttersta gränsen, hindret, för att människor på laglig
              väg ska kunna söka sig in till EU och få sin konventionsstadgade
              rätt att söka skydd undan förföljelse. Men så var det förstås
              inte.
            </seg>
            <seg xml:id="i-11a9c7287dc07fb9-0">
              Sedan fick vi höra det blev intressant nog även repliker om det
              att man i framtiden ska kunna komma till Sverige och söka arbete.
              Och ingen motsätter sig vad jag vet heller detta. Vänsterpartiet
              var ett av de första partierna här i riksdagen som föreslog en
              arbetskraftsinvandring. Men det handlade om att man skulle kunna
              byta spår. Först är man asylsökande. Efter ett tag har man lite
              större lust att vara arbetskraftsinvandrare. Då ska man få vara
              det i stället.
            </seg>
            <seg xml:id="i-a5205b56ed25412d-0">
              Jag vet vad som alltid tidigare har legat bakom Moderaternas
              och Folkpartiets förslag i dessa avseenden, nämligen att med de
              mest utsatta som verktyg försämra rättigheterna och villkoren
              för alla oss andra. Och om det är den vägen man avser att ta,
              då hoppas jag att man får storstryk på sin politiska linje i denna
              kammare.
            </seg>
            <seg xml:id="i-5c49f532c1455d29-0">
              Herr talman! Det växer nu fram en rörelse runtom i landet. Den
              växer på arbetsplatser, i bostadsområden och i skolor. Människor
              säger ifrån och meddelar regeringen och myndigheterna att de inte
              är nöjda med den flyktingpolitik som i dag förs. Nästan 160 000
              människor har undertecknat påskuppropet. Det är den enskilt största
              namninsamlingen sedan 60-talet i Sverige. Och det är klart att
              en migrationsminister då försöker framställa detta som ett stöd
              för den egna politiken. Men då får man nog mer än lovligt vrida
              på formuleringarna eftersom det är en grundläggande kritik mot
              regeringens politik som framkommer i påskuppropets formuleringar,
              och det är det som människor har tagit ställning för.
            </seg>
            <seg xml:id="i-056dccc4524237cb-0">
              Jag har tidigare ställt frågor till företrädare för socialdemokratin.
              Vi kan visa många människor, många organisationer, många kristna
              organisationer, nu stödda av Sveriges muslimska råd, och många
              andra organisationer som i grunden kritiserar svensk flyktingpolitik.
              Var är uppropen till stöd för regeringens flyktingpolitik? Var
              är namninsamlingarna som visar att det finns ett oerhört omfattande
              stöd för att vi ska ha en fortsatt restriktiv politik i Sverige?
              Och än så länge är socialdemokratin svaret skyldig. Jag gissar
              att man inte kan komma fram med så många exempel.
            </seg>
            <seg xml:id="i-fb15115aab545e37-0">
              Vi har, tillsammans med fyra andra partier det hade kunnat bli
              fem partier om ett av dem som återstår hade ändrat sig föreslagit
              ett amnestibeslut, en nollställning av asylprocessen. Det handlar
              inte om, som jag tror att Sven Brus mycket skickligt och riktigt
              påpekade, att i första hand hantera balanser, även om det är viktigt,
              utan det handlar i första hand om att se till att de människor
              som har blivit misshandlade av asylprocessen, som vi numera är
              överens om inte har varit tillräckligt rättssäker, ska få upprättelse
              och få sin värdighet tillbaka. Det handlar om dem som väntar och
              om dem som gömmer sig.
            </seg>
            <seg xml:id="i-596a5f0549e58e59-0">
              Jag ska avsluta mitt anförande med att läsa upp ett brev som
              jag fick häromdagen.
            </seg>
            <seg xml:id="i-6ef369b31e049d2a-0">
              En kvinna skriver till mig:
            </seg>
            <seg xml:id="i-38973162d0ed2235-0">
              I Iran var jag politiskt aktiv på universitetet. Min fästman
              och flera av mina vänner blev dödade, och några sitter i fängelse.
              Jag kom till Sverige för fyra år sedan. Jag fick avslag på min
              ansökan för tre år sedan, och jag har levt gömd sedan dess. Jag
              diskar på en restaurang för 50 kr om dagen, och det är så svårt
              att leva som gömd. Sorgen efter min fästman och min egen situation
              förlamade mig.
            </seg>
            <seg xml:id="i-d650c50d1ecbf0b3-0">
              Detta är ett av de människoöden för vilka amnestikravet borde
              vara en självklarhet.
            </seg>
          </u>
          <note type="speaker" xml:id="i-2a1182f1f56cd8db-0">
            Anf. 50 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-7">
            <seg xml:id="i-6c4ad7cff21c13ae-0">
              Herr talman! Det är helt riktigt, Kalle Larsson, att arbetslinjen
              är vår linje. Den gäller rakt igenom hela det politiska spektrumet
              av olika frågor, och den förutsätter att alla ges chansen att
              försörja sig. Men får man det i dag som asylsökande under Kalle
              Larssons samarbete med regeringen? Svaret på den frågan är ju
              nej. Ingår också det faktum att man i dag inte per automatik ges
              arbetstillstånd i samband med att man kommer hit och blir asylsökande?
              Ingår det också i den del som Kalle Larsson inte var nöjd med
              och som han sade sig ha synpunkter på när det gäller den nya instans-
              och processordningen? Det tycker jag kunde vara intressant att
              få höra här.
            </seg>
            <seg xml:id="i-92dbbf8adb4f55d6-0">
              Avslutningsvis: Den raljerande ton som jag hörde i samband med
              den här frågan och om att man skulle kunna byta kö och att det
              inte var så besvärligt, så jobbigt och så vidare tycker jag passar
              sällsynt dåligt ihop med det faktum att väldigt många av de människor
              som i dag kommer till vårt land och som är asylsökande inte bara
              är kapabla nog att arbeta utan också är väldigt intresserade av
              att göra det, av att försörja sig själva. Men de får inte lov
              att göra det. Vad har Kalle Larsson att säga om detta?
            </seg>
          </u>
          <note type="speaker" xml:id="i-f2bf51f7da3d1830-0">
            Anf. 51 KALLE LARSSON (v) replik:
          </note>
          <u who="kalle_larsson_17fa7c" xml:id="i-736caaf1ea595cd5-1">
            <seg xml:id="i-7729080659400ca7-0">
              Herr talman! Är man asylsökande ska man få sin ansökan prövad
              enligt det systemet. Man ska bli lyssnad på. Man ska bli tilltrodd.
              Man ska få möjligheten att, som det står om i Genèvekonventionen,
              söka och åtnjuta skydd undan förföljelse.
            </seg>
            <seg xml:id="i-146a69818c7e39c9-0">
              Om man blandar ihop det med arbetskraftsinvandring riskerar man
              i första hand att underminera asylsystemet, att göra möjligheten
              större för myndigheter att tänka, säga, agera och fundera i riktning
              mot att den här personen väl kan söka som arbetskraftsinvandrare
              i stället. Då är helt plötsligt rätten till asyl tummad på den
              rätt som vi med alla till buds stående medel vill försvara.
            </seg>
            <seg xml:id="i-f9987333668d54e3-0">
              Sedan är det, kan man kanske säga, lite magstarkt jag vet att
              det är hela Moderata samlingspartiets nya profil att i alla lägen
              tala om arbetslinjen alldeles oavsett vad den debatt handlar om
              som man för tillfället för. Ju fler gånger man säger någonting,
              desto oftare har man inte rätt, utan man får också visa exempel
              på att man faktiskt också åstadkommer någonting. Där kan vi i
              många sammanhang kritisera den borgerliga politiken.
            </seg>
            <seg xml:id="i-50d4e50f0212deaa-0">
              Tobias Billström kunde väl minnas den debatt som vi hade för
              några veckor sedan. Ett av förslagen där var ju att man automatiskt
              skulle få arbetstillstånd när man sökte uppehållstillstånd. Vi
              har inga problem med den linjen. Titta alltså på vad dina egna
              partikamrater har föreslagit! Där kan du lära dig mycket om vilken
              politik ni i praktiken ger ett stöd för. Och ta också, innan du
              kritiserar, reda på var de partier står som du kritiserar!
            </seg>
          </u>
          <note type="speaker" xml:id="i-e9f2485d8b15a3d7-0">
            Anf. 52 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-0506900cee3996d8-8">
            <seg xml:id="i-c756c1307a9bf564-0">
              Herr talman! Det har jag gjort, och jag konstaterar att Kalle
              Larsson här i kammaren uttalar sig i samma riktning som jag det
              vill säga till förmån för att man uppenbarligen ska få lov att
              vara asylsökande samtidigt som man får en möjlighet att försörja
              sig själv och kanske till och med byta kö om man efter ett tag
              upptäcker att det där med asylskäl kanske inte var anledningen
              till att man kom hit. Man hade kanske en annan uppfattning. I
              grund och botten var det kanske så att man ville komma till Sverige
              för att bygga sig en annan framtid baserad på att vara arbetskraftsinvandrare.
            </seg>
            <seg xml:id="i-58992f180c1f700b-0">
              Om du har den uppfattningen, Kalle Larsson, vilket genomslag
              har det då fått i era relationer till regeringen? På vilket sätt
              har du drivit på för att människor ska kunna få arbetstillstånd
              samtidigt som de är asylsökande? Det tycker jag att det skulle
              vara väldigt intressant att få reda på. Jag försöker alltid se
              till att ta reda på vad de andra partierna här i kammaren tycker
              innan jag uttalar mig.
            </seg>
          </u>
          <note type="speaker" xml:id="i-1fa3758f07e59290-0">
            Anf. 53 KALLE LARSSON (v) replik:
          </note>
          <u who="kalle_larsson_17fa7c" next="cont" xml:id="i-a5c6a7eea8a314cb-0">
            <seg xml:id="i-e69552c26e3c9ec1-0">
              Herr talman! Jag tror att det råder ett missförstånd. Jag ska
              vara ärlig nog att säga att jag faktiskt på riktigt tror det.
              Jag tror att Tobias Billström och Moderaterna i alla fall Tobias
              Billström har uppfattningen att det i många år har funnits ett
              etablerat samarbete mellan Socialdemokraterna och regeringen samt
              Miljöpartiet och Vänsterpartiet i fråga om flyktingpolitiken.
              Så är det inte alls. Tvärtom har vi varit i opposition mot den
              förda flyktingpolitiken. Det har varit fullt ut accepterat i de
              övriga samarbetsformer som vi har att här är vi helt oense. Lika
              oense som vi är om att stödja USA:s utrikespolitik emellanåt,
              som regeringen har gjort, och lika oense som vi i många avseenden
              har varit när det gäller svensk EU-politik så som denna framförs
              av regeringen har flyktingpolitiken varit och är fortfarande i
              långa stycken ett område där vi är i opposition mot den politik
              som förs.
            </seg>
            <seg xml:id="i-cf1a6f2d9c78b1ff-0">
              Det paradoxala är att det är Tobias Billström och hans parti
              som stöder politiken i de grundläggande frågorna. I de största
              och mest avgörande avseendena är det, återigen, Tobias Billström
              och Moderaterna som så att säga står axel mot axel med Barbro
              Holmberg.
            </seg>
            <seg xml:id="i-537253ab10a97d9e-0">
              Det är möjligt att det är lite onödigt men jag ska kanske ändå
              välkomna Tobias Billström med ett tips inför sommarledigheten.
              Jag föreslår nämligen att Tobias Billström köper eller lånar,
              om han trots nedskärningspolitiken fortfarande kan hitta ett bibliotek
              i sin närhet boken Vredens druvor av John Steinbeck. Det är en
              bok som med all önskvärd tydlighet visar vad konsekvenserna är
              av att ställa svaga människor mot andra svaga människor konsekvenserna
              av den politik som vi alltför många gånger sett från borgerligt
              håll när det gäller att använda fattiga människor från andra delar
              av världen eller från landsbygden och ställa dem mot andra fattiga
              människor eller arbetande människor i det här landet. Läs den
              boken! I höst tar vi en debatt om vilka lärdomar du kan dra därav.
            </seg>
          </u>
          <note xml:id="i-a5f62c420e62dec7-1">
            Överläggningen var härmed avslutad.
          </note>
          <note xml:id="i-ea09f52464c53561-0">
            Propositionen bordlades.
          </note>
          <note xml:id="i-5a2e0bb4d1913dc4-0">
            6 § Anmälan om fördröjda svar på interpellationer
          </note>
          <note xml:id="i-7517722969568dc6-0">
            Till riksdagen hade inkommit följande skrivelser:
          </note>
          <note xml:id="i-266ebb242822c0a4-0">
            Interpellationerna 2004/05:592, 593, 600 och 612
          </note>
          <note xml:id="i-3e0c471650de100a-0">
            Interpellation 2004/05:592 av Rigmor Stenmark (c) om jaktlagstiftningen
          </note>
          <note xml:id="i-79d22c07c54a13f3-0">
            Interpellation 2004/05:593 av Staffan Danielsson (c) om jaktlagstiftningen
          </note>
          <note xml:id="i-84bde154953b75c6-0">
            Interpellation 2004/05:600 av Viviann Gerdin (c) om rovdjursangrepp
          </note>
          <note xml:id="i-a8d2a18c545fd18a-0">
            Interpellation 2004/05:612 av Jan Andersson (c) om förändrade
            regler för skyddsjakt
          </note>
          <u who="kalle_larsson_17fa7c" prev="cont" xml:id="i-8f0495e2a9a9d2fe-0">
            <seg xml:id="i-e29f898b97cbde11-0">
              Interpellationerna kommer att besvaras den 7 juni 2005. Skälet
              till dröjsmålet är utrikes tjänsteresa.
            </seg>
            <seg xml:id="i-9ca1f65abbdd452a-0">
              Skälet till dröjsmålet är tjänsteresor.
            </seg>
            <seg xml:id="i-89e5530e400d2c2d-0">
              Interpellation 2004/05:605 av Carl-Axel Roslund om kostnaderna
              för polisbevakning
            </seg>
            <seg xml:id="i-fb7c8b7c17dea38b-0">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg xml:id="i-fb7c8b7c17dea38b-1">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg xml:id="i-fb7c8b7c17dea38b-2">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg xml:id="i-fb7c8b7c17dea38b-3">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg xml:id="i-fb7c8b7c17dea38b-4">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg xml:id="i-fb7c8b7c17dea38b-5">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg xml:id="i-fb7c8b7c17dea38b-6">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg xml:id="i-9adebf84069f8c46-0">
              Skälet till dröjsmålet är tjänsteresor samt arbetsanhopning.
            </seg>
          </u>
          <note xml:id="i-8ca87649f3931526-0">
            Anders Perklev
          </note>
          <note xml:id="i-30cc5af0bda44c41-0">
            Interpellation 2004/05:602
          </note>
          <note xml:id="i-6f4fd92dfe62962d-0">
            Interpellation 2004/05:602 av Maria Larsson om konfirmationsundervisning
            som elevens val
          </note>
          <note xml:id="i-5ebc94d512e88057-0">
            Interpellationen kommer att besvaras tisdagen den 7 juni.
          </note>
          <note xml:id="i-0d228bb0351a9206-0">
            Ibrahim Baylan
          </note>
          <note xml:id="i-94ef8167a3c72057-0">
            Interpellation 2004/05:605
          </note>
          <note xml:id="i-4db375c046ab3dcb-0">
            Interpellationen kommer att besvaras fredagen den 10 juni 2005.
          </note>
          <note xml:id="i-4a04c4c6c9e7b8ea-0">
            Thomas Bodström
          </note>
          <note xml:id="i-b8966ae64e64def6-0">
            Interpellation 2004/05:606
          </note>
          <note xml:id="i-f07e24e7bf5a12a8-0">
            Interpellation 2004/05:606 av Cecilia Magnusson om barn som misshandlas
          </note>
          <note xml:id="i-4db375c046ab3dcb-1">
            Interpellationen kommer att besvaras fredagen den 10 juni 2005.
          </note>
          <note xml:id="i-4a04c4c6c9e7b8ea-1">
            Thomas Bodström
          </note>
          <note xml:id="i-5cc47d3fbf92c9f8-0">
            Interpellation 2004/05:607
          </note>
          <note xml:id="i-81dd98169041daad-0">
            Interpellation 2004/05:607 av Anita Sidén om barn som bevittnar
            misshandel
          </note>
          <note xml:id="i-4db375c046ab3dcb-2">
            Interpellationen kommer att besvaras fredagen den 10 juni 2005.
          </note>
          <note xml:id="i-4a04c4c6c9e7b8ea-2">
            Thomas Bodström
          </note>
          <note xml:id="i-790257252912defa-0">
            Interpellation 2004/05:617
          </note>
          <note xml:id="i-d0d99d2fe30b16a3-0">
            Interpellation 2004/05:617 av Anna Lilliehöök om utredningsstöd
            vid bidragsfusk
          </note>
          <note xml:id="i-4db375c046ab3dcb-3">
            Interpellationen kommer att besvaras fredagen den 10 juni 2005.
          </note>
          <note xml:id="i-4a04c4c6c9e7b8ea-3">
            Thomas Bodström
          </note>
          <note xml:id="i-33459390e4f5fee6-0">
            Interpellation 2004/05:618
          </note>
          <note xml:id="i-5a72de03aa804b9f-0">
            Interpellation 2004/05:618 av Tobias Billström om polishögskola
            i Rosengård
          </note>
          <note xml:id="i-4db375c046ab3dcb-4">
            Interpellationen kommer att besvaras fredagen den 10 juni 2005.
          </note>
          <note xml:id="i-4a04c4c6c9e7b8ea-4">
            Thomas Bodström
          </note>
          <note xml:id="i-b55af0ff6e3edead-0">
            Interpellation 2004/05:619
          </note>
          <note xml:id="i-fbb243c0632af9e5-0">
            Interpellation 2004/05:619 av Johan Pehrson om rånbrott
          </note>
          <note xml:id="i-4db375c046ab3dcb-5">
            Interpellationen kommer att besvaras fredagen den 10 juni 2005.
          </note>
          <note xml:id="i-4a04c4c6c9e7b8ea-5">
            Thomas Bodström
          </note>
          <note xml:id="i-f657819030a9984f-0">
            Interpellation 2004/05:620
          </note>
          <note xml:id="i-be4bf98576a2d4b1-0">
            Interpellation 2004/05:620 av Torsten Lindström om polis och
            tull i Västmanlands län
          </note>
          <note xml:id="i-4db375c046ab3dcb-6">
            Interpellationen kommer att besvaras fredagen den 10 juni 2005.
          </note>
          <note xml:id="i-4a04c4c6c9e7b8ea-6">
            Thomas Bodström
          </note>
          <note xml:id="i-5787834e7ef74ff0-0">
            Interpellationerna 2004/05:625, 634, 643, 644 och 656
          </note>
          <note xml:id="i-eb002ffcf67d1db3-0">
            Interpellation 2004/05:625 av Berit Jóhannesson om jämställdhet
            inom Försvarsmakten
          </note>
          <note xml:id="i-ccc3d9fda0f79a83-0">
            Interpellation 2004/05:634 av Cecilia Magnusson om användandet
            av försvarets helikoptrar
          </note>
          <note xml:id="i-bd2dea1634540614-0">
            Interpellation 2004/05:643 av Allan Widman om förutsättningarna
            för försvarsbeslutet
          </note>
          <note xml:id="i-4c1a9e4c6d34ec03-0">
            Interpellation 2004/05:644 av Allan Widman om försvarets beställningar
          </note>
          <note xml:id="i-7dfd2c80f0468d8e-0">
            Interpellation 2004/05:656 av Martin Andreasson om diskriminering
            inom Försvarsmakten
          </note>
          <note xml:id="i-8e85cfcc77b6e526-0">
            Interpellationerna kommer att besvaras torsdagen den 9 juni 2005.
          </note>
          <note xml:id="i-bc7bcf7bee6764dc-0">
            Helena Lindberg
          </note>
          <note xml:id="i-e926c7af83fe3f99-0">
            7 § Svar på interpellationerna 2004/05:608 och 682 om spelmarknaden
          </note>
          <note type="speaker" xml:id="i-b8393a2e0cb6c317-0">
            Anf. 54 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-0">
            <seg xml:id="i-b275e92baf64f1f2-0">
              Herr talman! Kjell Nordström har frågat mig om jag avser att
              verka för att de lagliga spelaktörerna ges tillstånd att erbjuda
              nya spelprodukter innan pågående översyn av den svenska spelregleringen
              är klar. Han har också frågat mig om jag avser att vidta några
              åtgärder för att komma till rätta med de illegala spelautomaterna.
              Birgitta Sellén har frågat mig vilka åtgärder jag avser att vidta
              för att på bästa sätt hjälpa spelberoende respektive förhindra
              att minderåriga spelar på Internetspel, om jag avser att verkställa
              förslagen om att på försök öka vinstutdelningen på svenska spel
              respektive att någon procent av spelet kan gå till lokala idrotts-
              eller kulturföreningar, vilka åtgärder jag avser att vidta för
              att få bort de illegala spelmaskiner som florerar i Sverige och,
              slutligen, hur jag avser att lyfta spelmarknadens problem med
              övriga ministrar inom EU.
            </seg>
            <seg xml:id="i-a7d535975c075091-0">
              Eftersom frågorna är likartade besvarar jag dem samtidigt.
            </seg>
            <seg xml:id="i-f20f632826206723-0">
              Som interpellanterna framhåller har regeringen tillsatt en utredning
              som ska se över regleringen på spelområdet. I utredningens uppdrag
              ingår att lämna de förslag som kan behövas för att anpassa regleringen
              inom området till den marknadsmässiga och tekniska utvecklingen
              samt till utvecklingen inom EG-rätten. Utredaren ska även beakta
              utvecklingens och förslagens inverkan på folkhälsan och de sociala
              skyddshänsynen. Jag finner i nuläget inga skäl att vidta några
              förändringar innan utredningen slutfört sitt arbete.
            </seg>
            <seg xml:id="i-dea00074476c8c24-0">
              När det gäller den särskilda frågan om pokerspel på Internet
              har AB Svenska Spel hos regeringen ansökt om tillstånd att få
              anordna bland annat sådant spel. Ansökan bereds för närvarande
              i Regeringskansliet, och jag kan därför inte föregå regeringens
              kommande beslut.
            </seg>
            <seg xml:id="i-8747822a506c003e-0">
              När det gäller frågan om de illegala spelautomaterna vill jag
              nämna att Lotteriinspektionen från och med den 1 januari i år
              tagit över socialnämndernas uppgifter enligt lagen (1982:636)
              om anordnande av visst automatspel. Detta är ett led i att komma
              till rätta med de problem som råder på området. Det bör dock understrykas
              att det i första hand ankommer på polisen att vidta åtgärder för
              att beivra brott.
            </seg>
            <seg xml:id="i-1caeeca7bac894f4-0">
              När det gäller hanteringen av spelmarknaden i EU-sammanhang kan
              konstateras att de flesta av medlemsländerna tycks vara av uppfattningen
              att spel om pengar är en tjänst som inte bör bli föremål för några
              harmoniseringsåtgärder inom EU, utan tvärtom bör regleras på nationell
              nivå med utgångspunkt i de specifika sociala, kulturella med flera
              förhållanden som råder i respektive land. Denna inställning har
              bland annat kommit till tydligt uttryck vid beredningen av förslaget
              till tjänstedirektiv. Regeringen, som naturligtvis för en dialog
              med övriga medlemsländer, är också av uppfattningen att regleringen
              av spelmarknaden bör hanteras på nationell nivå.
            </seg>
          </u>
          <note type="speaker" xml:id="i-cd23c2e12a1f707d-0">
            Anf. 55 KJELL NORDSTRÖM (s):
          </note>
          <u who="kjell_nordstrom_f68c17" next="cont" xml:id="i-f3369857b0b96bf9-0">
            <seg xml:id="i-c8e155ff1cd84b52-0">
              Herr talman! Jag vill först tacka för svaret från vice statsministern.
            </seg>
            <seg xml:id="i-0c7e0d051744031e-0">
              I Sverige har vi ju en tradition att överskottet från den svenska
              spelmarknaden i första hand är förbehållet folkrörelserna, hästsporten
              och staten. Detta överskott tenderar nu att minska när hundratals
              spelbolag riktar sig till svenska konsumenter via Internet. Dessa
              privata spelbolag erbjuder högre återbetalning till spelaren men
              ger samtidigt en rejäl vinst för ägarna av dessa Internetspel.
              Detta spelande sker helt utanför de svenska myndigheternas kontroll,
              utan begränsningar, utan någon som helst omsorg om spelarna och
              utan att en enda krona går tillbaka till vare sig idrotten, hästsporten
              eller samhället i övrigt.
            </seg>
            <seg xml:id="i-265fc3b9cced143d-0">
              Det allra tydligaste exemplet är poker på Internet. Spelet har
              vuxit explosionsartat. Man räknar med att den svenska pokermarknaden
              i år omsätter hisnande 9 miljarder. I medier kan vi läsa hur unga
              människor blir beroende av dessa spel och ofta hamnar i stora
              ekonomiska problem. I detta läge är det ofattbart för mig att
              regeringen ännu inte gett Svenska Spel tillstånd att anordna ett
              ansvarsfullt pokeralternativ med tydliga regler och begränsningar.
            </seg>
            <seg xml:id="i-a6ec0f1cb4a14494-0">
              Men låt mig tolka vice statsministerns svar på ett positivt sätt.
              Regeringen har ju ännu inte avslagit ansökan, utan beredningen
              pågår. Då är min fråga om detta innebär att regeringen kommer
              att ta ställning till Svenska Spels ansökan om att få starta pokerspel
              via Internet innan den pågående utredningen om reglering av spelområdet
              har avlämnat sitt slutbetänkande.
            </seg>
          </u>
          <note xml:id="i-41ac29ca7b835174-0">
            Anf. 56 BIRGITTA SELLÉN (c):
          </note>
          <u who="kjell_nordstrom_f68c17" prev="cont" xml:id="i-7a92e5abac03a1a5-0">
            <seg xml:id="i-e8bf25fc664ac29d-0">
              Herr talman! Tack för svaret. Det var kort och gav inte svar
              på alla frågor.
            </seg>
            <seg xml:id="i-8d937d67427e63a6-0">
              Oroar sig inte idrottsministern över den otroligt snabba ökningen
              av spel på utländska bolag och nätpokerspelet, eftersom han bara
              hänvisar till den utredning som ska komma till jul? Jag är rädd
              för att det kommer att bli en tråkig julklapp som ministern får.
            </seg>
            <seg xml:id="i-e3864d03758d506f-0">
              Mina frågor om att göra ett försök med att öka vinstutdelningen
              på Svenska Spel och ATG har ministern över huvud taget inte besvarat
              ens med ett nej.
            </seg>
            <seg xml:id="i-f99e674092fe482c-0">
              Varför vill jag att det ska göras ett försök med att ha en generösare
              återbetalningsandel? Jo, det är därför att jag ser hur snabbt
              spelandet på utländska bolag ökar. Färska siffror från Svenska
              Spel visar att utländska aktörer har 84 % av marknaden och Svenska
              Spel och ATG vardera 8 %. I maj förra året hade utländska bolag
              48 %.
            </seg>
            <seg xml:id="i-8621ae5085db2832-0">
              Av dem som spelar på de svenska spelbolagen kan man se att det
              i åldersgruppen 1829 år är betydligt färre som spelar på de svenska
              spelen än på de internationella. Det oroar mig, och det borde
              också oroa vice statsministern, för det påverkar statens inkomster
              i allra högsta grad.
            </seg>
            <seg xml:id="i-78f927ce32f95384-0">
              Enligt en rapport till Statens folkhälsoinstitut i april i år
              uppskattar man att svenska pokerspelare omsätter ca 100 miljoner
              svenska kronor per dag på nätet 100 miljoner! Internationella
              spelbolag har uppgett att 100 000200 0000 svenskar är registrerade
              som nätpokerspelare. Svenska Spels beräkningar ligger på 170 000
              registrerade. Antalet ökar varje dag. De här spelarna bara öser
              ut pengar ur Sverige till bolag i andra länder, pengar som vi
              skulle behöva i vårt land.
            </seg>
            <seg xml:id="i-e446875d009e8651-0">
              Varför nöjer sig då inte svenska spelare med att spela på Svenska
              Spel och ATG? Jo, naturligtvis därför att återbetalningsandelen
              är mycket större på de internationella bolagen. Nätpokerspelet
              betalar ut drygt 80 % enligt riksdagens utredningstjänst, och
              bolag som Ladbrokes och Unibet betalar över 90 % en del säger
              ända upp till 96 %.
            </seg>
            <seg xml:id="i-f962e96213f7dd94-0">
              Vi kan påverka den utvecklingen genom att försöka öka återbetalningsandelen
              på de svenska spelen. Om vi ska vänta på utredningen, remissomgång,
              proposition från regeringen, motionsgenomgång, behandling i utskott
              och slutligen beslut i kammaren så kommer det att ta kanske upp
              till tre år innan vi är beredda att göra förändringar. Innan dess
              har vi knappt något svenskt spelmonopol kvar i det här landet,
              och alla spelpengar försvinner till andras fickor. Det innebär
              att vi kommer att få mindre pengar att fördela till ungdomsverksamhet,
              idrottsföreningar och föreningsrörelsen, och dessutom kommer vi
              säkerligen att ha ännu fler spelberoende som behöver hjälp. Vad
              ska vi få pengarna till det ifrån?
            </seg>
            <seg xml:id="i-c642e3a42a6f7653-0">
              Personer som i dag är i behov av hjälp för sina spelvanor uppskattas
              till ca 100 000. Av dem är 30 000 direkt spelberoende. Värt att
              komma ihåg i det sammanhanget är att det inte bara är de som spelar
              som kan behöva hjälp. Anhöriga dras med i fallet när en familjemedlem
              spelar bort allt vad man äger och har och spelar bort familjens
              pengar, hus och bilar. Mer än en halv miljon människor är berörda,
              enligt vad man beräknar.
            </seg>
            <seg xml:id="i-2b884907ec80e304-0">
              Folkhälsoinstitutet sade för två år sedan att man skulle behöva
              4050 miljoner varje år för att hjälpa berörda personer. Med det
              ökade spelandet kommer vi tyvärr att behöva mer pengar inom en
              snar framtid, befarar jag.
            </seg>
            <seg xml:id="i-6d584e0b69203b26-0">
              Det är ett torftigt svar att då bara hänvisa till att utredaren
              ska se på inverkan på folkhälsan och den sociala skyddshänsynen,
              och därför vill ministern inte vidta några förändringar. Jag tycker
              att man borde kunna starta ett projekt med att ge högre vinstutdelning.
            </seg>
          </u>
          <note type="speaker" xml:id="i-77cabdde8793ce3a-0">
            Anf. 57 LARS-IVAR ERICSON (c):
          </note>
          <u who="unknown" next="cont" xml:id="i-e74b4e11fceaa18c-0">
            <seg xml:id="i-a1514dde5cf06b14-0">
              Herr talman! Svensken spelar alltmer. Det är flera tidningar
              som har haft sådana eller liknande rubriker de senaste veckorna.
              Därför är det en angelägen interpellationsdebatt här i dag.
            </seg>
            <seg xml:id="i-1c65e6ad60eb0a55-0">
              Spel och nöje kan vara förströelse, men det finns också faror,
              som spelmissbruk. Krogarnas spelautomater och pokerspel via Internet
              är de områden där spelmissbruket ökar mest.
            </seg>
            <seg xml:id="i-deaa0b55c9608456-0">
              I slutet av 90-talet gjordes den senaste undersökningen av spelmarknaden.
              Folkhälsoinstitutet har en ny undersökning på gång, men den blir
              inte klar förrän nästa år. Men eftersom antalet spelformer har
              ökat kan vi också anta att spelmissbruket har ökat.
            </seg>
            <seg xml:id="i-f4f3193a5e6118ba-0">
              I januari i år besökte jag kasinot i Malmö, och där fick jag
              en genomgång av hur man hanterar de personer som antas spela för
              mycket. De erbjöds samtal och frivillig avstängning, och det känns
              betryggande. Men hur hanterar man det dolda spelet, alla dem som
              lockas av Internetspelande, något som blir allt vanligare?
            </seg>
            <seg xml:id="i-0d71ca64c5d094cb-0">
              Det lär finnas sajter på Internet där människor lockas att provspela
              utan risk. Man erbjuds gratis provspel för 100 dollar. Men det
              sägs ingenting om att när det blir dags för spel om riktiga pengar
              är chansen att vinna betydligt mindre.
            </seg>
            <seg xml:id="i-90ab6b3402dc99de-0">
              Den intensiva marknadsföringen lockar fler och fler att prova
              även yngre personer. Jag kan se framför mig det medelålders paret
              som fått sin ekonomi spolierad genom att ställa upp och betala
              sonens spelskulder. Det handlar alltså inte bara om att ta hand
              om spelmissbrukare utan också många anhöriga.
            </seg>
            <seg xml:id="i-03eb39a494bc84cc-0">
              Spelmissbruket är ett annorlunda missbruk. Om vi jämför det med
              alkoholism brukar man säga att det runt varje alkoholmissbrukare
              finns tre fyra berörda, men när det gäller en spelmissbrukare
              är det flera som dras in. Ända upp till tio personer kan ha lånat
              ut pengar. En annan jämförelse är att man som alkoholist har uppehållsperioder,
              medan man är spelmissbrukare på heltid.
            </seg>
            <seg xml:id="i-95b812b42f9de85e-0">
              Jag undrar om ministern har några bra förslag på hur samhället
              på ett bättre sätt än i dag skulle kunna stötta spelmissbrukare
              och anhöriga.
            </seg>
            <seg xml:id="i-cc7fa384103be288-0">
              Svenska folket gillar tydligen att spela på automater, och man
              tror att åtta av tio spelmissbrukare blivit missbrukare just genom
              att spela på automater. Visst ska vi acceptera lagliga spelautomater,
              men de illegala automaterna måste beivras. Lotteriinspektionen
              ska övervaka, och den har också lämnat in hundratals uppgifter
              om olagliga spelautomater. Det är dock bara i ett försvinnande
              litet antal fall som polisen vidtagit åtgärder, och i endast något
              enstaka fall har det lett till fällande dom.
            </seg>
            <seg xml:id="i-52e589e03b34185e-0">
              Jag undrar om ministern har någon kommentar till polisens brist
              på resurser att hantera alla dessa olagliga spelautomater.
            </seg>
          </u>
          <note xml:id="i-72b3f74b7036f806-1">
            Ajournering
          </note>
          <note xml:id="i-7240c8fc09bb3800-0">
            Kammaren beslutade kl. 16.02 på förslag av talmannen att ajournera
            förhandlingarna till kl. 18.00.
          </note>
          <u who="unknown" prev="cont" xml:id="i-b379a362076b1d36-0">
            <seg xml:id="i-656ad29d3fe13331-1">
              Återupptagna förhandlingar
            </seg>
          </u>
          <note xml:id="i-146967b097cbd239-0">
            Förhandlingarna återupptogs kl. 18.00.
          </note>
          <note xml:id="i-daba65c56befab72-0">
            7 § (forts.) Svar på interpellationerna 2004/05:608 och 682 om
            spelmarknaden
          </note>
          <note type="speaker" xml:id="i-8a9886a0a0efb655-0">
            Anf. 58 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-1">
            <seg xml:id="i-244f9530e4ca191c-0">
              Fru talman! Jag delar naturligtvis den oro som Kjell Nordström
              och Birgitta Sellén ger uttryck för när det gäller den svenska
              spelmarknadens utsatthet för konkurrens av internationella privata
              aktörer. Vi har under senare tid sett att svenska idrottsorganisationer,
              föreningar och kyrkor som driver lotteriverksamhet utsatts för
              en alltmer hårdnande konkurrens via den nya tekniken. Det gäller
              naturligtvis också det statliga bolaget Svenska Spel liksom ATG.
            </seg>
            <seg xml:id="i-11b45bff7a8d3d9d-0">
              Det finns all anledning att i olika europeiska sammanhang argumentera
              för och agera för att vi också kan få behålla en reglerad spelmarknad
              i framtiden. Jag har lyssnat till mina kolleger idrottsministrarna
              i Europa. De har alla samma uppfattning. Alla argumenterar för
              att vi i land efter land ska bibehålla en reglerad spelmarknad
              och att det inte ska vara någon harmonisering på EU-nivå eller
              någon form av fri öppen marknad som vilken tjänst som helst. Man
              vill fortsätta med det system som strängt taget alla länder har.
              Det innebär i huvudsak en inhemsk reglering betingad av sociala
              skyddshänsyn. Mycket av den verksamhet som finns är kopplad till
              idrottsrörelsen, och en del av vinsterna går vidare till idrottsrörelsen
              och föreningslivet.
            </seg>
            <seg xml:id="i-9d10625d442d4804-0">
              Vi är medvetna om att det inte bara är fråga om att tycka och
              tänka så i varje land och skydda vår egen lagstiftning. Vi är
              också utsatta för en internationell konkurrens som av tekniska
              skäl är svårhanterbar. Även om vi har fått tydliga utslag i vårt
              eget rättsväsende under senare tid jag tänker på regeringsrättsdomen
              i höstas, som gjorde tydligt att det inte finns en rätt att marknadsföra
              privata spel och privat spelverksamhet i Sverige ser vi fortfarande
              att det finns gränsfall och gränstvister som det finns anledning
              att vara uppmärksam på och som måste hanteras i fortsättningen.
            </seg>
            <seg xml:id="i-c4585744bc4a3478-0">
              Det var mot den bakgrunden som regeringen för en tid sedan tillsatte
              en särskild utredningsman som skulle se på vilka eventuella förändringar
              som behöver göras i lagstiftningen för att möta den nya tekniken
              och marknadssituationen. Vi är naturligtvis oerhört angelägna
              om att utredningsmannen tillsammans med expertis i Sverige med
              erfarenhet från andra länder kan hitta instrument och vapen som
              gör att vi i fortsättningen kan skydda vår inhemska spelmarknad.
              På så vis kan vi så långt det går förhindra en illegal konkurrens
              från utländska aktörer.
            </seg>
            <seg xml:id="i-a5d20988ff14bc88-0">
              Jag är medveten om att en av de idéer som har förts fram från
              föreningslivet om att öka vinstdelningen är en av de saker som
              ska utredas. Vi hoppas naturligtvis få någon form av svar och
              underlag från utredningsmannen på det området innan vi kan komma
              till skott på den punkten.
            </seg>
            <seg xml:id="i-77b071f51cdb5a30-0">
              Det som har varit uppmärksammat under senare tid, nätpoker, expanderar.
              Däremot är jag lite skeptisk till uppgiften i Birgitta Selléns
              interpellation om att det i Sverige spelas om 100 miljoner kronor
              varje dag. Om den uppgiften är sann vilket jag inte tror innebär
              det att man spelar lika mycket på nätpoker i Sverige som all annan
              spelverksamhet i hela Sverige under ett år, 3536 miljarder kronor.
              Så omfattande tror jag inte att verksamheten är dessbättre.
            </seg>
            <seg xml:id="i-d54b416a470eb33e-0">
              Vi ska naturligtvis, Lars-Ivar Ericson, se till att polisen,
              och på annat sätt vårt rättsväsende, kan agera mot den illegala
              spelmarknaden. Jag har dessbättre sett att det finns en del polisdistrikt
              som har kommit ganska långt på det området, men det finns mycket
              mer att göra. Det handlar mycket om kunskapsöverföring till polisen
              så att man får bättre insikt om problemen på området.
            </seg>
          </u>
          <note type="speaker" xml:id="i-c96f60029fb51985-0">
            Anf. 59 KJELL NORDSTRÖM (s):
          </note>
          <u who="kjell_nordstrom_f68c17" next="cont" xml:id="i-f3369857b0b96bf9-1">
            <seg xml:id="i-c07e5cd3efe77d8b-0">
              Fru talman! Jag hade i min inledning uppe frågan om nätpoker.
              Svenska Spel har ansökt om tillstånd. Jag känner också till utredningen.
              Bekymret är att utredningen kan ta tid. Ska vi invänta den kanske
              vi kommer fram till 20072008 innan regeringen kan fatta beslut.
              Kan regeringen tänka sig att under pågående utredning fatta beslut
              om att införa någon form av spel via Internet för de svenska spelbolagen?
            </seg>
            <seg xml:id="i-9e5a1596c5b198a5-0">
              Jag hade en annan fråga i min interpellation men som jag inte
              hade med i mitt förra inlägg. Den handlar om de illegala spelautomaterna.
              Man tror att de omsätter runt 5 miljarder. Jag tycker också att
              polisen ska göra allt vad de kan för att få bort dem. Men det
              vore intressant att fundera på om Svenska Spel skulle kunna få
              lite större koncession på sina Jack Vegas-apparater. Då kanske
              det skulle bli intressant för fler handlare, restauranger och
              butiker att byta ut apparaterna till de legala. Hur ställer sig
              vice statsministern till ett sådant förslag?
            </seg>
          </u>
          <note xml:id="i-06121a1b0334a67c-0">
            Anf. 60 BIRGITTA SELLÉN (c):
          </note>
          <u who="kjell_nordstrom_f68c17" prev="cont" xml:id="i-7a92e5abac03a1a5-1">
            <seg xml:id="i-3e95837ab4360d68-0">
              Fru talman! Det är glädjande att höra att man lyfter fram frågan
              i europeiska sammanhang och att idrottsministrarna försöker se
              på frågan. Jag hoppas att ni kan nå en lösning.
            </seg>
            <seg xml:id="i-647b3314f6355dc6-0">
              Ministern tog också upp att man inte har rätt att marknadsföra
              utländska spel i Sverige. Därför är det oroande att till exempel
              TV 4 gör reklam för Unibet. Det har till och med funnits reklam
              i tidningen Från Riksdag &amp; Departement. Det är skrämmande.
            </seg>
            <seg xml:id="i-7566f34d937eb5c9-0">
              Jag är precis lika överraskad av uppgifterna om nätpoker och
              100 miljoner om dagen som idrottsministern är. Men det finns skrivet
              i en rapport från april i år. Den heter Nätpoker . Det är en rapport
              till Statens folkhälsoinstitut. Jag ställde dessa frågor om spelande
              vid en debatt jag var med på i förra veckan. Representanten från
              Folkhälsoinstitutet blev mycket överraskad av siffrorna. Han hade
              inte uppmärksammat dem.
            </seg>
            <seg xml:id="i-630964d483be815b-0">
              Vilka åtgärder avser idrottsministern att vidta för att förhindra
              att minderåriga spelar på Internetspel? Det var en av mina frågor
              i min interpellation som jag inte har fått svar på. Jag kanske
              får det nu eftersom jag nu ställer om frågan.
            </seg>
            <seg xml:id="i-9a00462d5331c9f6-0">
              Vi vet att det finns yngre tonåringar som spelar på Internet
              trots att de inte är myndiga. Hur kan det vara möjligt? Jo, de
              skriver av sina föräldrars kontokortsnummer och kan på den vägen
              spela på Internet. Det finns många ungdomar i 1214-årsåldern som
              redan behöver hjälp med sitt spelberoende. De förstör sina liv
              innan de blir myndiga. Vad har hänt fram tills utredningen är
              klar? De förstör sina egna liv, och de förstör för familjerna.
              Det är många människor som kommer att få problem.
            </seg>
            <seg xml:id="i-6187844c0b0dec36-0">
              Naturligtvis har många tjänat pengar under den här tiden. Tiden
              går, och spelintäkterna är till glädje för många. Men mycket pengar
              försvinner ut ur landet via de stora spelen utomlands.
            </seg>
            <seg xml:id="i-187b42d486cd8efc-0">
              Ministern svarade att han i nuläget inte finner några skäl att
              vidta några förändringar innan utredningen slutför sitt arbete.
              Men det känns som att ministern gör som en del kuskar gjorde med
              sina hästar på Solvalla i söndags sätter på skygglappar för att
              man inte ska se vad som händer. Jag är jätterädd för framtiden.
              Vad händer om det tar flera år innan utredningen läggs fram? Vi
              ser att internationella spel har ökat med 84 % i år jämfört med
              för ett år sedan då det var 48.
            </seg>
            <seg xml:id="i-0d54862d92351021-0">
              Jag vädjar till ministern att fundera ordentligt över den konkurrens
              vi möter från de över 200 nätpokersajterna. Mina uppgifter är
              att vinsten beräknas till 14 miljarder årligen. Kjell hade en
              annan siffra. Den visar hur osäkert allt är.
            </seg>
            <seg xml:id="i-4bfd4227f379095d-0">
              Det florerar oerhört många övriga internationella spelbolag.
              Vi har inte råd med att vänta på att vidta åtgärder tills utredningen
              har vandrat hela vägen. Vi måste försöka göra något snabbt. Det
              är därför jag efterlyser möjligheterna till att under en period
              inrätta något slags projekt med högre vinståterbetalning för att
              se om vi kan locka svenskarna. Jag tror på att svenskarna är lojala
              mot sitt eget land och gärna spelar, bara de vet att de kan få
              lite större återbetalning. Jag är speciellt oroad över de unga,
              de som är under 30 år. Det är de som i första hand går in på nätspel.
            </seg>
          </u>
          <note type="speaker" xml:id="i-3c59c87c995fdd70-0">
            Anf. 61 LARS-IVAR ERICSON (c):
          </note>
          <u who="unknown" xml:id="i-08e2565db1d3479d-2">
            <seg xml:id="i-80fca48768c69d1e-0">
              Fru talman! Svenska Spel gjorde en vinst på nästan 4,9 miljarder
              kronor år 2004. 700 miljoner användes till spelreklam. Samtidigt
              avsatte regeringen 14 miljoner kronor för att bekämpa spelberoende.
              Tycker inte ministern att de här siffrornas inbördes förhållande
              är ganska orimligt eftersom hundratusentals människor i Sverige
              lider av kraftigt nedsatt livskvalitet på grund av spelberoende?
              Till dessa kommer ett stort antal anhöriga.
            </seg>
            <seg xml:id="i-b355a33770183dd2-0">
              Det är viktigt att förhindra spelberoende i alla åldrar, men
              nu krävs det kraftfulla satsningar på unga människor. Det handlar
              om minderåriga som riskerar att dras in i brottslig verksamhet
              och hamna i en ekonomisk situation som kommer att prägla deras
              framtid.
            </seg>
            <seg xml:id="i-641812ed4566ea0f-0">
              I den här debatten har vi kunnat konstatera att de lagar och
              förordningar som finns på spelområdet inte räcker till. Möjligheterna
              att hjälpa de unga som riskerar att dras in i spelmissbruk är
              begränsade. Socialtjänsten, polisen och skolan vem har tid att
              bry sig om ett missbruk som inte syns på samma sätt som andra
              missbruk? Det luktar inte, och det kan utövas i dold hemmiljö.
              Det ger spänning och snabba kickar, men framtiden kan spolieras.
            </seg>
            <seg xml:id="i-95b39aec36073c8d-0">
              Jag har tidigare vid flera tillfällen diskuterat spel och spelberoende
              med folkhälsoministern. Jag tycker att två ministrar skulle kunna
              göra en hel del så att vi inte får ett ännu värre folkhälsoproblem
              än vad spelberoendet redan är.
            </seg>
          </u>
          <note type="speaker" xml:id="i-9253969bddb7736c-0">
            Anf. 62 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-3">
            <seg xml:id="i-1ce0ccd3fc3c199a-0">
              Fru talman! Vi har allt intresse av att de svenska legala aktörerna,
              Svenska Spel, ATG, idrottsorganisationer och andra folkrörelser,
              kan få så bra villkor som möjligt. Vi har allt intresse av att
              se till att de också får sjysta villkor i konkurrensen. Som jag
              sade förut har vi ingen rätt för utländska eller privata aktörer
              att bedriva spel i Sverige. Icke desto mindre förekommer det dock
              via nätet. Det finns inte tekniska möjligheter att eliminera det
              fullt ut. Det finns däremot möjligheter att i samverkan med andra
              länder i Europa försöka begränsa den typen av spel, och framför
              allt begränsa den typ av marknadsföring av aktiviteter som finns
              när det gäller utländska spel.
            </seg>
            <seg xml:id="i-e83e3b023044f6e8-0">
              Jag är medveten om att det är en realitet att den konkurrensen
              finns. Därför ska vi naturligtvis se till att de svenska legala
              aktörerna kan få så goda villkor som möjligt så att de har chans
              att hävda sig. Idén om en ökad vinståterbetalning, som har förts
              fram av många av de svenska aktörerna, är en sådan viktig idé
              som vi hoppas att utredningsmannen kan titta på för att se vilka
              fördelar och nackdelar det finns med en sådan idé.
            </seg>
            <seg xml:id="i-426279ef9f4bc00b-0">
              Tanken är inte att det här ska ta tre fyra år. Tanken är att
              det utredningsarbetet ska avslutas i höst. Jag tror inte att vi
              behöver vara så oroliga för tidtabellen. Däremot är det mycket
              möjligt att en del av de förslag som han kan komma att ha kanske
              fordrar samverkan med andra länder. Det handlar om att man successivt
              måste genomföra en del av de förslag han har. Allt kan kanske
              inte genomföras på en gång. Allt berör ju inte bara Sverige, utan
              det måste göras i samverkan med andra länder om det ska kunna
              vara effektivt för att förhindra de utländska spelbolagens agerande
              och den illegala, osjysta konkurrensen. Utredningsmannens uppgift
              är att under hösten försöka leverera sina förslag, så vi behöver
              inte vänta tre fyra år på dem.
            </seg>
            <seg xml:id="i-04d24df56127f532-0">
              Jag vill gärna säga till Kjell Nordström att jag inser att det
              i det ärende som Svenska Spel nu har lagt fram, i form av en möjlighet
              att bedriva poker och andra former av spel via Internet i fortsättningen,
              naturligtvis är en svår avvägningsfråga i vilken mån man kan hantera
              det med nuvarande lagstiftning eller om det fordrar en ny lagstiftning,
              vilket utredningsmannen tittar på. Det är ett av skälen till att
              vi just tittar på det ärendet i Regeringskansliet för närvarande.
              Vi har inte något definitivt svar på de här frågorna just nu.
            </seg>
            <seg xml:id="i-29205d01ba3fd8c1-0">
              Vi är naturligtvis besjälade av att se till att Svenska Spel
              och andra aktörer får sjysta villkor så att de inte tappar i konkurrensen
              mot omvärlden och mot de utländska och privata spelaktörerna.
              Vi är självfallet också intresserade av att se till att vi kan
              upprätthålla vår egen lagstiftning och att vi framför allt i ett
              europeiskt sammanhang i fortsättningen kan säga att vi har gjort
              allt för att se till att vi inte fråntas rätten att bestämma vår
              egen spelmarknadsordning också i fortsättningen.
            </seg>
            <seg xml:id="i-ecd9e943795a656f-0">
              När det finns missbruk, och det finns det på många håll i den
              här branschen, är det många parter som måste agera. Samhället
              måste agera, men när det gäller de minderåriga barnen finns det
              naturligtvis också ett stort föräldraansvar. Det går inte att
              komma ifrån att det här inte enbart kan lösas av samhället eller
              samhällets institutioner. Det handlar alltid om en samverkan mellan
              olika parter. Därför är det så viktigt att också stödja de olika
              föreningar som arbetar på det här området för att motverka omfattande
              spelande och spelberoende. Vi dubblar insatserna nästa år. Då
              kommer staten att satsa dubbelt så mycket pengar för att motverka
              spelberoendet.
            </seg>
            <seg xml:id="i-3158eabb438f37f7-0">
              Sedan kan man alltid diskutera om man ska göra ytterligare satsningar
              under åren framöver. Vi är öppna för en sådan fortsatt diskussion.
              Vi är också angelägna om att kunna utvärdera och se vad de här
              insatserna mot spelmissbruk ger för resultat.
            </seg>
          </u>
          <note type="speaker" xml:id="i-679699bf774c955d-0">
            Anf. 63 KJELL NORDSTRÖM (s):
          </note>
          <u who="kjell_nordstrom_f68c17" next="cont" xml:id="i-f3369857b0b96bf9-2">
            <seg xml:id="i-6973398c61dbb26a-0">
              Fru talman! Jag delar Bosse Ringholms uppfattning att det är
              en svår avvägning vi står inför. Det är nya utmaningar på många
              olika områden, och även på spelområdet. Jag blir glad när jag
              hör att man redan i höst kan lägga fram något förslag som senare
              kanske leder till ett regeringsbeslut eller ett riksdagsbeslut
              om det behövs.
            </seg>
            <seg xml:id="i-a11fcfa09c9f054f-0">
              Jag är mest rädd för att de här spelbolagen nu håller på att
              ta över, och det kan leda till det varken jag eller Bosse Ringholm
              önskar, nämligen att idrottsrörelsen, folkrörelser och andra får
              mindre pengar. Det är det hotet jag ser framför mig. Därför är
              jag glad att få svaret att man kanske kan göra något redan i höst.
            </seg>
            <seg xml:id="i-1f276f1474cb4bd7-0">
              Jag vill bara skicka med att jag tror att man ska fundera på
              de illegala automaterna och möjligheten att utöka koncessionen
              något för Svenska Spel. De automater vi har i dag, de så kallade
              Jack Vegas och Miss Vegas, undanröjde många gamla automater som
              fanns. Dem plockande man ju fram tillsammans med idrottsrörelsen,
              och de har ju också gett idrotten mycket pengar. Att man höjde
              upp detta till ett antal hundra fler automater skulle kanske vara
              ett sätt att också hjälpa till att få bort de illegala automaterna.
              Jag tycker att regeringen kan fundera på det.
            </seg>
            <seg xml:id="i-54540d338ce819f7-0">
              I övrigt är jag nöjd med svaret och får tacka för detta.
            </seg>
          </u>
          <note xml:id="i-2afbfdfca327f344-0">
            Anf. 64 BIRGITTA SELLÉN (c):
          </note>
          <u who="kjell_nordstrom_f68c17" prev="cont" xml:id="i-7a92e5abac03a1a5-2">
            <seg xml:id="i-7177ec84901f5453-0">
              Fru talman! Det är bara att konstatera att väldigt många av oss
              faktiskt gillar att spela lite på hästar och spel. De allra flesta
              av oss klarar ju av det också.
            </seg>
            <seg xml:id="i-042dea8bf67b7882-0">
              En tanke som vi i Centerpartiet har och det har vi skrivit om
              i vår motion handlar om att vi tycker att man borde kunna införa
              att kanske 1 % av det jag spelar för går till min lokala förening.
              Jag skulle till exempel gärna se att Kovlands idrottsförening
              fick lite pengar när jag spelar. Jag hoppas att det är någonting
              som utredaren också tittar på.
            </seg>
            <seg xml:id="i-fddc598d2c323bc6-0">
              Låt mig säga lite mer om detta med den internationella nätpokern.
              Det fungerar så att man spelar och spelar och spelar. Man kan
              inte sätta in ett stopp att nu får man inte spela längre, nu ska
              man göra en halvtimmes uppehåll eller nu ska man gå och äta. Om
              Svenska Spel skulle få tillstånd till nätspel, som de har ansökt
              om och som jag hoppas att de får, finns det betydligt bättre möjligheter
              till detta. De kan göra det här stoppet att nu får man inte spela
              längre, utan nu måste man göra någonting annat. Då finns det lite
              bättre möjligheter att stoppa det som lätt leder till spelberoende.
            </seg>
            <seg xml:id="i-1fdd23712a7e9eb8-0">
              Sedan blir jag lite förvånad över att utredningen kan vara klar
              redan i höst. Ska den med andra ord inte ut på remiss? Det får
              jag säkert svar på.
            </seg>
            <seg xml:id="i-3ceb52229a5f6393-0">
              Vad ska vi göra åt detta med ungdomarna? Det är lätt att säga
              att det är föräldrarna som har ansvaret, men föräldrarna vet ju
              inte att de spelar. De skriver av det där kontokortet när föräldrarna
              inte ser. Sedan vet inte alla föräldrar vad barnen håller på med
              på datorn. Det är kanske möjligt att göra som de amerikanska bankerna
              har gjort, och jag tror att utredaren tittar lite på det. Där
              kan man sätta stopp för att använda detta internationellt. Det
              går bara inom det egna landet. Det kanske man skulle uppmärksamma.
              Det är oerhört viktigt att vi får bukt med detta. Som det är nu
              får vi fler spelberoende, men vi får mindre pengar från spelet.
              Vi har svårare att klara av spelberoendet. Därför måste vi värna
              den svenska spelmarknaden.
            </seg>
          </u>
          <note type="speaker" xml:id="i-5efde0dcba5d1fb6-0">
            Anf. 65 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-4">
            <seg xml:id="i-2687445282996aa5-0">
              Fru talman! Det är riktigt som Kjell Nordström säger att om Svenska
              Spel, ATG, idrottsrörelse eller föreningslivet får bättre och
              effektivare spelformer är det naturligtvis ett väldigt bra konkurrensmedel
              för att hålla undan den illegala spelmarknaden och de illegala
              spelautomaterna. Det har ju varit ett framgångsrikt recept tidigare.
              Det finns alltid skäl att fundera på hur man kan hantera frågorna
              på ett sådant sätt som ger de legala aktörerna bättre redskap
              i fortsättningen. Det gäller både för utredaren och för regeringen.
              Jag har samma mening som Kjell Nordström på den punkten.
            </seg>
            <seg xml:id="i-89f188ea310c278c-0">
              Om vi i fortsättningen ska kunna ha en bra spelmarknad handlar
              det om att vi måste ha restriktioner av olika sort. Det är det
              som är ett av våra huvudskäl för att också ha en reglerad spelmarknad.
              Men det är klart att det finns svårigheter, som Birgitta Sellén
              pekar på. Om inte ens föräldrarna själva vet om att deras barn
              spelar är det naturligtvis svårt för samhället att ha insyn i
              hemmen och hos barnen och ungdomarna och se hur de agerar.
            </seg>
            <seg xml:id="i-8ca572c4b0c335a5-0">
              En av de idéer som Birgitta Sellén nämner och som också utredaren
              tittar på är hur man via finansmarknaden kan hitta någon form
              av reglering rent tekniskt. Det finns säkerligen sätt att komma
              undan det också, men det kan ju vara ett sätt att försöka skapa
              mer attraktiva former med mer kontrollerade rutiner i fortsättningen.
            </seg>
            <seg xml:id="i-4fbf7ae4a00b26cd-0">
              Jag är glad över att vi har en gemensam ambition att vi ska försöka
              behålla en reglerad spelmarknad och att vi ska försöka skydda
              ungdomar och andra utsatta grupper så långt det går från spelet.
            </seg>
            <seg xml:id="i-e2a6dcc0036e56b1-0">
              Men i sista hand är det precis så som Birgitta Sellén säger:
              De allra flesta i vårt land känner stort nöje och tillfredsställelse
              och tycker att det är roligt att hålla på med spel i olika former.
              Det är framför allt för deras skull vi ska se till att ha en sund
              och sjyst spelmarknad. Sedan gäller det att hålla undan det som
              är det osunda och att göra insatser av olika slag mot det i fortsättningen
              också. Det är bra om vi kan ha en sådan gemensam strävan i fortsättningen
              över partigränserna.
            </seg>
          </u>
          <note xml:id="i-a5f62c420e62dec7-2">
            Överläggningen var härmed avslutad.
          </note>
          <note xml:id="i-4e56b601eb639a28-0">
            8 § Svar på interpellation 2004/05:659 om kunskap om EU:s utveckling
          </note>
          <note type="speaker" xml:id="i-58ba3c0dec2f6aeb-0">
            Anf. 66 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-5">
            <seg xml:id="i-a72da6d2c3c8bcd5-0">
              Fru talman! Ana Maria Narti har frågat statsministern vad han
              avser att göra för att sprida kunskap om EU:s utveckling och för
              att skapa förutsättningar för en debatt styrd av förnuft och kompetenta
              analytiska ställningstaganden. Arbetet inom regeringen är så fördelat
              att det är jag som ska svara på interpellationen.
            </seg>
            <seg xml:id="i-f08bb330e9f79a3d-0">
              Jag delar uppfattningen att det är viktigt med en livlig debatt
              i vårt land om den europeiska unionen. Det är angeläget bland
              annat för att vinna förståelse för det arbete som bedrivs inom
              unionen och som är till stor fördel för Sverige. En sådan debatt
              måste naturligtvis vara fast förankrad i fakta om vad unionen
              är, vad den får göra samt hur resultatet av dess verksamhet ser
              ut.
            </seg>
            <seg xml:id="i-4610fdeed6ede9cd-0">
              Att diskutera dessa frågor är ett ansvar som åvilar företrädare
              för alla partier i riksdagen. Som Ana Maria Narti påpekar riktas
              naturligtvis intresset särskilt mot det förslag till konstitutionellt
              fördrag som medlemsstaterna för närvarande behandlar i nationella
              förfaranden för godkännande.
            </seg>
            <seg xml:id="i-7d47e22259a4415b-0">
              Det var för att stimulera en bred, offentlig debatt om Europeiska
              unionen och mot bakgrund av tankarna om ett nytt EU-fördrag som
              den parlamentariska EU 2004-kommittén tillsattes 2001. I ledningen
              för kommittén ingår företrädare för alla sju riksdagspartier.
              EU 2004-kommitténs arbete pågår under hela 2005.
            </seg>
            <seg xml:id="i-0172358b54dd656c-0">
              Informationen om det nya konstitutionella fördraget är riklig.
              Fördragstexten tillhandahålls kostnadsfritt av EU 2004-kommittén,
              som också sprider information om fördraget genom föredrag, debatter
              och skrifter. Regeringskansliet har sammanfattat och kommenterat
              innehållet i fördraget i en skrift som är tillgänglig på regeringens
              hemsida och som också distribueras kostnadsfritt.
            </seg>
            <seg xml:id="i-63295be0122d4f12-0">
              Till detta ska läggas omfattande informationsinsatser som görs
              av andra aktörer, exempelvis Europaparlamentet, kommissionen och
              riksdagens EU-upplysning. Svenska institutet för europapolitiska
              studier, Sieps, publicerar regelbundet studier i aktuella EU-frågor
              och har även ett omfattande program av seminarier och möten.
            </seg>
            <seg xml:id="i-849c700929429ebc-0">
              Förutsättningarna för en bred och öppen debatt om Europeiska
              unionen och dess utveckling fortsätter således att vara goda.
              Det är vårt gemensamma ansvar att medverka i och driva på denna
              debatt. Genom ett aktivt deltagande i den vardagliga diskussionen
              kan vi gemensamt sprida kunskap om unionens utveckling och bidra
              till en balanserad debatt styrd just av förnuft och analytiska
              ställningstaganden.
            </seg>
          </u>
          <note type="speaker" xml:id="i-4cc92643495877b7-0">
            Anf. 67 ANA MARIA NARTI (fp):
          </note>
          <u who="ana_maria_narti_aaeac7" xml:id="i-5ccb08eaf7c1b9dc-0">
            <seg xml:id="i-9f268289ed1b7582-0">
              Fru talman! Tack, vice statsministern! Jag trodde att stolt,
              men inte nöjd var mottot för socialdemokratin. Men just nu verkar
              det som om vice statsministern är mycket nöjd. Det förvånar mig.
              Sveriges debatt om det som händer inom EU har speglats i två valkampanjer
              med mycket, mycket konstiga resultat: folkomröstningen om euron
              och valet till EU-parlamentet.
            </seg>
            <seg xml:id="i-e2085e82d7439824-0">
              Vi fick då klart och tydligt bevis på att människorna var förvirrade.
              Hat användes systematiskt som ett redskap i det politiska arbetet.
              Jag skrev i min text i interpellationen om de mycket märkliga
              påståenden som jag bombades med medan jag kampanjade för euron.
              Då fick jag höra att jag ville införa diktatur i EU och att jag
              var beredd att sälja Sverige till världskapitalisterna. I många
              miljöer kunde man inte föra en förnuftig debatt.
            </seg>
            <seg xml:id="i-3348f2dc467295de-0">
              Jag förnekar inte att information produceras och att det är kvalitet
              på den. Jag har själv suttit och studerat konstitutionen och olika
              publikationer om den. Men den information som finns har alltså
              inte nått ut till de breda folkliga grupperna.
            </seg>
            <seg xml:id="i-2a65ec3cfe07bd56-0">
              Det som oftast når ut är en ny form av nationalism. Man tänker:
              Vi är bäst! Vi behöver inte de där konstiga varelserna där borta
              som inte har våra folkhemstraditioner och som kanske kommer och
              dumpar våra löner och så vidare, och så vidare. Eller så kommer
              de kanske och utövar social turism!
            </seg>
            <seg xml:id="i-74b9bc9595d313e7-0">
              Resultatet i valet till EU-parlamentet borde också ha fått det
              parti som har den dominerande positionen i den svenska politiken
              att tänka mycket ordentligt på debatten. Hur kommer det sig att
              en så konstig formation som Junilistan plötsligt åker upp i valet
              som en raket? Vad har hänt med förnuftet och den analytiska förmågan
              i förberedelsen av en kampanj när så konstiga resultat kommer
              upp?
            </seg>
            <seg xml:id="i-dca6781d4dc4d827-0">
              Jag är med andra ord oerhört bekymrad för de stämningar som växer
              kring EU-frågan och för vår gemensamma oförmåga att nå ut med
              en korrekt bild av Europeiska unionen.
            </seg>
          </u>
          <note type="speaker" xml:id="i-c5cf0dd87dd20991-0">
            Anf. 68 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-6">
            <seg xml:id="i-59ff870d0fd35d10-0">
              Fru talman! Det finns alltid anledning att känna stor respekt
              för valresultat eller folkomröstningsresultat. Jag delar inte
              uppfattningen att vi har haft konstiga resultat i våra folkomröstningar
              eller i våra val. De resultat som vi i vår demokrati får i folkomröstningar
              och i val ska vi respektera och känna stort ansvar för.
            </seg>
            <seg xml:id="i-bc5c0cbf85f84a04-0">
              Sedan kan vi tycka att de borde vara annorlunda och mer som vi
              själva har agerat för. Vi kan ha andra åsikter, men vi måste ändå
              respektera resultaten.
            </seg>
            <seg xml:id="i-49a258571908e9a4-0">
              Vi kan naturligtvis bidra på alla sätt och vis till en högre
              kvalitet i debatten, men jag är tveksam till att det skulle finnas
              en korrekt uppfattning om Europa och en korrekt uppfattning om
              den europeiska unionen. Jag tror att det finns många legitima
              uppfattningar om den europeiska unionen.
            </seg>
            <seg xml:id="i-77e2e626338b4f71-0">
              Det är väl den bästa grunden för en debatt att man är beredd
              att acceptera att det finns åsiktsskillnader och åsiktsmotsättningar.
              Vi kan försöka föra en debatt i ordnade former och låta de motsättningar
              som finns möta varandra. Jag tror att det är det bästa sättet
              att höja kunskapen och kvaliteten på debatten om man känner respekt
              också för motståndarens åsikter och för de skilda meningar som
              kan finnas.
            </seg>
            <seg xml:id="i-3fd3c3cd529ba2ee-0">
              Sverige har varit medlem i drygt tio år i Europeiska unionen.
              Jag tycker att det finns skäl att känna viss förståelse för att
              våra medborgare säger att de inte är lika bekanta med EU-terminologin,
              EU:s struktur och EU:s olika organ som de är med kommunfullmäktige,
              landstingsfullmäktige, riksdagen och de parlamentariska organ
              som vi är vana vid sedan nästan hundra år i det här landet. Det
              tar tid att lära sig att förstå hela den europeiska strukturen
              och organisationen. Jag tror att vi tjänar mest på och har störst
              ansvar för att informera intensivt om det men också ha en korrekt
              och sjyst debatt. Det finns naturligtvis många verklighetsbilder
              av vad som ska hända i Europa. Vi har många uppfattningar om hur
              Europa ska kunna utvecklas i fortsättningen.
            </seg>
            <seg xml:id="i-959fce808edc1127-0">
              Jag beklagar naturligtvis det som Ana Maria Narti säger, att
              det finns många som använder Europadebatten för svartmålning eller
              för angrepp av mer eller mindre icke-demokratisk karaktär och
              att det är många som försöker skapa någon form av populism. Det
              är sant. Många har medvetet eller omedvetet ibland lämnat vilseledande
              information, och ibland får Europeiska unionen klä skott för än
              det ena, än det andra. Man har inte velat föra en diskussion om
              det som verkligen är Europeiska unionens naturliga inneboende
              verksamhet, utan man har gjort påståenden och tillvitat EU än
              det ena, än det andra, och EU får bära ansvar för något som EU
              kanske inte har varit i närheten av att ha ett ansvar för. Där
              har vi anledning att försöka få ordning på rabatten. Om vi gemensamt
              arbetar för att föra ut mer information och få till stånd mer
              diskussion kan vi också få en bra och analytisk debatt i fortsättningen.
            </seg>
            <seg xml:id="i-564edd0fb965f2bc-0">
              Jag tycker att jag möter många ungdomar, inte minst i svenska
              skolor, som faktiskt har ett stort intresse för och en bra kunskap
              om EU-frågor. Jag är ganska hoppfull om att kunskapen, kunnandet
              och kompetensen kommer att växa undan för undan, liksom debattviljan
              kring EU-frågorna.
            </seg>
          </u>
          <note type="speaker" xml:id="i-fc3ed05fce38e4cc-0">
            Anf. 69 ANA MARIA NARTI (fp):
          </note>
          <u who="ana_maria_narti_aaeac7" xml:id="i-5ccb08eaf7c1b9dc-1">
            <seg xml:id="i-ed6fa7181d5e58aa-0">
              Fru talman! Eftersom Frankrike är så aktuellt just nu på grund
              av nej-svaret i folkomröstningen vill jag påminna om att det inte
              var så länge sedan som vi stod med andan i halsen, rädda för att
              Le Pen skulle bli nästa president i Frankrike. Det var en hårsmån
              från att detta hände.
            </seg>
            <seg xml:id="i-8d3776f6d1853a4d-0">
              Detta bevisar att ett val kan leda till en katastrof. Vi ska
              aldrig idealisera massorna. När destruktiva krafter inom politiken
              släpper loss hatet kan massorna förledas i fruktansvärt våldsamma
              och hatiska riktningar. Den faran är inte över någonstans i världen;
              den kan explodera närsomhelst varsomhelst.
            </seg>
            <seg xml:id="i-32626934b43bb5b2-0">
              Vad vi som är politiskt aktiva måste göra är att försöka föra
              diskussionen på en annan nivå än på de destruktiva myternas nivå.
              Jag ska ta ett exempel.
            </seg>
            <seg xml:id="i-c3b14c6283280e24-0">
              Man talar så mycket från den sida i den svenska debatten som
              vill ha en folkomröstning om EU-konstitutionen om att EU-konstitutionen
              är ett dokument om talar om nyliberalism. Då kan jag läsa upp
              ur artiklar i konstitutionen som klart och tydligt talar om någonting
              annat. Hur kan det komma sig att detta destruktiva sätt att se
              på den här texten, fördraget, sprids så lätt? Här står det att
              unionen ska verka för ett Europa med hållbar utveckling som bygger
              på en väl avvägd ekonomisk tillväxt, på en social marknadsekonomi
              med stor konkurrenskraft och full sysselsättning det är nästan
              som socialdemokratins standardrepliker. Sociala framsteg eftersträvas
              samt en hög miljöskyddsnivå och en bättre miljö. Unionen ska främja
              vetenskapliga och tekniska framsteg. Den ska bekämpa social utslagning
              och diskriminering samt främja social rättvisa och socialt skydd,
              jämställdhet mellan kvinnor och män, solidaritet mellan generationerna
              och skydd av barnens rättigheter.
            </seg>
            <seg xml:id="i-8408f432cdc49ffa-0">
              Det är ord som jag nästan aldrig hör i den svenska debatten om
              EU. Just det här med barnen skulle jag vilja ta upp. Jag vet vad
              Europaunionen har gjort för de övergivna barnen i Rumänien, mitt
              första hemland. Utan mycket bestämda ingripanden från Europaunionens
              sida skulle det problemet antagligen inte ha varit löst i dag.
              Det är det bästa beviset för att unionen inte är en klubb för
              eliter och liberala tokar som bara vill exploatera och förstöra
              för de utslagna, fattiga och bortglömda.
            </seg>
          </u>
          <note type="speaker" xml:id="i-284eaebac05b9d0a-0">
            Anf. 70 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-7">
            <seg xml:id="i-a33caa93c9ca62e7-0">
              Fru talman! Europeiska unionens syfte är att försöka hålla samman
              de europeiska folken för att både kunna bevara freden i Europa
              och skapa en jämnare välfärd mellan Europas länder och Europas
              befolkningar. Självfallet har vi anledning att lägga ned stor
              energi för att från svensk sida försöka medverka med våra förslag
              till hur vi kan förbättra det europeiska samarbetet. Jag tycker
              att vi från svensk sida varit mycket framgångsrika som har kunnat
              lyfta fram frågor om sysselsättning, arbetslöshetsbekämpning och
              nu senast utvidgningen för att göra EU till hela Europas angelägenhet
              och inte bara det gamla Västeuropas angelägenhet. Vi har varit
              framgångsrika i jämställdhetsfrågor, miljöfrågor och på många
              andra områden som Sverige har agerat för.
            </seg>
            <seg xml:id="i-912af859aa63232a-0">
              Vi ska samtidigt vara medvetna om att EU uppfattas av olika människor
              på olika sätt. Allt är inte invändningsfritt i Europeiska unionen.
              Den sociala marknadsekonomin, som är grunden för mycket av EU:s
              arbete, tar sig många uttryck. På många håll känner man naturligtvis
              en vrede och kritik mot en del av det som EU gör och står för.
              Vi ska naturligtvis vara beredda att lyssna till och analysera
              den kritiken också. Vi får inte måla allt i bara den ena eller
              den andra färgen. Det är inte vitt eller svart, utan det finns
              naturligtvis nyanser i hela den politiska diskussionen, som vi
              måste ta till oss i fortsättningen. Där är det viktigt att vi
              alla i politiska partier känner respekt för varandras åsikter.
            </seg>
            <seg xml:id="i-6a559d6011edac5e-0">
              Jag har sett tyvärr även på hemmaplan i Sverige hur partier och
              grupperingar, på det sätt som Ana Maria Narti säger, förvanskar
              EU:s syften och politik på olika områden. Det finns väl förgrovningar
              också i den svenska inhemska debatten. Folkpartiet har inte gått
              fritt från kritik heller för att ha bidragit till ett mått av
              populism till exempel i diskussionen om våra invandrare och invandringspolitiken.
              Sådant kan vi hitta i andra partier också. Vi måste vara beredda
              att städa framför egen dörr om vi i fortsättningen ska få till
              stånd den sakliga diskussion som interpellanten och jag eftersträvar.
            </seg>
          </u>
          <note type="speaker" xml:id="i-b2a00aa72dc26605-0">
            Anf. 71 ANA MARIA NARTI (fp):
          </note>
          <u who="ana_maria_narti_aaeac7" xml:id="i-5ccb08eaf7c1b9dc-2">
            <seg xml:id="i-1e071b8f651f6c5f-0">
              Fru talman! Hoppsan, nu får jag integrationsdebatten ovanpå diskussionen
              om EU. Det får jag skriva en ny interpellation om till vice statsministern
              och ta upp under hösten.
            </seg>
            <seg xml:id="i-7dac95f064111013-0">
              Vad jag ville säga var att det inte finns en enda EU-anhängare
              som jag känner som inte erkänner de svårigheter och komplikationer
              som EU-processen innebär. Det gäller inte att måla i en enda färg,
              absolut inte. Men jag tycker att vi alla som är aktiva i politiken,
              har varit och fortfarande är det, är alldeles för svaga och för
              bleka när det gäller att försvara det fantastiska som faktiskt
              äger rum. Nu är Ungern och Rumänien i samma union. Frågor om god
              grannsämja kunde inte lösas mellan 1918 och 1996, men sådana konflikter
              försvinner tack vare möjligheten att komma in i unionen.
            </seg>
            <seg xml:id="i-0d3212bea3705c4e-0">
              Sedan måste vi allihop hela tiden vara medvetna om att vi måste
              arbeta systematiskt för att få unionen att fungera. Men vi får
              också berätta för befolkningen om detta. Jag tycker att vi inte
              har lyckats med det. Jag tycker också att socialdemokratin har
              misslyckats med denna berättelse.
            </seg>
          </u>
          <note type="speaker" xml:id="i-bdd409274631451f-0">
            Anf. 72 Vice statsminister BOSSE RINGHOLM (s):
          </note>
          <u who="unknown" xml:id="i-08e2565db1d3479d-8">
            <seg xml:id="i-f78df0b2d0d1ecc0-0">
              Fru talman! Om det vore så enkelt att man kunde belasta ett parti,
              en regering och säga att alla bekymmer och misslyckanden utgår
              från samma källa. Nu är verkligheten också i det avseendet mer
              nyanserad. Jag tror att det är fler som får ta på sig ansvaret
              för om man nu känner att vi inte har nått ut med information om
              Europafrågorna på olika sätt och vis.
            </seg>
            <seg xml:id="i-460c11c2293cf9df-0">
              Ana Maria Narti nämner som exempel länder som under mycket lång
              tid har varit i konflikt med varandra. Det klassiska exemplet
              är ju Frankrike och Tyskland som under årtionden har visat att
              de har kunnat, inte bara samexistera och samverka utan de har
              också mycket nära arbetat för gemensamma mål för att på så vis
              skapa en ny europeisk miljö som gör att våra barn och barnbarn
              har en tryggare framtid.
            </seg>
            <seg xml:id="i-b52d7a91767d9255-0">
              Men vi får inte väja för att det i en demokratisk utveckling
              är naturligt att det också finns konflikter, olika uppfattningar
              och delade meningar, och det måste vi också kunna hantera. Det
              är intressant att vi kan hantera dem på ett fredligt sätt inom
              de former och strukturer som det europeiska nätverket och den
              europeiska unionen utgör för framtiden.
            </seg>
            <seg xml:id="i-eb86e5ab6ccf015e-0">
              Vi bär alla ett ansvar oavsett om vi är i regering eller opposition,
              oavsett vilket parti vi tillhör för att vi argumenterar, inte
              bara för det vi tror på i politiken när det gäller Europa utan
              också att vi är beredda att lyssna till den andra sidan, lyssna
              till de invändningar och den kritik som många medborgare har.
            </seg>
            <seg xml:id="i-70cbbf91bee8e7d2-0">
              Vi måste också möta den undran som finns i form av en del som
              jag ändå tycker tillkortakommanden i den europeiska unionen. Det
              är ett för omfattande jordbruksstöd som ifrågasätts av många människor
              i Europa för att ta ett enda exempel som gör att det finns skäl
              att fortsätta att diskutera i den svenska debatten. Men det kanske
              inte är lika ifrågasatt i Frankrike, som är det mest aktuella
              exemplet.
            </seg>
          </u>
          <note xml:id="i-a5f62c420e62dec7-3">
            Överläggningen var härmed avslutad.
          </note>
          <note xml:id="i-0be43a81c664af50-0">
            9 § Svar på interpellation 2004/05:610 om situationen på bostadsmarknaden
          </note>
          <note type="speaker" xml:id="i-67a4404aab0a57d8-0">
            Anf. 73 Samhällsbyggnadsminister MONA SAHLIN (s):
          </note>
          <u who="unknown" xml:id="i-08e2565db1d3479d-9">
            <seg xml:id="i-90af39c95043c2e3-0">
              Fru talman! Nina Lundström har frågat mig när jag avser att återkomma
              med förslag till riksdagen som ger långsiktiga förutsättningar
              för bostadsbyggandet. Hon har också frågat vilka konkreta förslag
              som kommer att landa på riksdagens bord för behandling avseende
              att underlätta långsiktigt bostadsbyggande med tydliga spelregler,
              vilka förslag som kommer att läggas fram för att förstärka bostadskonsumentens
              valmöjligheter att välja bostad utifrån behov och förutsättningar,
              vilka förslag som kommer att läggas fram för att förstärka de
              mest utsatta grupperna på bostadsmarknaden samt vilka förslag
              som kommer att läggas fram för att inte bostadsbristen ska hämma
              tillväxten i flera regioner.
            </seg>
            <seg xml:id="i-9b6cf45a29edd042-0">
              Låt mig först säga att jag delar Nina Lundströms engagemang för
              ett nytt regelverk som ger långsiktiga spelregler för bostadsbyggande,
              att bostadskonsumenterna ska ha goda möjligheter att välja bostad
              utifrån behov och förutsättningar och för de mest utsatta grupperna
              på bostadsmarknaden.
            </seg>
            <seg xml:id="i-889627fc49e972f9-0">
              Innan jag går in på de frågor som ställs kan jag i likhet med
              Nina Lundström konstatera att bristen på bostäder är stor på många
              håll i landet. Bostadsbyggandet har dock ökat under de senaste
              åren. I budgetpropositionen 2003 ställde regeringen upp det då
              mycket ambitiösa målet att 120 000 nya bostäder skulle påbörjas
              under mandatperioden. Nu kan vi börja skönja resultatet. Enligt
              Boverkets senaste bedömningar kommer det under åren 20032006 att
              ha påbörjats mer än 120 000 lägenheter, varav ca 15 000 genom
              ombyggnad av lokaler och inredning av vindar, övriga genom nyproduktion.
              Fortfarande är detta preliminära siffror, men det ger anledning
              till försiktig optimism. Däremot är det inget skäl till att lägga
              armarna i kors. Fortfarande återstår mycket innan många lokala
              och regionala bostadsmarknader närmar sig något som ens liknar
              balans.
            </seg>
            <seg xml:id="i-3f87a024f0f20ff4-0">
              När det sedan gäller den tidsplan som lagts fast gäller följande.
              Den 18 mars 2004 beslutade regeringen att tillsätta en arbetsgrupp
              inom Regeringskansliet med uppgift att genomföra en genomlysning
              av det nuvarande systemet för bostadsfinansiering, bostadssubventioner
              och bostadsmarknadens kapitalförsörjning. Arbetsgruppen ska också
              analysera vilken framtida roll staten bör ha i detta system.
            </seg>
            <seg xml:id="i-1044ce932f97f376-0">
              Därutöver gav regeringen den 18 november 2004 ett särskilt uppdrag
              till Statens bostadskreditnämnd att se över vad som kan göras
              för att underlätta ungdomars etablering och situation på bostadsmarknaden.
              BKN:s rapport överlämnades till regeringen den 28 april i år och
              kommer att behandlas inom den ovannämnda arbetsgruppen om en ny
              bostadsfinansiering.
            </seg>
            <seg xml:id="i-b8357828839b0396-0">
              Denna arbetsgrupp skulle ha redovisats senast den 30 april i
              år. Regeringen har dock nyligen den 28 april i år beslutat att
              förlänga uppdraget, som i stället ska redovisas den 8 september
              i år. Därefter ska arbetsgruppens förslag remissbehandlas. En
              proposition kommer att lämnas till riksdagen under våren 2006.
              Avsikten är att riksdagen kan behandla propositionen under vårriksdagen
              och ett nytt regelverk gälla från och med den 1 januari 2007.
            </seg>
            <seg xml:id="i-acf27ea014e9c652-0">
              Alla de frågor som Nina Lundström ställer faller inom arbetsgruppens
              uppdrag. Att redan nu besvara alla dessa frågor vore att föregripa
              inte bara arbetsgruppens fortsatta arbete utan också den kommande
              remissbehandlingen. Regeringens ställningstaganden kommer att
              redovisas i den proposition som lämnas till riksdagen nästa vår.
            </seg>
          </u>
          <note type="speaker" xml:id="i-234482f307535346-0">
            Anf. 74 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-6ee163591621ef15-0">
            <seg xml:id="i-086ae2bac73b452c-0">
              Fru talman! Jag vill börja med att tacka för svaret. Skälet till
              interpellationen är att detta är just nu den absolut vanligaste
              frågan som jag som bostadspolitiker får från olika aktörer på
              marknaden, det vill säga: Vilka förslag kan inväntas och när kan
              de inväntas?
            </seg>
            <seg xml:id="i-80184097dc10c475-0">
              De prognoser som finns angivna i min interpellation och som visar
              på behovet tyder på att det fortfarande är 60 % av befolkningen
              i Sverige som bor i kommuner där det råder bostadsbrist. Jag kan
              också konstatera att samhällsbyggnadsministern i sitt svar instämmer
              i min bedömning att det måste till fler bostäder. Vi har inte
              fått till stånd någon balans på de olika delmarknader som finns
              i Sverige.
            </seg>
            <seg xml:id="i-c7bd95238af935a5-0">
              Bostadsutskottet hade en debatt här i kammaren i förra veckan
              där samhällsbyggnadsministern inte deltog. Den handlade om bostadsförsörjningsfrågor.
              Där gavs det en annan beskrivning, men den diskussion som vi för
              här i dag är väldigt viktig att föra, inte minst med tanke på
              den sammanställning av bostadsenkäterna som har kommit och som
              är väldigt viktig att ta del av.
            </seg>
            <seg xml:id="i-ca1b7fcc88a36645-0">
              Sedan kan man alltid diskutera vad en påbörjad lägenhet och påbörjad
              produktion innebär kontra vad som kommer att färdigställas. Där
              vet vi i dag att många på marknaden räknar ned prognoserna med
              2030 %. De känner kanske en något mindre optimism än många andra
              av oss som hoppas att det här ska lösa sig.
            </seg>
            <seg xml:id="i-7593a8ab0b0a2f0b-0">
              Men aktörerna på marknaden känner oro för att de inte vet vad
              som komma skall. Om det dröjer väldigt länge innan det kommer
              ett förslag hamnar marknaden igen i ett stand-byläge. Det finns
              högt uppskruvade förväntningar från aktörerna på marknaden. De
              vill både bygga bostäder och förvalta bostäder. Men i och med
              att de inte vet vad som kommer att gälla har jag fått signaler
              om att det blir ett stand-byläge och sedan blir det ett omtag
              2007. Det tycker jag vore oerhört olyckligt med tanke på alla
              ungdomar, alla barnfamiljer och inte minst alla äldre som söker
              en annan typ av boende.
            </seg>
            <seg xml:id="i-d52ad02ce265828f-0">
              Jag har gjort ett antal resor ute i landet för att titta på hur
              prognoserna som presenteras i skriftligt material stämmer överens
              med den kommunala politiken. Jag kan konstatera att det åtminstone
              i Helsingfors, Göteborg och Malmö finns en entydig bild. Man får
              inte sätta sig med armarna i kors såsom samhällsbyggnadsministern
              uttryckte det för det finns oerhört mycket mer att göra.
            </seg>
            <seg xml:id="i-8181d2c309e7d90e-0">
              Samhällsbyggnadsministern säger i svaret att hon i avvaktan på
              resultat från arbetsgrupperna inte kan ge svar på de frågor som
              jag ställer. Men jag tycker ändå att det är viktigt att få höra
              från samhällsbyggnadsministern: Finns det något förslag som kommer
              att förflytta sig under det här året? Ett sådant exempel är reformeringen
              av hyressättningen. Jag har ställt frågan förut, och jag återkommer
              ständigt till den. Men det har kommit nya bud, och jag kan konstatera
              att det i dag finns en omfattande osäkerhet.
            </seg>
            <seg xml:id="i-45c7f22ff90be00b-0">
              I min nästa replik kommer jag att skicka en hälsning från de
              förtroendevalda i Sabo som jag träffade i fredags. De hade en
              lång önskelista. Men jag skulle i dag vilja ha reda på: Vad kan
              aktörerna på marknaden få för svar i dag?
            </seg>
          </u>
          <note type="speaker" xml:id="i-361f46d5c49d401a-0">
            Anf. 75 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-a0f674e0407f057e-0">
            <seg xml:id="i-5ac0d83a18caed50-0">
              Fru talman! Jag hämtade interpellationssvaret tidigare i dag,
              och när jag läste det kände jag att jag ville delta i debatten.
              Jag tycker nog att samhällsbyggnadsministern har en mer ödmjuk
              inställning än den socialdemokratiske företrädare som vi hade
              debatt med i förra veckan när det gällde bostadsförsörjningsfrågor.
              Jag tycker att det är bra att man har en mer ödmjuk inställning
              till detta, för han hade mycket av självberömmelse över vad som
              har åstadkommits på bostadsbyggnadsområdet.
            </seg>
            <seg xml:id="i-7945f42c9f05dd6a-0">
              Jag tror att vi alla är överens om att det behövs långsiktighet
              för att någon ska våga bygga i Sverige över huvud taget, eftersom
              bostäder står väldigt länge. Vi minns alla efter valet, när Socialdemokraterna
              pratade om att det skulle byggas 120 000 nya lägenheter. Lars-Erik
              Lövdén sade att det skulle komma något, och alla gick och väntade.
              Det låg alltså en död hand över allt bostadsbyggande fram till
              ungefär slutet av 2003, för ingen visste vad som skulle komma.
              Det finns en risk att vi hamnar där igen, att den döda handen
              lägger sig över bostadsbyggandet och det blir en enorm osäkerhet.
              Det är den första biten.
            </seg>
            <seg xml:id="i-63cc2d4e2bc0b21b-0">
              Nu ser vi att det drar ut på tiden ytterligare med de här utredningarna
              och att det inte kan komma något förslag förrän 2006. Jag vet
              inte om vi ens en gång hinner behandla detta före valet.
            </seg>
            <seg xml:id="i-dae503d056886757-0">
              Därför är en fråga till samhällsbyggnadsministern när det gäller
              så här väldigt långsiktiga frågor: Vore det inte bra om man försökte
              diskutera det bredare, och inte bara Socialdemokraterna, Miljöpartiet
              och Vänstern, så att det blir verkligt långsiktigt? Jag tycker
              att det skulle vara väldigt bra. Vi må ha väldigt olika uppfattningar
              i grunden om vissa saker, och vi har sagt vad vi tycker, men jag
              känner att alla skulle vinna på det. Alla politiska partier och
              faktiskt främst de som står i bostadskö liksom de som ska bygga
              skulle vinna på att vi kunde vara överens om vissa grundläggande
              saker. Jag förstår att vi kanske inte kan komma överens i dag,
              men det är ändå en idé som jag tänder här.
            </seg>
            <seg xml:id="i-1d474a108ac56725-0">
              Det pratas om att man ska ha valmöjligheter. Göran Persson var
              med på frågestunden förra veckan och pratade om att det ska finnas
              mångfald på bostadsmarknaden. Då kommer frågan om ägarlägenheter
              upp igen. Det skulle vara jättekul. Precis i dag fick jag reklam
              för kooperativ hyresrätt gjord av Boverket, statens verk. Tänk
              om vi en dag kunde stå här med en broschyr som handlade om ägarlägenheter,
              att man gjorde reklam för det och hur bra det var!
            </seg>
            <seg xml:id="i-763f8803ed24587b-0">
              Jag tycker att allt ska finnas så att folk får välja precis det
              som de ska ha. Det säger ju samhällsbyggnadsministern också emellanåt,
              men gränsen går just vid att man ska kunna äga sin lägenhet.
            </seg>
            <seg xml:id="i-f9de35f616626f2e-0">
              Jag har också frågor när det gäller Hyressättningsutredningen.
              Jag har också hört, men vet inte om det stämmer, att den inte
              kommer eller att om den kommer är det så små bitar att det inte
              blir mycket kvar av det hela. Det vore väldigt olyckligt, för
              det hindrar trots allt en del av utbyggnaden av hyresrätter.
            </seg>
            <seg xml:id="i-e4faad3a9de8778d-0">
              Sedan är det frågan om infrastruktursatsningar. Jag vet att det
              inte är Mona Sahlins område, men det är regeringens område. Det
              hindrar också bostadsbyggandet, och främst här i Helsingforssregionen
              är det ett stort hinder som gör att vi inte får det bostadsbyggande
              vi vill ha.
            </seg>
            <seg xml:id="i-1deb0542a50a6376-0">
              Vi har en väldigt haltande bostadsmarknad. Jag har precis försökt
              ta reda på hur mycket man har rivit. Sedan 1998 har man gett statliga
              pengar till att riva 14 000 lägenheter. Det är ganska mycket.
              Alla har inte rivits än, men det har man gett pengar till.
            </seg>
            <seg xml:id="i-51ca0371822f7874-0">
              Det har kanske inte byggts exakt så mycket som samhällsbyggnadsministern
              säger, men det är ju det här med statistik och hur man använder
              statistik. Om man tittar på siffror över vad som är färdigställt
              hittills från oktober 2002 till mars 2005 ser man att det är 65
              900 bostäder. Vi får se om allt kommer i slutet av mandatperioden
              för att man ska komma upp i de 120 000.
            </seg>
          </u>
          <note type="speaker" xml:id="i-0ca6a8b6ace2bc73-0">
            Anf. 76 Samhällsbyggnadsminister MONA SAHLIN (s):
          </note>
          <u who="unknown" xml:id="i-08e2565db1d3479d-10">
            <seg xml:id="i-4e20c05ee457845e-0">
              Fru talman! Först och främst är det viktigt att fortsätta att
              resonera om hur målbeskrivningarna ser ut. Det vill jag i alla
              fall fortsätta att göra. Boverkets indikationer, som de har kommit
              med nu, visar en hel del intressanta saker. Det är dels att man
              tycker att vi nu närmar oss långsiktig balans när det gäller nybyggnationen,
              dels att man visar att det är alltfler regioner och delar av bostadsmarknaden
              som har kommit längre från balans än vad de var för bara några
              år sedan.
            </seg>
            <seg xml:id="i-f5324e6d5a08d768-0">
              När de slutliga prognoserna kommer tycker jag därför att vi ska
              ta en diskussion, gärna en öppen och bred sådan som Marietta de
              Pourbaix-Lundin efterlyste, om hur man definierar målsättningarna
              och hur man ser på de olika bostadsmarknaderna. Självklart är
              det många delar i samhällsutvecklingen som hela tiden påverkar:
              Varifrån flyttar människor? Hur många flyttar hit? Hur ser den
              industriella utvecklingen ut? Hur ser infrastrukturbyggnaderna
              ut? Hur ser regionutvecklingen ut? Vi talar i dag oftare om regioner
              när det gäller arbetsmarknaden men inte lika ofta när det gäller
              bostadsplaneringen.
            </seg>
            <seg xml:id="i-91fcb14f1c813e76-0">
              Jag tror att vi för framtiden kan hitta fler både mer intelligenta
              och mer verklighetstrogna sätt att beskriva situationen i dag
              men också hur vi riktar in målbeskrivningarna i fortsättningen.
            </seg>
            <seg xml:id="i-648dff344fb7b624-0">
              Jag tror inte att vi står inför risken för det som Nina Lundström
              beskrev som ett stand-byläge. Så ser inte de bedömningar, kontakter
              och beskrivningar ut som jag tar del av. Men jag är mycket medveten
              om att det är ett antal besked som nu behöver komma löpande. De
              stora och viktiga delarna formas slutligt i den proposition som
              lämnas till riksdagen.
            </seg>
            <seg xml:id="i-0c1b740d94ecb527-0">
              Jag vill betona och ser det som väldigt viktigt att när arbetsgruppens
              förslag har kommit till hösten, och det mycket breda remissarbete
              som då måste ske, ska det också ges en del av de svar som många
              av aktörerna söker efter.
            </seg>
            <seg xml:id="i-a5e8a4a3efb37047-0">
              Jag vill för en gångs skull, höll jag på att säga, chocka kammarens
              ledamöter och säga att jag verkligen delar Marietta de Pourbaix-Lundins
              åsikt på en punkt, nämligen att vi måste hitta sätt att ha en
              bredare diskussion om bostadspolitiken. Låt oss återkomma till
              hur man kan använda remissomgången under hösten kanske på ett
              delvis annorlunda sätt.
            </seg>
            <seg xml:id="i-06837c0182f635f4-0">
              Däremot vill jag verkligen återigen betona att utredningen om
              hyressättningssystemet, som jag tycker i stora delar var bra,
              kommer att komma i form av en proposition på riksdagens bord under
              tidig höst. Jag kan inte säga i dag exakt hur propositionen kommer
              att se ut, men det är verkligen min ambition att det inte ska
              vara någon halvmesyr eller någon pytteliten del. Jag hoppas att
              det blir en viktig pusselbit i de besked som behövs.
            </seg>
            <seg xml:id="i-c4f3bb91754fbde5-0">
              Därtill jobbar vi också, vilket delvis har med detta att göra,
              med energieffektivitetsfrågorna när det gäller bostäder och byggnader.
              Det är självfallet också mycket viktigt för marknadens aktörer
              att kunna se löpande hur vi när det gäller inte bara nybyggnation
              utan också ombyggnation av våra bostadsområden kan använda statens
              instrument på ett annat sätt.
            </seg>
            <seg xml:id="i-ccc6ef5782487bcc-0">
              Ja, gärna en mycket bredare debatt! Jag hoppas, som sagt, att
              regeringen kan använda höstens olika remissarbeten som en del
              i att bredda diskussionen om den riktigt långsiktiga bostadspolitiken,
              inte bara om de besked som krävs inför 2007 när det gäller finansieringsfrågorna,
              utan kanske en ännu bredare debatt. Jag tror att vi tre kvinnor
              här i dag kan vara överens om att bostadspolitiken förtjänar en
              mycket större plats i den offentliga debatten. Jag tror att det
              gäller samtliga partier här i riksdagen.
            </seg>
          </u>
          <note type="speaker" xml:id="i-c4f8ff15ca9eef9f-0">
            Anf. 77 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-6ee163591621ef15-1">
            <seg xml:id="i-b869b4a64e99e46e-0">
              Fru talman! Den Sabokonferens som jag deltog på i fredags hade
              representanter från olika bolagsstyrelser. Jag kan säga att det
              var Folkpartiets representanter, så en viss vinkling kan det finnas
              på de här frågorna. Jag ska ändå vidarebefordra de önskemål som
              kom. Framför allt är de verksamma utifrån bolagens bästa, oavsett
              partipolitik.
            </seg>
            <seg xml:id="i-e7c8f4cf5b167fb9-0">
              Den önskelista som var väldigt tydlig var att man förväntar sig
              att det händer någonting vad gäller nyproduktionshyrorna, det
              vill säga specifikt för nyproduktionen att man vet vilket regelverk
              som kommer att gälla framöver. Det handlar då om reformering av
              hyressättningssystemet.
            </seg>
            <seg xml:id="i-dbe2365cc9b1cfcb-0">
              Man anser också att det finns mer att göra i övrigt vad gäller
              att återupprätta bruksvärdessystemets grundprinciper.
            </seg>
            <seg xml:id="i-bf4b674a826801a9-0">
              Man anför naturligtvis behovet av att i riksdagen snabbt behandla
              en reformering av överklagandeprocessen, det vill säga att PBL-frågorna
              är väldigt centrala.
            </seg>
            <seg xml:id="i-d43ce6dfc606b354-0">
              Sedan kom också frågan om buller upp. Riksdagen debatterade buller
              förra veckan. Man kan konstatera att specifikt inte bara de största
              städerna utan många fler städer upplever att det finns tolkningar
              som gör det väldigt svårt, inte minst Boverkets nya riktlinjer.
            </seg>
            <seg xml:id="i-22b2cff14ffddb38-0">
              Sedan betonade man också att det inte bara handlar om nyproduktion
              utan att det också handlar om flyttkedjor. Hur kan man se till
              att det befintliga beståndet också nyttjas på ett bättre sätt?
            </seg>
            <seg xml:id="i-49eacdaee1448161-0">
              Detta var hälsningen som jag nu har vidarebefordrat från Sabos
              styrelseledamöter, alltså bolagens styrelseledamöter.
            </seg>
            <seg xml:id="i-3ac9c06cee302fbc-0">
              Jag vill också påpeka att bostadsutskottet, precis som Marietta
              de Pourbaix-Lundin var inne på, har gjort studieresor. Vi har
              varit i Norge. Jag kan konstatera att många av de debatter som
              handlar om utmaningar inom bostadspolitiken har funnits på flera
              ställen. Man har kommit olika långt i olika länder. Men jag kan
              konstatera att bostadsutskottets ledamöter, även de socialdemokratiska,
              verkade ta situationen med god fattning när de promenerade runt
              i en ägarlägenhet. Det skakade inte om någon.
            </seg>
            <seg xml:id="i-b2cb5037c9cae221-0">
              Det är samma bolag som bygger i både Norge och Sverige. Och jag
              tycker, precis som Marietta de Pourbaix-Lundin, att det på sikt
              vore intressant att göra någonting åt det.
            </seg>
            <seg xml:id="i-85a50fb459a8e0b1-0">
              Men jag tror att stand-byläget är väldigt överhängande. Det var
              en av byggarna som vid ett tillfälle förra veckan sade att man
              sitter och räknar på vad man kan producera år 2007. Men man vet
              inte just nu vilket regelverk som gäller. Och man kommer att gå
              på försiktighetsprincipen.
            </seg>
            <seg xml:id="i-c008e254fbc00310-0">
              Detta tror jag är en väldigt viktig signal att fånga upp.
            </seg>
            <seg xml:id="i-ed02711f8ada81c8-0">
              25 % av kommunerna säger i bostadsmarknadsenkäterna att bostadsbristen
              har ökat och att den är större än året innan.
            </seg>
            <seg xml:id="i-ae1adf367124513e-0">
              Men jag hoppas att den här hyressättningsutredningen kommer.
              Jag kan konstatera att Socialdemokraternas kongress kommer att
              hantera ett antal bostadsmotioner. Jag tror att det är 49. Det
              har naturligtvis också väckts frågor om det i sig kommer att sinka
              tidtabellen i riksdagen. Jag hoppas inte det.
            </seg>
            <seg xml:id="i-f2e67f853cf9a42d-0">
              Reformeringen av hyressättningssystemet och överklagandeprocessen
              borde rimligen hanteras ganska fort. Om man löser bara dessa frågor
              kommer det att underlätta för nyproduktionen. Sedan har vi i Folkpartiet
              en mycket lång lista på övriga frågor.
            </seg>
            <seg xml:id="i-c662e48a0dddcd2a-0">
              Jag är fullt medveten om att vi, trots att vi gör en liknande
              problembeskrivning av den bostadsbrist som råder, har olika lösningar
              från Folkpartiets sida kontra samhällsbyggnadsministern. Men de
              tål också att diskuteras. Det hänger bland annat ihop med lagen
              om allmännyttiga bostadsföretag och många andra regelverk.
            </seg>
            <seg xml:id="i-a53ea51b6174c7f3-0">
              Jag vore tacksam att få höra mer exakt hur tidtabellen ser ut.
              Och återigen: Finns det en risk för att stand-byläget uppkommer?
              Jag var lite osäker på hur jag skulle tolka samhällsbyggnadsministern
              i fråga om det. I så fall: Vilka åtgärder avser ministern att
              vidta om det skulle visa sig bli så?
            </seg>
          </u>
          <note type="speaker" xml:id="i-0d2952bb7fffc7cc-0">
            Anf. 78 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-a0f674e0407f057e-1">
            <seg xml:id="i-f31a2a8c02119262-0">
              Fru talman! Det låter bra att vi kanske kan komma överens om
              vissa saker.
            </seg>
            <seg xml:id="i-3861e08703dd2dff-0">
              Nu ska jag vänta med att prata tills Mona Sahlin lyssnar.
            </seg>
            <seg xml:id="i-f2a2093fd7df1302-0">
              Det är bra om vi kan komma överens om vissa saker när det gäller
              bostadsbyggandet, som jag var inne på, eftersom det är så långsiktigt.
            </seg>
            <seg xml:id="i-f72e44002dc66649-0">
              I dagsläget har vi säkert väldigt många olika lösningar för att
              nå målet att människor ska kunna få en bostad. De ska kunna ha
              valfrihet, och det ska finnas en mångfald. Det är bara att inse
              att vi är en bit ifrån varandra.
            </seg>
            <seg xml:id="i-1fd91747ebb597f4-0">
              Jag tycker att det är lite tråkigt att de utredningar som är
              tillsatta är tillsatta internt på departementet. Det hade kanske
              varit läge om man ganska tidigt hade tillsatt en offentlig utredning
              där alla partier hade kunnat vara med. Nu är det för sent. Det
              hinner man inte göra. Men då kanske vi redan från början hade
              varit inne i arbetet. Nu är vi inte det, utan nu har Socialdemokraterna
              suttit ensamma på departementet och utrett alla dessa saker. Om
              man sedan vill ha en bredare lösning blir det mycket svårare.
              Men vi ska naturligtvis alla hjälpa till för att försöka nå en
              sådan.
            </seg>
            <seg xml:id="i-f0107c7088013bcf-0">
              Sedan handlar det om hur man ska stimulera så att människor ska
              kunna bo. Ska det ske i konsumentledet eller i produktionsledet?
              Sådana diskussioner tycker jag att man ska föra. Jag tycker att
              vi ibland har alldeles för lite av det. Det handlar i stället
              om kortsiktiga stöd. Nu ska man bygga 70 kvadratmeter stora lägenheter.
              Och då kommer det stödet att gälla några år.
            </seg>
            <seg xml:id="i-c27cdc77283a5fbd-0">
              När jag har försökt ta reda på hur många lägenheter som egentligen
              har byggts med dessa olika kortsiktiga stöd är det inte så många.
              Det är osäkra siffror, och det är väldigt svårt att få fram dem.
              Men man säger att ungefär 17 000 hyresbostäder har byggts med
              dessa stöd från oktober i fjol till mars i år. Det är ungefär
              15 000 i nyproduktion. Och bara 8 000 är vanliga hyresrätter.
              Sedan är de flesta studentbostäder. Det är inget fel i det. Men
              man kan fråga: Har dessa stöd den effekt som man tror att de har?
              Jag tror inte det. Det är långsiktighet som behövs. Jag ser fram
              emot att vi ska försöka få det och att vi också i Sverige, som
              i de flesta andra länder, faktiskt kan få äga vår bostad, även
              om den råkar ligga i ett flerfamiljshus.
            </seg>
          </u>
          <note type="speaker" xml:id="i-40f9cf3496735daf-0">
            Anf. 79 Samhällsbyggnadsminister MONA SAHLIN (s):
          </note>
          <u who="unknown" xml:id="i-08e2565db1d3479d-11">
            <seg xml:id="i-801ac7af360d7a07-0">
              Fru talman! Först till Nina Lundström: Trots, eller tack vare,
              vilket man vill, att det var Folkpartiets representanter i Sabo
              var det väl i stort sett kloka synpunkter som Nina Lundström förmedlade.
            </seg>
            <seg xml:id="i-efe62f67dafb68f1-0">
              Jag vill åter betona, vilket jag har uttryckt tidigare, att när
              propositionen om hyressättningssystemet läggs på riksdagens bord
              det är absolut före vår partikongress, och vi ska inte vänta in
              den handlar den stora och viktiga reformeringen, som jag ser det,
              just om nybyggnationen. Och jag vill understryka flyttkedjor.
            </seg>
            <seg xml:id="i-bef01fe9adc45a6e-0">
              Ett av de förslag som jag kommer att arbeta aktivt för är som
              sagt att man ska ta bort begränsningen på 70 kvadratmeter som
              har funnits. Det är ett exempel på att det behövs både små och
              stora lägenheter för att den här flyttkedjan ska fungera hela
              vägen.
            </seg>
            <seg xml:id="i-b32ac75598b6ae1d-0">
              När det gäller överklaganden är jag också medveten om de svårigheter
              som finns. PBL-kommittén, vars förslag kommer ungefär samtidigt,
              direkt efter sommaren, har som jag erfarit så här långt kommit
              med bra och genomgripande förslag som jag hoppas också kommer
              att bidra till att man inte tubbar på möjligheterna att överklaga
              när det gäller många områden. Men det behöver absolut förändras
              och reformeras.
            </seg>
            <seg xml:id="i-266f16d5f9c6239d-0">
              Vi kommer alltså att till hösten ha en ganska samlad bild av
              Hyressättningsutredningen i form av en proposition och av förslag
              när det gäller bostadsfinansieringen och också av hela PBL-frågeställningen.
            </seg>
            <seg xml:id="i-55a21152ea4cd2c5-0">
              Jag menar verkligen att om risken finns för det som Nina Lundström
              kallar stand-byläge ska man ändå veta att från den 8 september
              finns det förslag från den här arbetsgruppen som man då också
              ska börja jobba med i offentligheten med remisser och hearingar.
              Jag utgår från att det är ett antal besked som kommer att kunna
              ges ganska omgående. Det är i alla fall den arbetsform som jag
              ser att vi kan använda, med en mer öppen diskussion under hösten.
            </seg>
            <seg xml:id="i-3ee32e47461fc8d8-0">
              Till Marietta de Pourbaix-Lundin vill jag säga att jag tidigare
              har uttryckt, vilket jag gärna upprepar, ett stort intresse för
              att också diskutera och titta på konsumtionsstöd just för att
              man måste se vilken form det är som verkligen påverkar de problem
              inom bostadspolitiken som man vill lösa. Är det produktionsstöd,
              eller är det konsumtionsstöd? Och till vilken del ska dessa olika
              delar finnas med? Det är bland annat därför som uppdraget gavs
              till Statens bostadskreditnämnd. Det var ett tydligt uttryck för
              att man skulle leta efter former för att kunna rikta ett konsumtionsstöd
              just till grupper som annars har det väldigt svårt.
            </seg>
            <seg xml:id="i-369aa5bdb4ad7a5f-0">
              Jag ser verkligen fram emot att till hösten kunna komma med konkreta
              förslag men också föra en diskussion om hur alla dessa delar ska
              fungera tillsammans. Jag vill verkligen understryka, vilket jag
              tror att vi alla tre delar, att det alldeles för mycket har varit
              stycken i stället för helheter. Och man kan inte titta på produktionsstöd
              en stund utan att samtidigt diskutera konsumtionsstöd, bostadsbalans,
              byggregler eller överklagandeformerna. Och kanske har vi för en
              gångs skull under det år som vi har framför oss möjligheter att
              få en mer samlad debatt och så småningom förslag hit till riksdagen.
            </seg>
          </u>
          <note type="speaker" xml:id="i-644777876ed80983-0">
            Anf. 80 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-6ee163591621ef15-2">
            <seg xml:id="i-a6e5647ebc65fb36-0">
              Fru talman! Det var ett viktigt besked som samhällsbyggnadsministern
              gav här i dag, just att man när det gäller hyressättningssystemet
              faktiskt inte behöver invänta s-kongressen. Det tycker jag var
              ett mycket viktigt besked.
            </seg>
            <seg xml:id="i-5c40dc40d6c9ff7d-0">
              Jag kan också konstatera att PBL-kommittén, om jag förstår det
              rätt, har möjlighet att ansöka om förlängd remisstid till och
              med efter den 30 juni. Därmed blir jag osäker på när i så fall
              dess förslag kommer att behandlas och hur lång tid som man kommer
              att behöva. Om jag förstår det rätt finns det nu en möjlighet
              att faktiskt inte lämna ifrån sig slutbetänkandet den 30 juni.
              Det är ett litet frågetecken.
            </seg>
            <seg xml:id="i-1f4d827d942bafd4-0">
              När det gäller att se helheterna kan jag inte annat än glädjas
              utifrån att vi så ofta har haft debatter här om att se helheter
              och att titta på konsumenten i stället för på produktionsstöden.
              Jag är fortfarande personligen övertygad om att den produktionskostnadsutveckling
              som vi har haft också har varit väldigt mycket beroende av att
              pengarna har gått in i produktionen där man inte har kunnat påverka
              utvecklingen. Jag tror därför att det är vällovligt.
            </seg>
            <seg xml:id="i-cd6e27c442f98d63-0">
              Jag ska göra ett sista medskick från talarstolen här i kväll.
              Vad gäller energieffektiviseringen lyssnade jag på Nils Erik Sandberg
              häromdagen. Han påstod att det kommer att kosta 200 miljarder
              att åtgärda de ledningar och de installationer som krävs för att
              frångå direktverkande el i det gamla beståndet av småhus och andra
              bostäder och införa nya system. Mitt medskick till samhällsbyggnadsministern
              är att det väl är siffror som tål att tänkas på.
            </seg>
          </u>
          <note xml:id="i-a5f62c420e62dec7-4">
            Överläggningen var härmed avslutad.
          </note>
          <note xml:id="i-1261031c91d44405-0">
            10 § Svar på interpellation 2004/05:611 om barns inomhusmiljö
          </note>
          <note type="speaker" xml:id="i-7b0791d582605aad-0">
            Anf. 81 Samhällsbyggnadsminister MONA SAHLIN (s):
          </note>
          <u who="unknown" xml:id="i-08e2565db1d3479d-12">
            <seg xml:id="i-298a534a46953d27-0">
              Fru talman! Marie Wahlgren har frågat om jag är beredd att låta
              barns inomhusmiljö bli ett särskilt delmål inom miljömålet God
              bebyggd miljö, vilka åtgärder jag avser att vidta för att förbättra
              inomhusmiljön i skolor och förskolor samt vilka åtgärder jag avser
              att vidta för att öka det kommunala engagemanget och kunskapen
              kring inomhusmiljöfrågor i skolor och förskolor.
            </seg>
            <seg xml:id="i-3307a2870c74277f-0">
              Barns inomhusmiljö uppmärksammas alltmer i fråga om innehållet
              i inomhusluften, bullernivåer etcetera och också vilka effekter
              detta har på barnen. Ökande allergier och överkänslighet hos barn
              är mycket oroande. Vilka faktorer och förhållanden som påverkar
              hälsan har varit föremål för relativt omfattande utredning och
              forskning inom skilda sektorer. Vilka faktorer som medverkar till
              sjukdomstillstånd är känt endast i mindre omfattning. Behovet
              av klarlägganden i form av fördjupad tvärvetenskaplig forskning
              om inomhusmiljö tas upp i den till riksdagen under våren lämnade
              forskningspolitiska propositionen.
            </seg>
            <seg xml:id="i-3925df17b5e975af-0">
              Begreppet inomhusmiljö innefattar en rad förhållanden. Detta
              i sin tur måste leda till att vi alla på olika håll och med skilda
              ansvar försöker komma till rätta med källor till brister och föroreningar
              som kan bidra till ohälsa. Synsättet ligger till grund för formuleringen
              av det nuvarande delmålet till det nationella miljökvalitetsmålet
              God bebyggd miljö avseende just inomhusmiljö.
            </seg>
            <seg xml:id="i-2eebb545a6b349c5-0">
              Inom ramen för God bebyggd miljö är det inomhusmiljön i de avseenden
              den beror av planering, uppförande och förvaltning av byggnader
              som avses. Jag är därmed inne på Marie Wahlgrens första fråga,
              det vill säga om ett särskilt delmål för barns inomhusmiljö. Det
              nuvarande delmålet, beslutat av regering och riksdag, anger att
              byggnader och deras egenskaper inte ska påverka hälsan negativt.
              Som ett första steg fokuseras på radon och ventilation. Preciseringarna
              av delmålet betonar inomhusmiljön för barn och ungdomar. Detta
              kommer till uttryck på så sätt att radonhalten i alla skolor och
              förskolor år 2010 ska vara lägre än 200 becquerel per kubikmeter
              luft. Sedan år 1992 har den obligatoriska kontrollen av ventilationssystem
              funnits. Kontrollen av ventilationen i skolor och förskolor ska
              göras med två års intervall just i syfte att få en god ventilation
              för barn och ungdomar. Det nuvarande delmålet innefattar alla
              som vistas i byggnaderna. Fokus ligger på att komma till rätta
              med källan till de problem som är förknippade med byggnaderna.
            </seg>
            <seg xml:id="i-24d03dc96e6c3a41-0">
              I den miljömålsproposition som regeringen nyligen presenterat
              för riksdagen har miljömålen utvärderats. För delmålet för inomhusmiljö
              anges att bättre underlag behövs för att bedöma hur situationen
              i dag ser ut. Vidare måste underlag tas fram för att bredda målet
              med frågor om bland annat fukt och mögel. Barn vistas ju i många
              olika byggnader. Samtidigt anser jag för närvarande att formuleringen
              av delmålet är ändamålsenlig. I preciseringarna får liksom hittills
              om det bedöms nödvändigt särskilda behov för barn och ungdomar
              komma till uttryck.
            </seg>
            <seg xml:id="i-071a28f434cf2410-0">
              Inomhusmiljön påverkas av den verksamhet som bedrivs i byggnaderna,
              beteende med mera. Det måste dessutom påpekas att byggnaderna
              uppförs för visst ändamål, och om de används på ett annat sätt
              får detta självklart också konsekvenser för inomhusmiljön.
            </seg>
            <seg xml:id="i-8de8f62b0623d3bb-0">
              Ett sätt att medvetandegöra alla inom bygg- och fastighetssektorn,
              även dem som vistas i byggnaderna, om vikten av en god inomhusmiljö
              är att klarlägga hur byggnader uppfyller vissa krav. Regeringen
              arbetar för närvarande med två utredningsförslag om obligatoriska
              deklarationer av byggnader med redovisning av radon, ventilation
              och vissa frågor om energianvändning. Deklarationerna anges inte
              få vara äldre än tio år och ska finnas när nya byggnader tas i
              anspråk, vid uthyrning och försäljning av bostäder och lokaler.
              I vissa fall ska enligt förslagen deklarationerna anslås i byggnaderna.
              Föräldrar och skolpersonal till exempel skulle genom en byggnadsdeklaration
              få kännedom om bland annat kvaliteten på inomhusmiljön och också
              få underlag för att i vissa fall kunna ställa krav på förändringar.
              Utredningarna har också föreslagit att uppgifterna i deklarationerna
              ska samlas i ett register. Detta i sin tur skulle ge kommunerna
              bättre underlag för sin tillsyn av till exempel ventilationskontrollen.
              I sammanhanget bör nämnas att kommunerna också är byggnadsägare
              inte minst till just skolor och förskolor. Den kommunala tillsyn
              som förutsätts enligt plan- och bygglagstiftningen är föremål
              för en översyn just nu. Registret skulle också kunna ge underlag
              för den uppföljning av miljömålen som är viktig.
            </seg>
            <seg xml:id="i-4e572b5fec5a6101-0">
              Med hänvisning till det redovisade anser jag både att regeringen
              följer det viktiga arbetet med att förbättra inomhusmiljön i skolor
              och förskolor och att det pågående och fortsatta arbetet inrymmer
              de frågor som Marie Wahlgren tar upp i sin mycket viktiga interpellation.
            </seg>
          </u>
          <note type="speaker" xml:id="i-3dd1d923bfddccbe-0">
            Anf. 82 MARIE WAHLGREN (fp):
          </note>
          <u who="marie_wahlgren_e7505d" xml:id="i-192841c708637533-0">
            <seg xml:id="i-64803256f445e510-0">
              Fru talman! Jag tror inte att det finns någonting som egentligen
              är hemskare för en förälder än att få veta att ens barn har blivit
              sjukt. Det är naturligtvis olika reaktioner, beroende på hur allvarlig
              sjukdomen är. Men om man dessutom så småningom får veta, eller
              misstänker, att sjukdomen beror på undermålighet från hälsosynpunkt
              vad gäller det daghem eller den skola som man låtit ens barn gå
              till blir man väldigt arg.
            </seg>
            <seg xml:id="i-6a7772b24f188ba3-0">
              Som kommunpolitiker i många år i en liten kommun har jag verkligen
              sett hur denna förtvivlan har spritt sig bland många föräldrar.
              Jag tror att under de 20 år jag varit kommunpolitiskt aktiv har
              just frågan om dålig inomhusmiljö på skolor och förskolor varit
              en ständigt återkommande punkt på agendan. Att det återkommande
              har varit så i min kommun, och i nästan alla kommuner runtom i
              landet, beror väldigt mycket på att man inte har haft ett systematiskt
              och bra arbete med inomhusmiljön.
            </seg>
            <seg xml:id="i-2e60dee388324f75-0">
              Det gör mig nästan förtvivlad när ministern står här och säger:
              Vi har inte ett tillräckligt gott underlag. Sanningen är ju att
              problematiken har varit känd mycket länge.
            </seg>
            <seg xml:id="i-48377825bd3906c0-0">
              Det här är i väldigt stor utsträckning en kommunal fråga, så
              frågan är på många sätt svårare att driva från riksdagen jämfört
              med att som kommunpolitiker driva den. Men vi har också här ett
              ansvar för att vara pådrivande.
            </seg>
            <seg xml:id="i-c2e2b2383db5cbfc-0">
              Naturligtvis är jag liksom ministern väl medveten om att det
              finns ett delmål inom God bebyggd miljö som till viss del täcker
              just det jag tar upp i min interpellation. Jag tror att miljömålen
              har en väldig kraft i form av sin opinionsbildande roll. Därför
              hade det, tror jag, varit viktigt att flytta ut de frågor som
              rör barns miljö och föra dem till ett eget miljömål detta för
              att få en helt annan fokusering på frågan.
            </seg>
            <seg xml:id="i-33a77bfbf7ffc28a-0">
              För ett tag sedan var jag på länsstyrelsen. Vi gick då igenom
              frågor som rörde helt andra miljömål samt frågor som rörde saker
              som inte ligger inom miljömålen sådant som har med bland annat
              utsläpp att göra. Jag konstaterade att kunskapsläget där vi har
              miljömål är så mycket bättre. Vidare är aktiviteten och effekten
              i arbetet så mycket bättre där vi har pekat ut miljömålen än som
              är fallet på andra områden. Därför behöver vi ha miljömål. Det
              behövs för mer än radon och ventilation. Det behövs nämligen också
              för mögel och framför allt för buller.
            </seg>
            <seg xml:id="i-c4e2e79be26aac09-0">
              Anledningen till att jag ställde den här interpellationen är
              egentligen att jag under en period har jobbat med detta. Men det
              som liksom triggade i gång själva ställandet av interpellationen
              var att man i Skåne just hade gjort en bullerundersökning på våra
              förskolor. De bullernivåer som finns på förskolor i Skåne överträffar
              nivån för buller som man skulle mötas av om man ställde sig så
              att säga kloss intill våra större motorvägar. Detta är inte acceptabelt.
              Tvärtom är det fullkomligt oacceptabelt att barn ska ha det på
              det här sättet.
            </seg>
            <seg xml:id="i-0b527723fe7c9535-0">
              Ni följer läget. Men vad ska vi göra för att knuffa verksamheten
              framåt?
            </seg>
          </u>
          <note type="speaker" xml:id="i-e299d3284986d468-0">
            Anf. 83 CHRISTER NYLANDER (fp):
          </note>
          <u who="christer_nylander_f18ae3" xml:id="i-02d7d5c23d55fe5f-0">
            <seg xml:id="i-64f91c126f84b13c-0">
              Fru talman! Jag läste en rapport från Arbetsmiljöverket. Där
              står det bland annat att framför allt flickorna väljer att inte
              gå på toaletten i skolan, utan de håller sig hela dagen. Det har
              inom läkarkåren diskuterats vilka hälsoeffekter detta kan ha på
              lång sikt för de här tjejerna. Även idrottshallarnas omklädningsrum
              och duschar brukar vara så smutsiga att eleverna väljer att inte
              duscha efter idrottslektionerna. Här finns mycket för skolorna
              att ta tag i och förbättra. Knappast någon vuxen skulle acceptera
              att ha det så här på sin arbetsplats.
            </seg>
            <seg xml:id="i-fa6758deb6f3ecbf-0">
              Jag tycker att det är en väldigt viktig fråga som Marie Wahlgren
              tar upp i sin interpellation. I Arbetsmiljöverkets statistik kan
              vi nämligen se att över hälften av rektorsområdena får anmärkningar
              på arbetsmiljön i skolor och förskolelokaler.
            </seg>
            <seg xml:id="i-21f544a10280dc4a-0">
              Det är också en väldigt aktuell interpellation. I dag kom SCB
              med en rapport om lärarnas arbetsvillkor. Man berättar att 66
              000 lärare övervägde att byta jobb, att lämna skolan. Det här
              är ju väldigt allvarligt. Vi vet också att väldigt många lärare
              redan har lämnat skolan och läraryrket alldeles för många. Hälften
              av dem som har lämnat skolan säger till SCB att på deras nya jobb
              har de fått en betydligt bättre arbetsmiljö än de hade på sitt
              gamla jobb i skolan. Framför allt gäller det den psykosociala
              arbetsmiljön, men också den fysiska arbetsmiljön.
            </seg>
            <seg xml:id="i-5b16e21b36b1ae8f-0">
              Vi vet ju om att lärare är en helt avgörande resurs för att få
              ett bra resultat i skolan. Ska vi lyckas se till att fler elever
              det tror jag att ministern och jag har gemensamma åsikter om lyckas
              klara skolans förväntningar så är det oerhört avgörande att man
              kan se till så att lärarna stannar kvar och att vi lyckas locka
              lärarna till skolan. Då krävs ett lyft för arbetsmiljön, därför
              att det är en viktig faktor för lärarna när de väljer att stanna
              kvar eller söka sig bort till någonting annat.
            </seg>
            <seg xml:id="i-73e7b0f8c16a5d2d-0">
              Fru talman! Jag besöker ganska många skolor i Sverige. Bilden
              man får är naturligtvis tvådelad. Vi har väldigt många skolor
              som är moderna, i topptrim och väldigt vackra, men det finns också
              oerhört många skolor med dålig kvalitet och dålig arbetsmiljö.
              Myndigheten för skolutveckling har gjort en kartläggning över
              vad det här egentligen innebär och vad vi vet om läget. I den
              rapporten kan man läsa om de här tjejerna som vägrar gå på toaletten.
              Man kan läsa om fuktskador och mögel i skollokalerna. Man kan
              läsa om buller, dålig belysning och dåliga möbler som skadar elevernas
              ryggar, till exempel, och man kan läsa om att skollokalerna inte
              heller är anpassade efter den moderna pedagogiken. Denna situation,
              som dagens lärare och elever lever i på många skolor, skulle inte
              accepteras på någon annan arbetsplats.
            </seg>
            <seg xml:id="i-9dc0e0d2c701ae70-0">
              Det är så att hälften av alla rektorsområden som blivit undersökta
              av Arbetsmiljöverket faktiskt har problem med arbetsmiljön, och
              detta påverkar självklart resultaten i skolan. Resultaten blir
              sämre av att ventilationen inte fungerar, därför att då har man
              svårt att koncentrera sig. Resultaten blir sämre av att elever
              mår dåligt av en rent ut sagt skitig miljö. Resultaten blir sämre
              när duktiga lärare flyr från lärarrollen och den dåliga arbetsmiljön,
              och resultaten blir sämre i och med att lokalerna inte är anpassade
              efter den pedagogik som finns i skolan i dag.
            </seg>
            <seg xml:id="i-ddf6474a94ed8bed-0">
              Det ser lika problematiskt ut på förskolorna. Barn får tinnitus,
              som Marie Wahlgren tog upp, för att de är på dagis. Det är onödigt
              stökigt och oroligt, och stora barngrupper gör att flera elever
              nu än någonsin i förskoleåldern är i behov av särskilt stöd.
            </seg>
            <seg xml:id="i-80c00c4cd9d207ae-0">
              Marie Wahlgren ställde i sin interpellation frågan vilka åtgärder
              ministern avser att vidta, och på den punkten var det väldigt
              tunt. Jag skulle gärna vilja att ministern utvecklade det ytterligare.
            </seg>
          </u>
          <note type="speaker" xml:id="i-b578dd714b1df4e4-0">
            Anf. 84 Samhällsbyggnadsminister MONA SAHLIN (s):
          </note>
          <u who="unknown" xml:id="i-08e2565db1d3479d-13">
            <seg xml:id="i-45ce7fda2406a3e6-0">
              Fru talman! Jag vill börja med att verkligen hålla med om det
              Marie Wahlgren sade i början av sitt inlägg här om den förtvivlan
              som många föräldrar känner och om, som jag tror att Marie Wahlgren
              också menade, den ökade medvetenhet som har kommit de senaste
              åren, absolut bland föräldrar men också bland personal inom skola
              och omsorg och, skulle jag vilja påstå, undan för undan hos myndigheter,
              kommuner och även riksdag och regering. Diskussionen om inomhusmiljö
              var inte så närvarande för bara några år sedan och är det på ett
              helt annat sätt i dag, och det tycker jag är väldigt viktigt.
            </seg>
            <seg xml:id="i-d332fbb515238f26-0">
              Därför hoppas jag att Marie Wahlgren inte behöver gå runt och
              vara förtvivlad så mycket längre över att jag fortfarande uttrycker
              att det fortfarande finns kunskap att söka om hur man bygger för
              att undvika problem, hur man ställer krav på att inte bara själva
              byggnadens konstruktion ska vara så bra som möjligt utan också
              den verksamhet som finns i byggnaden och hur detta påverkar barns
              och ungdomars hälsa, trots att vi vet mycket i dag och också har
              försökt tillämpa den kunskapen i allt hårdare regler och tillsynskrav.
              Det vill jag nog ändå säga till Christer Nylander: Det är inte
              så att jag står här och säger att vi inte gör någonting. Allt
              hårdare tillsyn och tillsynskrav har också kommit. Men jag är
              övertygad om, med den ökade forskning som i dag bedrivs, att vi
              kommer att komma ännu längre när det gäller hur vi ska bygga rätt
              från början och hur man kan vara ännu bättre på att ställa krav
              på hur verksamheten i husen ska vara.
            </seg>
            <seg xml:id="i-132151935e96033d-0">
              Jag vill nog också påminna om att när jag säger att alla verkligen
              har ett ansvar för barnens hälsa i de miljöer de vistas i så gäller
              det alla vuxna, också oss som föräldrar. Det är viktigt att föra
              in att också vi som föräldrar behöver kunskap om vad det är som
              kan riskera våra barns hälsa, också i den inomhusmiljö som de
              vistas i i hemmen. Miljöhälsoutredningen belyste till exempel
              inomhusluften som hälsorisk, och vad var de vanligaste orsakerna
              till att barn fick problem? Jo, det var
            </seg>
            <seg xml:id="i-408a5f6ebc09ac6a-0">
              Jag tror alltså att vi måste vidga den här diskussionen till
              att inte bara handla om de offentliga lokalerna utan också hur
              vi ska hjälpas åt för att göra barnens totala inomhusvistelse
              mer hälsosam.
            </seg>
            <seg xml:id="i-30bfcffc82854b94-0">
              Egentligen är vi väl överens om väldigt mycket. Barn och ungdomar
              måste ha en särskild ställning i miljömålen. Jag har i det här
              svaret uttryckt att jag för tillfället har trott och fortfarande
              tycker att de preciseringar som har gjorts med exemplet med radon
              är en bra väg att gå och att man där ska gå längre när det gäller
              de övriga preciseringar som går att göra, som Marie Wahlgren också
              efterlyser. Jag är absolut beredd att gå vidare med att ställa
              kraven ännu tydligare om vi tycker att det är nödvändigt. För
              mig handlar det här inte om att aldrig ändra i målen, bara att
              jag har trott och fortfarande tycker att de preciseringar som
              görs nu har varit och är ett effektivt sätt. Det är jag absolut
              beredd att pröva vidare.
            </seg>
            <seg xml:id="i-b9a68c49bb089b17-0">
              Sedan ställde Christer Nylander väldigt mycket bredare frågor
              om arbetsmiljön i det stora hela inom skolan. Precis som han själv
              uttryckte sig faller inomhusmiljön för barn upp till sex års ålder
              inom miljöbalken när det gäller skolor, och när det gäller elever
              och lärare omfattas de av arbetsmiljölagen. Det är alltså delvis
              en lite annan diskussion än den jag försökt besvara i interpellationssvaret.
              Jag vill ändå påminna om de förändringar som har gjorts ganska
              nyligen när det till exempel gäller kraven på kontroll av ventilationen,
              som sker betydligt oftare just i skolor och förskolor. Det gäller
              också de krav som jag är övertygad om nu växer fram i och med
              de olika deklarationer som måste göras av byggnader. Vi måste
              också modernisera miljömålen så att de passar till de här verktygen.
              Jag håller alltså absolut fortsatt öppet för att man också ska
              förändra i målen.
            </seg>
          </u>
          <note type="speaker" xml:id="i-fce6e95f243879fd-0">
            Anf. 85 MARIE WAHLGREN (fp):
          </note>
          <u who="marie_wahlgren_e7505d" xml:id="i-192841c708637533-1">
            <seg xml:id="i-5958d24c51960bdd-0">
              Fru talman! Då skulle jag vilja gå in på just ett av de områdena,
              som jag redan i mitt första inlägg i den här interpellationsdebatten
              tog upp, nämligen bullerproblematiken. Jag ser att där är faktiskt
              nästa område där vi måste politiskt sätta ned fötterna.
            </seg>
            <seg xml:id="i-b9aaefc09fa3166d-0">
              Det är trots allt så att vi på ventilationsområdet har kommit
              en bit på väg i och med att vi har fått de bättre kontrollerna.
              Sedan leder de inte alltid i den takt som man skulle önska till
              att ventilationen de facto blir bättre, men vi har i alla fall
              kontrollerna. Och de görs, kan jag berätta för ministern! Jag
              frågade nämligen kommunerna vilka undersökningar man gör. Tyvärr
              är det väl bara just de undersökningarna man gör i cirka hälften
              av kommunerna. Allt det andra har man oerhört dålig koll på, och
              bullret är ett sådant område. Det görs punktinsatser av framför
              allt arbetsmiljön för förskollärarna och för lärare och elever
              i skolan, men på förskolan är det inte för de små barnen egentligen.
            </seg>
            <seg xml:id="i-46c8d032e67d9f69-0">
              En sak som man kan se på till exempel antalet anmälda arbetssjukdomar
              är att misstänkt orsak, just inom förskollärar- och lärarområdet,
              är buller, och detta ökar väldigt. Vi fick för ett tag sedan en
              årsrapport från Hörselskadades Riksförbund, som också visade på
              hur utvecklingen ser ut när det gäller hörselskador.
            </seg>
            <seg xml:id="i-5d89480c80330ec5-0">
              Där kan man se en ganska intressant utveckling i det stora hela,
              nämligen att hörselskadorna för män går ned medan de går upp för
              kvinnor. Jag kan inte låta bli att ha en viss maggropskänsla även
              om den inte på något sätt är vetenskapligt belagd att det kanske
              handlar om just de kvinnor som under långa tider befinner sig
              i miljöer med många barn, framför allt på daghem.
            </seg>
            <seg xml:id="i-d5c3fc35185d1a91-0">
              Man kan ställa sig frågan: Om vuxna människor tar skada av detta,
              vad betyder det då för våra barn? Ett litet barn riskerar inte
              bara hörselskador utan det riskerar också, som Christer Nylander
              mycket riktigt påpekade, att få hinder i utvecklingen hinder i
              talutveckling, hinder i förståelse just för att bullernivåerna
              är så höga som de är.
            </seg>
            <seg xml:id="i-f209950ba3c08760-0">
              De bullernormer som vi fastställt på trafikområdet handlar om
              55 decibel. Här pratar vi om bullernivåer som är tre, fyra, fem
              gånger högre. Man har i förskoleklasser mätt upp bullernivåer
              på uppemot 100 decibel. De mål vi satt upp beror bland annat på
              att bullret annars stör barns inlärning, och då kan man undra
              hurdan inlärningen är i dessa oerhört bullriga miljöer.
            </seg>
            <seg xml:id="i-7f98600a6cb82485-0">
              Bullret beror delvis på lokalerna, men det beror i ännu större
              utsträckning på hur vi väljer att utnyttja lokalerna. Det är naturligtvis
              en väldig skillnad på bullernivåerna beroende på om det finns
              15 eller 20 ungar i lokalen. Därför undrar jag om ministern kan
              ge mig en prognos om när hon kommer att ha skarpa krav på buller
              i just den här typen av lokaler.
            </seg>
          </u>
          <note type="speaker" xml:id="i-c16f2f5b05a7fef5-0">
            Anf. 86 CHRISTER NYLANDER (fp):
          </note>
          <u who="christer_nylander_f18ae3" xml:id="i-02d7d5c23d55fe5f-1">
            <seg xml:id="i-9c00859161788814-0">
              Fru talman! Mona Sahlin tyckte att jag var lite för bred, eller
              lite bredare, i den här debatten. Jag hade önskat att också ministern
              varit lite bredare. En av de frågor Marie Wahlgren tog upp i sin
              interpellation var: Vad avser ministern att vidta för åtgärder
              för att förbättra inomhusmiljön i skolor och förskolor? Jag tyckte
              att jag höll mig inom den frågans ram.
            </seg>
            <seg xml:id="i-c9d7916bb30cfb57-0">
              När jag hör interpellationssvaret tycker jag att det är lite
              tunt just beträffande den frågan, och därför väljer jag att ta
              upp den. Man tittar på två utredningsförslag som innebär att högst
              tio år gamla byggnadsdeklarationer eventuellt sätts upp i byggnaderna
              så att föräldrar får kännedom om hur eländigt det är och kan då
              i vissa fall ställa krav på förbättringar. I mina öron låter det
              inte särskilt handlingskraftigt. Det är minst sagt tunt, och just
              därför valde jag att fokusera på den frågan. Om läget hade varit
              lika illa i Regeringskansliet eller i riksdagen, eller på vilken
              annan arbetsplats som helst, hade det aldrig tolererats. Då ska
              det inte heller tolereras i förskolan eller skolan.
            </seg>
            <seg xml:id="i-f570bc61adc75b2c-0">
              Vi är överens om att frågan hamnat lite grann i skymundan i skoldebatten
              och om att den är viktig. Det är mycket positivt att ministern
              säger det. Det krävs naturligtvis en lång rad reformer för att
              stärka skolan och se till att fler elever klarar kunskapsmålen.
              Om man ska lyckas med det tror jag att det är viktigt att också
              lyfta fram den fysiska arbetsmiljön och se till att den blir bättre,
              dels för att locka lärare att söka sig till skolan och stanna
              kvar, dels för att det i sig förbättrar elevernas kapacitet. Hälften
              av rektorsområdena har anmärkningar, och det försämrar naturligtvis
              resultaten.
            </seg>
            <seg xml:id="i-531c587433120222-0">
              Därför tycker jag att vi måste fundera på vad vi kan göra åt
              saken. Vi måste tänka lite fritt och lite nytt och kanske också
              lite högt. Om jag tillät mig att tänka högt skulle jag kunna fundera
              på ifall det inte är så att man kunde använda en del av de kommunala
              bostadsbolagens fastigheter till att förbättra och satsa mer på
              skolorna. Kanske är det till och med så att staten äger en del
              fastigheter dit man kunde flytta över resurser för att på så sätt
              förbättra de lokaler som är allra viktigast för att barn och ungdomar
              ska må bra.
            </seg>
          </u>
          <note type="speaker" xml:id="i-215902de29b293ae-0">
            Anf. 87 Samhällsbyggnadsminister MONA SAHLIN (s):
          </note>
          <u who="unknown" xml:id="i-08e2565db1d3479d-14">
            <seg xml:id="i-2d1a02afb1e9d8b2-0">
              Fru talman! Får jag bara säga beträffande det breda att det jag
              menade var att jag förstås svarar på de interpellationer som rör
              mina ansvarsområden i regeringen, och än så länge har statsministern
              inte tyckt att Samhällsbyggnadsdepartementet ska ha rubbet, alltså
              även arbetsmiljö, skolor, lärarnas villkor och så vidare. Men
              givetvis inser jag sambandet med de frågeställningar som här tas
              upp.
            </seg>
            <seg xml:id="i-b3290154a45287e2-0">
              Jag skulle vilja uttrycka det på följande sätt: Buller är en
              av de riktigt stora hälsoriskerna i dag. Det har kommit många
              rapporter om det bara under den senaste tiden. En rapport visar
              till och med att en orsak till skada med dödlig utgång var just
              buller.
            </seg>
            <seg xml:id="i-4fc5a399efbe6abd-0">
              Inom mitt område har jag ofta frågat mig hur vi ska göra för
              att se till helheten just när det handlar om barn och ungdomar.
              Jag får också ofta kritik i kammaren rörande de bullervärden som
              Boverket jobbar med när det gäller hur man ska planera för nybyggnationer.
              Vi försöker begränsa bullernivån inne i bostäderna även när de
              byggs mitt inne i städerna. Vi försöker hitta lösningar så att
              åtminstone några av rummen i lägenheterna har lägre bullernivå.
              Annars blir helheten för barn och ungdomar väldigt farlig. Om
              bullernivån är hög både hemma, i skolan, i förskolan, på fritidshemmet
              och på den väg man går till och från skolan är hälsoriskerna betydande,
              och det är allvarligt.
            </seg>
            <seg xml:id="i-27f8c2369eaaa3cc-0">
              Årets miljöhälsorapport från Socialstyrelsen lyfter fram bullerstörningar
              som det kanske mest utbredda miljöproblemet för barn. Nu pågår
              ett arbete med att öka kunskapen hos både myndigheter och bland
              oss i politisk ställning om hur vi ska gå vidare för att minska
              detta stora hälsoproblem. Socialstyrelsen arbetar med frågorna
              ihop med Arbetsmiljöverket, Skolverket och Arbetslivsinstitutet.
              Målsättningen är att komma längre med de direkta preciseringarna
              i regelverken, i form av riktlinjer, och kanske också i miljömålen,
              som Marie Wahlgren frågade efter.
            </seg>
            <seg xml:id="i-36f6685ae130237f-0">
              Jag kan i dag bara säga att jag tar problemet på stort allvar.
              Det här problemet har vuxit. Marie Wahlgren har en stor poäng
              när hon säger att det hårda och tydliga arbetet med ventilationsfrågorna
              också gett tydlig och konkret effekt ute i kommuner, ute i skolor
              och förskolor. Det är ett bra exempel på hur vi måste gå vidare
              med bullerfrågorna.
            </seg>
            <seg xml:id="i-abfdc7c257febf0a-0">
              Jag återkommer i detta ärende. Jag kan i dag inte rakt upp och
              ned säga hur dessa mål ska formuleras och arbetet bedrivas, men
              när vi har den kunskapen, som framför allt Socialstyrelsen nu
              arbetar med, måste den självfallet få effekt både i regelverk,
              i förordningar och i miljömålen. Jag vill tillägga att jag är
              övertygad om att vi även måste föra en diskussion som når ut till
              föräldrarna och till de något äldre ungdomarna, tonåringarna,
              om hur den totala miljön ser ut. Vi vuxna och de som är föräldrar
              har också ett oerhört stort ansvar för hur våra barns hemmiljö
              ser ut och hur hemmiljön faktiskt låter.
            </seg>
            <seg xml:id="i-03d774f4813c9623-0">
              Låt oss därför återkomma. Jag är övertygad om att Marie Wahlgren
              kommer att vara bussig nog och ställa en ny interpellation efter
              sommaruppehållet, och då ska vi se om vi kommit längre.
            </seg>
          </u>
          <note type="speaker" xml:id="i-0fcedff111b01573-0">
            Anf. 88 MARIE WAHLGREN (fp):
          </note>
          <u who="marie_wahlgren_e7505d" xml:id="i-192841c708637533-2">
            <seg xml:id="i-cffb5f2db506d7fd-0">
              Fru talman! Det är nästan en uppmaning där man får ta ministern
              på orden. Jag hoppas att vi då kommit längre i en fråga som jag
              tror att många av oss tycker är väldigt viktig men som kanske
              inte riktigt fått det utrymme på agendan som den förtjänar.
            </seg>
            <seg xml:id="i-de360d4fb38830a3-0">
              Jag tror att just bullerproblematiken under lång tid varit underskattad.
              Den har också varit underskattad när det gällt hur kommunerna
              hanterat utbyggnaden av framför allt barnomsorgen genom att öka
              barngrupperna så att de ibland blivit alltför stora för de lokaler
              som används. Man har bara sett det pedagogiska sambandet, och
              de problem som finns där, men inte sett de fysiska problemen med
              lokaler som inte är anpassade för den verksamhet som bedrivs i
              dem.
            </seg>
            <seg xml:id="i-02e2b58b6b75b9e9-0">
              Jag håller med ministern om att det är oerhört viktigt att vidareutbilda
              föräldrar och andra att ta ett ansvar. Men om vi inte trycker
              på hårt just i fråga om skolmiljön och förskolemiljön sviker vi
              de barn som har det allra svårast de som har föräldrar som inte
              nås av vilken propaganda vi än för, de som bor i hemmiljöer som
              av olika skäl är dåliga, till exempel för att bostaden är bullrig.
              Då är det ännu viktigare att skolan och förskolan kan bli en lugn
              miljö att visas i.
            </seg>
            <seg xml:id="i-d0f3136810b88eee-0">
              Låt mig också passa på att tacka ministern för debatten, och
              sedan får vi återkomma efter sommaren.
            </seg>
          </u>
          <note type="speaker" xml:id="i-e7cf02123e4704bb-0">
            Anf. 89 Samhällsbyggnadsminister MONA SAHLIN (s):
          </note>
          <u who="unknown" xml:id="i-08e2565db1d3479d-15">
            <seg xml:id="i-251f9ed5d592e7c7-0">
              Fru talman! Ja, vi återkommer absolut efter sommaren. För att
              det inte ska uppstå några missförstånd vill jag bara säga att
              jag självfallet inte menar att man i stället för att jobba med
              de ansvarsområden som gäller skolor och förskolor ska rikta sig
              mot föräldrarna. Jag håller helt med om Marie Wahlgrens beskrivning.
            </seg>
            <seg xml:id="i-c616052c0a9f37c2-0">
              Rökare som jag är gör det mig illa när jag ser att 30 % av förklaringen
              till barns astma i dag är föräldrars rökning hemma. Den kunskapen
              har vi alla i dag. Då måste vi fortsätta föra diskussionen om
              att barns inomhusmiljö också inbegriper hemmets miljö och det
              ansvar vi kan ta där. Det är inte i stället för vad stat och kommun
              kan göra utan dessutom. Vi återkommer.
            </seg>
          </u>
          <note xml:id="i-a5f62c420e62dec7-5">
            Överläggningen var härmed avslutad.
          </note>
          <note xml:id="i-9e248cef668b799a-0">
            11 § Svar på interpellation 2004/05:590 om Sverige och valjakt
          </note>
          <note type="speaker" xml:id="i-72b172b4beb77fbb-0">
            Anf. 90 Statsrådet LENA SOMMESTAD (s):
          </note>
          <u who="unknown" xml:id="i-08e2565db1d3479d-16">
            <seg xml:id="i-cd08cce954a5a331-0">
              Fru talman! Marietta de Pourbaix-Lundin har frågat mig hur jag
              avser att agera vid IWC:s möte i Sydkorea när det gäller moratoriet,
              IWC:s förvaltningsplan och stopp för den kommersiella jakten på
              valarna.
            </seg>
            <seg xml:id="i-8c29d584592e8ee9-0">
              Jag välkomnar dessa frågor i ett ämne som jag tycker är mycket
              viktigt.
            </seg>
            <seg xml:id="i-738e9a6a5beadeaa-0">
              Till att börja med vill jag bemöta en felaktig beskrivning i
              inledningen av interpellationen av omröstningen rörande Islands
              medlemskap. Omröstningen gällde inte medlemskapet i sig, eftersom
              Island redan hade anslutit sig till internationella valfångstkonventionen
              och därmed blivit medlem i IWC. Omröstningen gällde i stället
              en procedurfråga, hur den till anslutningsinstrumentet fogade
              reservationen mot moratoriet skulle behandlas. Sverige röstade
              för den behandling som vi ansåg är folkrättsligt korrekt. Vi har
              hela tiden ansett att reservationen inte är förenlig med konventionen,
              och vi har kraftfullt protesterat bilateralt mot Island rörande
              reservationen liksom mot den jakt som Island bedriver genom särskilda
              vetenskapliga tillstånd. Jag har personligen tagit upp dessa frågor
              två gånger med Islands fiskeriminister.
            </seg>
            <seg xml:id="i-691b32780212b046-0">
              Vad gäller de frågor Marietta de Pourbaix-Lundin ställt avser
              vi att agera i Sydkorea i enlighet med den politik som fastlagts
              i den av riksdagen antagna propositionen En hållbar svensk politik
              i fråga om valar . Politiken baseras på principerna om bevarande
              av biologisk mångfald och hållbart nyttjande, ekosystemansatsen
              och försiktighetsprincipen utifrån bästa tillgängliga vetenskapliga
              bedömningar, högt ställda jaktetiska principer och internationell
              samverkan.
            </seg>
            <seg xml:id="i-3bd74d2f24906d6f-0">
              Moratoriet innebär att ett stopp för kommersiell valjakt egentligen
              skulle råda sedan 1985/86. Dock har valjakten sedan moratoriebeslutet
              successivt ökat utan internationell kontroll och reglering av
              IWC. Detta sker dels genom att Norge utnyttjar den reservation
              de lade i samband med beslutet 1982 som gör att de inte är bundna
              av moratoriet, dels genom att Japan och Island utfärdar särskilda
              tillstånd för jakt för vetenskapliga ändamål, trots att den vetenskapliga
              grunden starkt kritiserats i IWC:s vetenskapliga kommitté. Sverige
              har i likhet med många andra länder kraftfullt agerat mot dessa
              aktiviteter, men eftersom dessa möjligheter till jakt finns inskrivna
              i IWC:s stadgar finns inga formella möjligheter att ingripa. Inom
              det nordiska samarbetet har jag som sagt tagit upp frågan flera
              gånger, och senast fredagen den 20 maj diskuterade jag valfångstfrågan
              med Norges fiskeriminister i ett bilateralt möte.
            </seg>
            <seg xml:id="i-979a6c6b5f3b758c-0">
              Regeringen bedömer att denna okontrollerade utveckling och den
              polariserade situationen i IWC utgör ett stort hot mot organisationens
              existens och därmed mot valarnas bevarande, eftersom ett sammanbrott
              av IWC kan leda till en alltmer oreglerad valjakt.
            </seg>
            <seg xml:id="i-da26468a455ad09f-0">
              För att IWC ska kunna återta kontrollen över all valjakt är det
              därför nödvändigt att enas kring en ny förvaltningsplan, så kallad
              Revised Management Scheme (RMS), som ska innehålla tillräckliga
              element för att säkerställa att den framtida kommersiella jakt
              som kan komma att ske efter beslut av IWC är strikt reglerad och
              hållbar. Sverige har varit mycket aktivt för att nå en sådan överenskommelse.
              Regeringen arbetar också i detta sammanhang för att den vetenskapliga
              jakten ska fasas ut och bevarandet av valar stärkas.
            </seg>
            <seg xml:id="i-76dd36270e76cd9e-0">
              Det måste understrykas att till skillnad från vad Marietta de
              Pourbaix-Lundin antyder är inte alla valar utrotningshotade, utan
              man måste se till skillnader mellan arter och bestånd. Regeringen
              skulle aldrig godkänna en förvaltningsplan som skulle kunna leda
              till jakt på utrotningshotade arter, och den plan som är aktuell
              bygger på försiktighetsprincipen och principen om hållbart nyttjande.
              Vi anser att en sådan förvaltningsplan i kombination med utfasning
              av vetenskaplig jakt är att föredra framför den okontrollerade
              situation som nu råder där jakt på hotade arter och bestånd kan
              ske.
            </seg>
            <seg xml:id="i-f8946e89057eee21-0">
              Följaktligen avser jag att fortsatt agera för att förvaltningsplanen
              med fullgott beaktande av försiktighetsprincipen antas i IWC,
              att en utfasning av vetenskaplig jakt införs och att moratoriets
              förbud mot kommersiell valjakt kvarstår tills dessa beslut tagits
              utan reservationer. Eventuella beslut om kommersiell valjakt därefter
              ska uteslutande ske i enlighet med den nya förvaltningsplanen,
              IWC:s regelverk och dess forskares rekommendationer.
            </seg>
          </u>
          <note type="speaker" xml:id="i-0d35888566783dd5-0">
            Anf. 91 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-a0f674e0407f057e-2">
            <seg xml:id="i-93d02959f180d781-0">
              Fru talman! Det är inte varje dag som vi riksdagsledamöter ställer
              frågor som ministrar välkomnar, men jag har tydligen lyckats med
              det i dag.
            </seg>
            <seg xml:id="i-db8af9edf9c912ea-0">
              Skälet till att jag ställer frågorna just nu är att Internationella
              valfångstkommissionen har sitt årsmöte i juni i år i Sydkorea.
              Det är också med tanke på vad som hände vid IWC:s möte i Cambridge
              i oktober 2002. Vad än miljöministern säger blev resultatet av
              Sveriges sätt att rösta att Island, tack vare en reservation mot
              moratoriet för valjakt, numera kan jaga val. Miljöministern är
              också väl medveten om att detta har varit uppe i en offentlig
              utfrågning i KU förra året. Där medger miljöministern att det
              blev mindre lyckat.
            </seg>
            <seg xml:id="i-cb5633dcb0238cfb-0">
              Utfrågningen hölls den 1 april 2003. Miljöministern sade: Hade
              den här frågan lyfts hade min bedömning varit att vi borde ha
              lagt ned vår röst. Det är alltid bättre om en fråga med detta
              politiska sprängstoff lyfts.
            </seg>
            <seg xml:id="i-366ac772e4d0180d-0">
              Nu blev det inte så. Sverige röstade så att Island fick till
              reservationen.
            </seg>
            <seg xml:id="i-4c8c3fbb5ecfc044-0">
              Det är historia, och nu ska vi se framåt och hoppas att det blir
              bättre i framtiden. Det är därför jag har ställt tre frågor. Jag
              kommer nu att säga hur jag tolkar svaren från miljöministern.
            </seg>
            <seg xml:id="i-e6bcce20ae75115b-0">
              Min första fråga var: Hur avser regeringen att agera vid IWC:s
              möte i Sydkorea i år när det gäller frågan om moratoriet? När
              jag läste svaret var min tolkning att det går att ta bort moratoriet.
              Det är vad regeringen tycker med lite om och men. Det är svaret
              på fråga 1.
            </seg>
            <seg xml:id="i-075275d14288238a-0">
              Min andra fråga var: Hur avser regeringen att agera vid IWC:s
              möte i Sydkorea i år när det gäller frågan om IWC:s förvaltningsplan?
              Då kan jag konstatera att regeringen tycker att det är okej med
              en förvaltningsplan där det kommer att bli kommersiell valjakt.
              Man skriver att det är nödvändigt att få planen. Jag har haft
              debatter med miljöministern tidigare, och på något sätt upplever
              jag att regeringen hela tiden har som förevändning att det är
              bättre att vi har en förvaltningsplan som tillåter kommersiell
              valjakt och får med alla länder, annars skulle länderna om de
              känner sig hotade eller anser att det utövas påtryckningar mot
              dem lämna IWC. Det är knappast sant. Jag vet att USA utövar ekonomiska
              sanktioner mot Japan, Norge och Island. Inte har de lämnat IWC.
              De är fortfarande kvar i IWC. Jag tror inte att det är bra argument.
              Det är bättre att ha dem med och låta dem få denna förvaltningsplan
              så att de kan jaga valar på ett kontrollerat sätt via förvaltningsplanen.
              Argumenten håller över huvud taget inte. Men de har den svenska
              regeringen tydligen gått på.
            </seg>
            <seg xml:id="i-d076b281966e0e75-0">
              Min tredje fråga var: Hur avser regeringen att agera vid IWC:s
              möte i Sydkorea i år när det gäller att agera för att stoppa den
              kommersiella jakten på valar? Jag kan bara tolka det som att bara
              det blir en förvaltningsplan är det helt okej att tillåta kommersiell
              valjakt. Jag tycker att det är olyckligt.
            </seg>
            <seg xml:id="i-502b3c02a82d8243-0">
              Sedan säger miljöministern att vissa valar kan jagas. Men vilka
              vetenskapliga belägg har miljöministern för detta? Jag hittar
              inte dem någonstans. Finns de i den vetenskapliga kommittén? De
              har inte kommit fram till att det finns någon valart som inte
              är utrotningshotad. Jag vet inte vad miljöministern bygger detta
              på. Det kanske vi kan få svar på under debatten.
            </seg>
          </u>
          <note type="speaker" xml:id="i-bbab714168e6eca4-0">
            Anf. 92 Statsrådet LENA SOMMESTAD (s):
          </note>
          <u who="unknown" xml:id="i-08e2565db1d3479d-17">
            <seg xml:id="i-7c35175b0988d6a4-0">
              Fru talman! Jag tror att det är viktigt att vi bestämmer oss
              för vad vi vill uppnå. Vill vi få ett stopp för oreglerad valjakt
              eller ska vi bråka om ett moratorium som vi fattade beslut om
              för många år sedan och där avsikten redan när beslutet fattades
              var att det skulle omprövas och ersättas av en förvaltningsplan?
              Jag tycker att det är väldigt viktigt att vi får stopp på den
              oreglerade valjakt som vi har i dag. Det var för övrigt helt möjligt
              för Island att bedriva en sådan jakt innan man blev upptagen som
              medlem i IVC år 2002. Det är viktigt att komma ihåg att så länge
              man står utanför Internationella valfångstkommissionen är man
              helt fri att jaga precis så mycket val man vill.
            </seg>
            <seg xml:id="i-0f3f7612e83a7172-0">
              Vi anser att det går att ta bort moratoriet, men först när vi
              har en väl fungerande förvaltningsplan. Det arbete som nu bedrivs
              i Internationella valfångstkommissionen är oerhört seriöst. Det
              finns inte någon förvaltningsplan för några arter som har en sådan
              säkerhetsmarginal som det övervaknings- och kontrollsystem som
              nu utvecklas för valjakten.
            </seg>
            <seg xml:id="i-d6b1279d52f34355-0">
              Vi har en vetenskaplig kommitté som arbetar. I dag har vi 16
              större valarter. Av dem är det endast en, nämligen vikvalen, som
              över huvud taget är aktuell för kommersiell jakt under en ny förvaltningsplan.
              Här är det tre bestånd som kan vara aktuella, och den vetenskapliga
              kommittén arbetar nu för att se vilka kvoter som kan vara rimliga
              för de bestånden.
            </seg>
            <seg xml:id="i-3dae8f6c5dbbfff3-0">
              Om det skulle fungera och vi alla kan enas om en förvaltningsplan
              av detta slag, finns det också en rad andra säkerhetsåtgärder.
              Det handlar om DNA-register för alla fångade valar och för valar
              dödade på annat sätt, till exempel genom bifångst. Det handlar
              om DNA-kontroll på all eventuell handel. Det handlar om att det
              finns internationella observatörer på båtarna och i land. Det
              här är alltså ett väldigt väl genomarbetat system som vi siktar
              mot.
            </seg>
            <seg xml:id="i-3901406409d61f33-0">
              Sedan gäller det hur vi ska påverka de länder som i dag jagar
              val. Vi kan konstatera att USA:s påtryckningar inte har fått Japan
              eller Norge att lämna Internationella valfångstkommissionen. Det
              har inte heller fått dem att sluta jaga val. I Japan är situationen
              allvarlig. Japan bedriver också jakt på bestånd som är allvarligt
              hotade. Japan har också en omfattning på sin jakt som är långt
              större än till exempel Island. Island har nu beslutat att man
              ska jaga högst 40 valar för vetenskapligt bruk. Jag har personligen
              framfört min kritik mot detta till den isländske fiskeriministern.
              Japan har sedan lång tid haft kvoter på 400 valar och kommer i
              år att komma in till Sydkorea med ytterligare förslag på valjakt
              inom ramen för det man kallar för vetenskaplig jakt.
            </seg>
            <seg xml:id="i-0c5572699a0c0a2a-0">
              Det pågår alltså en omfattande jakt redan i dag. Frågan är: Vill
              vi få ett slut på detta, och vill vi få ett fungerande system
              i världen? Jag är övertygad om att det är vägen framåt, och det
              är en uppfattning som Sverige delar med huvuddelen av de länder
              som i dag arbetar i Internationella valfångstkommissionen. Det
              är min förhoppning att vi ska kunna nå framåt. Jag är övertygad
              om att det är det arbetssätt vi kan komma framåt för att säkerställa
              valbeståndet i världshaven.
            </seg>
          </u>
          <note type="speaker" xml:id="i-c8d1dd30753c5125-0">
            Anf. 93 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-a0f674e0407f057e-3">
            <seg xml:id="i-2ecaabab57230f2d-0">
              Fru talman! Det är kanske så att det inte är fel på moratoriet
              utan på de länder som bedriver valjakt. Miljöministern får det
              att låta som om det var fel på moratoriet. Man kan faktiskt vända
              på det och säga att det är fel på de länder som bedriver valjakt.
            </seg>
            <seg xml:id="i-9a63fd7e81f6f616-0">
              Ministern säger också att hon med kraft har agerat och pratat
              med olika länder hit och dit. Men varför lierar sig inte Sverige
              med länder som är emot valjakt? Sverige fick chansen att tillsammans
              med England, Frankrike och förmodligen några fler länder tillskriva
              Island om detta. Sverige missade den chansen. Sverige gjorde inte
              det.
            </seg>
            <seg xml:id="i-90842bb218575b42-0">
              Jag vet att det kommer en representant från Australiens regering
              som ska träffa miljöministern på torsdag, tror jag. Han kommer
              då att fråga om Sverige vill vara med och skriva något till Japan.
              Australien har ju en ganska tuff inställning. De säger att även
              den här vetenskapliga jakten egentligen bara är en förtäckt kommersiell
              valjakt. Hur kommer miljöministern att agera när hon träffar sin
              like från Australien? Jag antar att han är miljöminister. Vad
              jag har förstått är han det. Hur kommer hon att agera? Kommer
              Sverige att vara med och skriva till Japan?
            </seg>
            <seg xml:id="i-b6c7406ff919f237-0">
              Underhandskontakterna tycks ju inte ha haft någon så där jättestor
              betydelse, även om jag vet att ministern, efter det som jag fortfarande
              kallar för fadäsen i Cambridge, sade att man skulle försöka få
              Island att backa, men det har man inte lyckats med. Sverige har
              alla chanser att liera sig med länder som är emot valjakt och
              försöka hålla fast vid det här moratoriet. Det tycker jag är väldigt
              viktigt. I slutändan kommer det faktiskt att bli så att Sverige,
              tillsammans med alla andra länder som är med IWC, kommer att få
              vara med och betala för tillsyn och kontroll av den här valjakten
              som andra länder ska bedriva och som vi inte vill ha. Var i vår
              budget ser vi vilka summor det kommer att kosta?
            </seg>
            <seg xml:id="i-2d879b0a8dffe8fc-0">
              Det är jättemärkligt att Sverige ska vara med och försöka ta
              fram en förvaltningsplan som i princip innebär kommersiell valjakt.
              Se i stället till att vi lierar oss med länder som inte vill ha
              valjakt så att det blir lite tyngd bakom det!
            </seg>
            <seg xml:id="i-c3ae4d1a9600ab86-0">
              Min intuition säger mig att detta beror att det gäller Norge
              och Island som är grannländer till oss. På något sätt vill vi
              upprätthålla grannsämjan. Därför har vi väldigt svårt att agera
              i den här frågan. Jag hoppas att jag har fel. Men jag känner på
              mig att det är där skon klämmer, och så kan det inte vara. Det
              kan inte vara det som är avgörande, utan det avgörande måste faktiskt
              vara att vi vill att valar ska finnas även i framtiden.
            </seg>
          </u>
          <note type="speaker" xml:id="i-046e732c16d94eff-0">
            Anf. 94 Statsrådet LENA SOMMESTAD (s):
          </note>
          <u who="unknown" xml:id="i-08e2565db1d3479d-18">
            <seg xml:id="i-c74a18c1c030faaf-0">
              Fru talman! Jag tror att vi är eniga om att vi vill att valar
              ska finnas även i framtiden. Det var därför som jag också tyckte
              att det var viktigt att berätta att det handlar om tre valbestånd
              i världen och en av ett stort antal arter som över huvud taget
              är aktuell för en kommersiell jakt.
            </seg>
            <seg xml:id="i-5c0ded65f2cf1c61-0">
              Är det fel på länder som bedriver valjakt eller är det fel att
              ha en förvaltningsplan eller ett moratorium? Det som har varit
              Sveriges utgångspunkt i den här frågan och i alla andra frågor
              som gäller förvaltningen av viltarter av olika slag är ett hållbart
              nyttjande. Det var den utgångspunkt Sverige hade när vi gick in
              i Internationella valfångstkommissionen. Det är den utgångspunkt
              vi har i förvaltningen generellt sett. Det gäller till exempel
              förvaltningen av våra viltstammar i Sverige. Vi har till exempel
              en viss jakt på björn samtidigt som vi har målsättningar för att
              bevara arten. Att skatta med viss jakt är det normala sättet att
              arbeta i naturvården, och så gör man med alla arter.
            </seg>
            <seg xml:id="i-79a54ea4199da278-0">
              Det som har varit unikt med valarna var just det fullständiga
              moratoriet som Sverige stödde, liksom många andra länder, därför
              att vi befann oss i en väldigt krisartad situation när det gällde
              valbestånden i världen. Vid den tidpunkten saknade vi också kunskap.
              Då enades världens länder och sade att nu är situationen så allvarlig
              så nu måste vi dra i nödbromsen och sätta totalstopp för ett antal
              år tills vi har kontroll över läget. Då kan vi återigen återgå
              till att ha en förvaltning av valar på samma sätt som vi har förvaltning
              av andra bestånd av fiskar och däggdjur.
            </seg>
            <seg xml:id="i-376dc893fa9ea609-0">
              När det gäller besöket av Australiens minister kan jag först
              säga att Sverige har precis samma uppfattning som Australien om
              den vetenskapliga jakt som Japan bedriver. Det är i stor utsträckning
              en förtäckt kommersiell valjakt. Det är därför som vi också, som
              en mycket viktig del i det arbete vi nu bedriver inom Internationella
              valfångstkommissionen, har med att det ska bli ett slut på den
              vetenskapliga jakten. Den här möjligheten ska bort helt och hållet.
              Den ska ersättas av en jakt som godkänns av IWC, inte av en undantagsjakt
              som varje land för sig kan besluta om.
            </seg>
            <seg xml:id="i-a86b946c2c583dbb-0">
              Jag kommer också att vara med och diskutera en démarche, en diplomatisk
              protest, mot Japan och de förslag som läggs. Det är Sveriges ambition
              att vara med på detta. Vi har varit med på många démarcher och
              protester av det här slaget. Vi var också inledningsvis med på
              den diplomatiska démarchen mot Island. Några länder valde sedan
              att gå fram ensamma. Flera länder stod utanför. Dit hörde också
              Finland och USA som är ledande länder när det gäller bevarande
              av valar. Vi har många gånger och jag har alltså gjort det både
              personligen och på andra sätt framfört vår kritik mot hur man
              bedriver detta till Island. Jag kommer att diskutera den här frågan
              med Australiens minister.
            </seg>
            <seg xml:id="i-521581d1ae1a9948-0">
              Kostnaderna för förvaltningsplan och jakt är något som valjaktsländerna
              kommer att stå för själva. Det ingår i den plan och den överenskommelse
              som vi nu arbetar på. Detta är också ett normalt sätt som vi arbetar
              med när det gäller viltförvaltning av olika slag.
            </seg>
            <seg xml:id="i-fb6882226069b5ed-0">
              Jag tror att vi är eniga om att vi vill uppnå en bra lösning
              och att vi vill bevara världens valar. Jag är också övertygad
              om att det sätt som vi arbetar på är ett konstruktivt sätt. Jag
              har hittills inte sett att en riktigt extrem bevarandelinje som
              säger aldrig någonsin någon som helst kommersiell valjakt någonstans
              på något bestånd i världen skulle vara mer konstruktiv än den
              linje som Sverige och många andra länder driver.
            </seg>
          </u>
          <note type="speaker" xml:id="i-efcfe426102fd1db-0">
            Anf. 95 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-a0f674e0407f057e-4">
            <seg xml:id="i-faf2ea4101a0e225-0">
              Herr talman! Jag kan konstatera att jag inte får något besked
              om att Sverige är berett att liera sig med rätt länder, det vill
              säga de länder som är emot valjakt och som vill ha kvar moratoriet.
            </seg>
            <seg xml:id="i-523922c4e84cf05a-0">
              Miljöministern säger att hon kommer att diskutera med Australiens
              miljöminister när han kommer hit på torsdag. Hon säger egentligen
              inte att Sverige kommer att vara med, utan det kanske kommer att
              sluta likadant som när man inte var med när Frankrike och England
              skrev till Island. Det är ungefär det beskedet jag får här i dag.
            </seg>
            <seg xml:id="i-2ddd27b9ff89487a-0">
              Miljöministern pratar om ett hållbart nyttjande av det som jag
              tycker är en redan överexploaterad art, det vill säga valarna.
              Hur kan man ha ett hållbart nyttjande av något som redan är överexploaterat?
              Det går inte ihop för mig över huvud taget.
            </seg>
            <seg xml:id="i-84c157ee2cb4db7a-0">
              Island jagar inte så många valar. Vad jag förstår har man inte
              heller någon avsättning, för det verkar som om islänningarna plötsligt
              har slutat köpa valkött. De inser plötsligt att man faktiskt kan
              tjäna mer pengar på valturism än på att döda valarna och äta upp
              dem. Det är kanske det som man skulle behöva driva, och visa att
              valarna är mer värda levande än döda. Det kanske är en linje som
              Sverige skulle kunna vara med och slåss för.
            </seg>
            <seg xml:id="i-869220c4f6ad8796-0">
              Jag hoppas att Sverige har bättre beredskap än vad man hade i
              Cambridge 2002 nu när man åker till Sydkorea, även om jag vet
              att det är svårare med kommunikationerna från Sydkorea än det
              var från Cambridge i England. Jag hoppas inte det för att miljöministern
              inte ska hamna i KU igen, utan jag hoppas det för valarnas skull
              så att det inte händer något igen. Jag hoppas att Sverige står
              kvar vid att vi ska ha kvar moratoriet och att Sverige inte försöker
              förhandla fram någon förvaltningsplan som innebär kommersiell
              valjakt.
            </seg>
            <seg xml:id="i-d2e89fa3eee60b5c-0">
              Ta nu chansen, och liera er med de länder som är emot valjakt!
              Liera er inte med fel länder.
            </seg>
          </u>
          <note type="speaker" xml:id="i-04e35e3b5c2e99e6-0">
            Anf. 96 Statsrådet LENA SOMMESTAD (s):
          </note>
          <u who="unknown" xml:id="i-08e2565db1d3479d-19">
            <seg xml:id="i-3caeecb4f5bf0bd2-0">
              Herr talman! Låt mig först säga att vi har varit mycket tydliga
              mot Australien. Vi kommer att ställa upp på en démarche och kritisera
              Japan för de förslag som landet nu lägger fram i Sydkorea.
            </seg>
            <seg xml:id="i-84cc753f6543f9cd-0">
              När det gäller uppfattningen om vad som är utrotningshotade bestånd
              så menar jag att det är viktigt att gå på de vetenskapliga rekommendationer
              som vi har i den internationella valfångstkommissionen. Där har
              vi klart belagt i dag att det är ett stort antal arter som är
              utsatta. De är över huvud taget inte aktuella för någon jakt.
              Som jag tidigare har sagt rör det sig om tre bestånd av vikval
              i världen som i dag är aktuella för jakt. Jag tycker att det är
              märkligt att utifrån detta hävda att vi skulle driva en linje
              som innebär att vi vill utrota valarna i världen.
            </seg>
            <seg xml:id="i-49637dd0e0f4d20a-0">
              Vi arbetar starkt för valskådning och alternativa former. Vi
              anser precis som Marietta de Pourbaix-Lundin att det är ett utmärkt
              sätt att arbeta, och betydligt mer inkomstbringande för de flesta
              länder än vad valjakten är i dag. Betydligt fler människor är
              involverade. Det håller också på att bli en viktig inkomstkälla
              för Island.
            </seg>
            <seg xml:id="i-cf3d582a8c60af53-0">
              Vad jag ser är att vi måste gå fram med en förvaltningsplan.
              Jag anser att det är rätta vägen att gå. Så länge vi har de motsättningar
              som vi i dag har inom den internationella valfångstkommissionen,
              med ett antal länder som envist hävdar att man aldrig någonsin
              kommer att flytta sig från moratoriet, så kommer en oreglerad,
              okontrollerad valjakt att bedrivas av länder som Japan och andra.
              Då löper vi också risk att samarbetet i organisationen bryter
              samman. Det har vi ingenting att vinna på.
            </seg>
            <seg xml:id="i-72c5e59849917c6b-0">
              Det kan låta radikalt och bra att vara för en kompromisslös linje
              i det här fallet. Men jag anser att den linje som vi bedriver
              är betydligt bättre. Jag står för den, och det är också den som
              vi har fått riksdagens stöd för.
            </seg>
          </u>
          <note xml:id="i-a5f62c420e62dec7-6">
            Överläggningen var härmed avslutad.
          </note>
          <note xml:id="i-34acc453432a52ce-0">
            12 § Svar på interpellation 2004/05:597 om avvisning av barn
            som omhändertagits enligt socialtjänstlagen
          </note>
          <note type="speaker" xml:id="i-3c190fca903cfe8c-0">
            Anf. 97 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-4b99086b68352244-1">
            <seg xml:id="i-1f55889ab37791e9-0">
              Herr talman! Anne-Marie Ekström har frågat mig vilka åtgärder
              jag avser att vidta för att inte små barn avvisas tillsammans
              med föräldrar som de inte känner och som inte kan ta hand om dem.
            </seg>
            <seg xml:id="i-d43cd9cf006d4d04-0">
              Jag vill inledningsvis framhålla att för barn liksom för vuxna
              gäller att åberopade skyddsskäl för uppehållstillstånd ska prövas
              först, innan en bedömning görs av om det föreligger humanitära
              skäl för uppehållstillstånd. Barn kan självfallet vara flyktingar
              eller skyddsbehövande i övrigt. Det finns i detta sammanhang skäl
              att påminna om att barn ska uppmärksammas som individer som kan
              ha egna skäl för uppehållstillstånd. Regeringen har i lagrådsremissen
              Ny instans och processordning i utlännings- och medborgarskapsärenden
              föreslagit att skyddsgrunderna för uppehållstillstånd ska få en
              mer framträdande plats.
            </seg>
            <seg xml:id="i-fcc4e796ede7e7fc-0">
              Jag är förhindrad att uttala mig i ett enskilt fall men vill
              framhålla följande.
            </seg>
            <seg xml:id="i-1f6707a1f9554b25-0">
              Det är inte rimligt att överlämna ett barn till vårdnadshavaren
              om denne uppenbart är ur stånd att ta hand om barnet och om barnets
              liv och hälsa därigenom kan sättas i stor fara. Samtidigt vore
              det inte heller rimligt om omhändertagande av barn enligt lagen
              (1990:52) med särskilda bestämmelser om vård av unga (LVU) automatiskt
              skulle innebära att barnet och dess vårdnadshavare fick stanna
              i Sverige. En individuell bedömning med hänsyn tagen till barnets
              bästa måste ske i det enskilda fallet.
            </seg>
            <seg xml:id="i-4fb0599564bb6342-0">
              Den parlamentariska Barnkommittén, vars uppgift var att göra
              en översyn av hur svensk lagstiftning och praxis förhöll sig till
              bestämmelserna i barnkonventionen, tog upp denna utomordentligt
              viktiga fråga som rör utlänningslagens förhållande till LVU. Kommitténs
              överväganden och förslag ledde till ändringar i utlänningslagen.
              Den ordning som nu gäller är att Migrationsverket eller Utlänningsnämnden
              alltid ska inhämta socialnämndens yttrande i de fall där ett barn
              är omhändertaget enligt LVU och där det kan vara aktuellt med
              en avvisning. Socialnämndens yttrande bör enligt förarbetena i
              sådana fall tillmätas stor vikt. Enligt utlänningslagen kan ett
              tidsbegränsat uppehållstillstånd beviljas om barnet behöver vård
              enligt LVU även om barnet eller barnets familj saknar asylskäl
              eller andra skäl för uppehållstillstånd. Kan ändamålet med vården
              tillgodoses i hemlandet saknas i princip tillräcklig anledning
              att meddela tidsbegränsat uppehållstillstånd för vård enligt LVU.
            </seg>
            <seg xml:id="i-7e476b906d07ab8f-0">
              Socialtjänsten ansvarar för barnets vård och har kontakt med
              Migrationsverket som i sin tur undersöker om barnet kan få motsvarande
              vård i hemlandet, till exempel om föräldrarna med hjälp av anhöriga
              kan ta hand om barnet. Migrationsverket har i dessa fall kontakt
              med bland annat ambassaden och frivilligorganisationer i det aktuella
              landet för att kunna bedöma om vård eller behandling kan ges där.
            </seg>
            <seg xml:id="i-047b4cb858b03639-0">
              Jag utgår från att myndigheterna fullgör sin uppgift i detta
              avseende.
            </seg>
          </u>
          <note type="speaker" xml:id="i-38ccda5d17eafc1e-0">
            Anf. 98 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-7a7c1ce37615b7e1-1">
            <seg xml:id="i-a94d36f9f6bfb706-0">
              Herr talman! Jag tackar ministern för svaret, men som vanligt
              är jag inte nöjd. Jag förstår visst att ministern inte kan uttala
              sig i ett enskilt fall, och det var inte heller det som var meningen
              med min interpellation.
            </seg>
            <seg xml:id="i-c121e06ef5dc27c8-0">
              Det jag vill göra är att ge några exempel på barn som far illa
              eller som riskerar att fara illa. Jag vill lyfta fram problematiken
              kring barn som omhändertas och placeras i fosterhem för att sedan
              avvisas tillsammans med föräldrar som inte kan ta hand om dem.
              I det här fallet utelämnar jag det här med asylskäl lite grann.
              Många av dem har asylskäl, och kanske får ännu mer rätt till asylskäl
              enligt det nya förslag som vi har presenterat i dag.
            </seg>
            <seg xml:id="i-97a7dbf2940c42f2-0">
              Herr talman! För mig är det en fullständig gåta att samma föräldrar
              som här i Sverige inte kan ta hand om sitt barn ska kunna det
              när de återvänder till sitt hemland, dessutom efter en hemresa
              som ofta är traumatisk.
            </seg>
            <seg xml:id="i-9aadf16df0e16a03-0">
              I svaret håller migrationsministern dessutom med mig om det.
              Sedan tar hon tillbaka det i nästa mening. Redan det faktum att
              barnet är omhändertaget visar att det är en individuell bedömning.
              Sociala myndigheter har gjort bedömningen att föräldrarna inte
              kan ta hand om barnet.
            </seg>
            <seg xml:id="i-f185476901a22842-0">
              Herr talman! Det är dags att ministern börjar inse att det här
              är en viktig fråga. Det berör inte bara den asylsökande familjen
              utan också de familjer som ställer upp som fosterfamiljer. De
              känner ansvar för det barn de tar hand om. Vilka signaler sänder
              det inte till fosterfamiljens eventuella egna barn och till samhället
              i övrigt att barn från andra länder inte har samma rättigheter
              som svenska barn. Enligt barnkonventionen har alla barn samma
              rättigheter och lika värde. Det är ett budskap som vi alla som
              har ett ansvar i samhället har en skyldighet att sprida.
            </seg>
            <seg xml:id="i-e08c4435f96a34e6-0">
              Herr talman! Även de personer som inom socialtjänsten försöker
              göra det så bra som möjligt för barnen påverkas. När det gäller
              svenska barn är man mycket noga med att allt ska få ta sin tid
              för att barn och föräldrar ska lära känna varandra när barn och
              föräldrar har skilts åt och ska försöka återförenas. Varför ska
              det då vara annorlunda för asylbarn? Där räcker det med att barn
              och föräldrar träffas på flygplatsen utan att de sett varandra
              på ett år.
            </seg>
            <seg xml:id="i-31c529ab577c9e37-0">
              De vackra orden om hur det går till, att socialtjänsten undersöker
              om barnet kan få vård i hemlandet och att kontakt tas med ambassaden
              och frivilligorganisationer för att bedöma om behandling kan ges
              där, är just bara vackra ord. De stämmer inte med verkligheten.
              Det händer alltså att små barn träffar sina föräldrar på flygplatsen
              utan att ha sett dem på ett år. De talar inte ens samma språk.
              Föräldrarna mår så dåligt att de knappt kan ta hand om sig själva.
              Hur ska de kunna ta hand om sina barn? Det finns inga frivilligorganisationer
              som väntar på flygplatsen, och ambassaden är inte inblandad.
            </seg>
            <seg xml:id="i-e420fc35e07e83ed-0">
              Herr talman! Jag förstår inte heller riktigt vad ministern menar
              med att barnen ska få vård. Det är oftast inte barnen som behöver
              vård i de här fallen, även om barnen också kan ha behov av vård.
              Det är föräldrarna som mår dåligt av olika skäl och behöver ha
              vård men framför allt trygghet. De har varit med om svåra traumatiska
              upplevelser som de själva inte fått bearbeta. Någon vård lär de
              inte få när de återvänder till samma ställe där de blev misshandlade
              eller våldtagna, snarare mer ångest och förtvivlan.
            </seg>
            <seg xml:id="i-0e0d82abd9c16665-0">
              Det är dags att migrationsministern börjar inse att verkligheten
              inte är önskedrömmar i rosa och vitt utan mer lik mardrömmar.
              Vad tänker ministern göra för att de här barnen ska få en chans
              att få stanna och komma tillbaka till livet?
            </seg>
          </u>
          <note type="speaker" xml:id="i-cb71a270b4ae331e-0">
            Anf. 99 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-4b99086b68352244-2">
            <seg xml:id="i-0ed5dfc475d1411a-0">
              Herr talman! När det gäller den lagstiftning som vi har i dag
              ska jag upprepa det som Anne-Marie Ekström bad mig upprepa i den
              förra interpellationsdebatten, nämligen att Sverige följer barnkonventionen.
              Det brukar jag säga ganska ofta, för jag får väldigt många frågor
              om detta.
            </seg>
            <seg xml:id="i-6eb13c817814b300-0">
              I förarbetena till den nu aktuella paragrafen hade den parlamentariska
              Barnkommittén jag tror att det var mellan 1996 och 1997 ett speciellt
              uppdrag att se över lagstiftningen, alltså utlänningslagen, i
              förhållande till FN:s barnkonvention. Det var en parlamentarisk
              utredning, och den leddes av en partikamrat till Anne-Marie Ekström,
              Gabriel Romanus. Jag var sekreterare i den kommittén. Nu ska jag
              naturligtvis inte gå in på alla interiörer i kommittén, men jag
              kan säga så mycket som att den här frågan verkligen var en fråga
              som diskuterades väldigt mycket. Det var många och långa diskussioner.
              Det här är, precis som Anne-Marie Ekström säger, väldigt svårt.
            </seg>
            <seg xml:id="i-be31f1e7c900a93b-0">
              Det finns de som hävdar att LVU ska stå över utlänningslagen.
              Det betyder att ett barn som är omhändertaget enligt LVU ska ha
              uppehållstillstånd per automatik. Då blir det så att människor
              som har asylskäl, som har skyddsskäl och som alltså har rätt till
              uppehållstillstånd i Sverige, blir jämställda med människor som
              får sina barn omhändertagna enligt LVU. Det kan handla om barn
              som blir misshandlade. Det kan handla om en rad olika typer av
              svårigheter.
            </seg>
            <seg xml:id="i-fd7566c80957b4e5-0">
              Jag tycker att kommittén efter många och långa diskussioner gjorde
              en väldigt bra avvägning när man sade så här: Självklart måste
              man tillmäta bedömningen från de myndigheter som har fattat beslut
              om LVU mycket stor vikt. Är det så att ett barn är omhändertaget
              och skulle fara väldigt illa av att återvända till sitt hemland
              tillsammans med sina föräldrar går det inte att genomföra en avvisning.
              Det betyder att Migrationsverket och Utlänningsnämnden alltid
              måste inhämta yttrande av socialnämnden när man planerar att genomföra
              en sådan avvisning. Om man kommer fram till att det här barnet
              och den här föräldern skulle kunna återvända till sitt hemland,
              måste det föregås av intensivt samarbete mellan socialnämnden,
              Migrationsverket och Utlänningsnämnden, och man måste också se
              vad det är som väntar på barnet hemma. Finns det ett nätverk?
              Många har väldigt många släktingar och så vidare som kanske är
              ett enormt stöd för barnet, kanske är ett bättre stöd för barnet
              än vad ett svenskt fosterhem skulle vara. Men allt det här måste
              finnas med innan man kan fatta ett beslut.
            </seg>
          </u>
          <note type="speaker" xml:id="i-428bef6eae1ec15d-0">
            Anf. 100 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-7a7c1ce37615b7e1-2">
            <seg xml:id="i-3e2f120c6d6067ce-0">
              Herr talman! Vi lever i helt skilda världar, Barbro Holmberg
              och jag, tyvärr. Jag vill att våra världar ska mötas. Det är fina
              ord. Jag tycker också att visst ska det vara så som Barbro Holmberg
              säger, att man ska ha noggranna kontakter med socialtjänsten och
              Migrationsverket om vad det är som händer på hemmaplan. Men jag
              har ett antal exempel där det inte är så. Jag behöver inte rada
              upp alla här, utan vi kan prata om dem vid något annat tillfälle.
              Barbro Holmberg kan få mina exempel. Det går inte till så. Man
              måste komma ur de vita och rosa drömmarna. Det finns barn som
              far fruktansvärt illa. Ett exempel rör ett barn som har en mamma
              som har hallucinationer och mardrömmar hela nätterna. Barnet,
              en pojke, är omhändertaget. Han är 18 månader. Jag tror att Barbro
              Holmberg har läst om honom i tidningarna. Mamman kan inte ta hand
              om barnet, men de ska ändå avvisas.
            </seg>
            <seg xml:id="i-bd1059c2179af96b-0">
              En tvååring flicka skulle avvisas i vintras med sina föräldrar
              som var så sjuka att man var tvungen att låsa in dem på häktet
              för 24-timmarsbevakning för att de inte skulle ta livet av sig.
              Det var meningen att de skulle träffa sin tvååriga dotter på flygplatsen.
              Flickan var på flygplatsen. Tack och lov fanns det människor som
              lyckades stoppa avvisningen. Sedan har mamman och flickan varit
              på familjehem. Det börjar gå bättre. Men innan behandlingen är
              färdig fattar man bara beslut om att de ska avvisas, trots att
              socialnämnden och de som sköter behandlingshemmet säger att vi
              ska vänta åtminstone till augusti.
            </seg>
            <seg xml:id="i-ebd575bef2a33ab1-0">
              Jag tycker också att det ska vara så som ministerns säger, och
              visst finns det nätverk på hemorten, men i det exempel jag tar
              upp finns inga nätverk. Den här kvinnan mår väldigt dåligt. Hennes
              man övergav henne när det visade sig att hon hade blivit våldtagen.
              Det är viktigt att man lyfter upp det här och tar tag i det.
            </seg>
            <seg xml:id="i-2b0541c02152d508-0">
              Barbro Holmberg har ansvaret för de myndigheter som fattar de
              här besluten. Jag hoppas och tror att Barbro Holmberg ska ta tag
              i detta nu. Det kan hända att det blir bättre i framtiden.
            </seg>
            <seg xml:id="i-fea9b3ef6427400a-0">
              Vi har pratat om kvinnors asylskäl. Många gånger har dessa kvinnor
              som är mammor till dessa barn egna asylskäl, fastän de inte har
              fått dem prövade. Det är ingen som har trott på dem. Man talar
              om för dem att de ska återvända till poliser som har våldtagit
              dem, att de får skydd där. Men det stämmer inte, så som det ser
              ut i dag.
            </seg>
          </u>
          <note type="speaker" xml:id="i-8c6b74d2e28a4ebd-0">
            Anf. 101 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-4b99086b68352244-3">
            <seg xml:id="i-68fd409931b0d870-0">
              Herr talman! Jag tror inte att vi lever i olika världar. Men
              verkligheten är ju sådan att man ser allt ur olika perspektiv.
              Jag och delvis också Anne-Marie Ekström måste böja oss för att
              vi kanske inte har alla fakta. Vi vet inte allt om vad som finns
              i hemlandet. Vi ser kanske inte helheten i alla enskilda ärenden.
            </seg>
            <seg xml:id="i-b33da515b0e3e78b-0">
              Men jag tvivlar inte på Anne-Marie Ekström. De som har alla fakta
              i enskilda ärenden är ju myndigheterna. Som jag också har sagt
              är lagstiftningen och förarbetena väldigt tydliga. Innan Migrationsverket
              fattar ett avvisningsbeslut måste man ha en kontakt. Man måste
              samverka med socialtjänsten. Det står också väldigt tydligt jag
              tror till och med att jag skrev den raden själv i betänkandet
              att socialnämndens yttranden i dessa ärenden måste tillmätas väldigt
              stor vikt.
            </seg>
            <seg xml:id="i-ece285572b51b01c-0">
              Man har hittat en bra avvägning. Det leder inte per automatik
              till att en person får uppehållstillstånd, men det tas väldigt
              stor hänsyn till sociala myndigheters yttranden i de här ärendena.
            </seg>
            <seg xml:id="i-b9c556435374e9b6-0">
              Sättet att lagstifta när det gäller barnkonventionen är unikt,
              om man jämför med i stort sett alla andra länder. Ibland när jag
              deltar i debatter här blir det en så otrolig svartmålning av svensk
              flyktingpolitik, men det finns ingen motsvarighet i något annat
              land till den bestämmelse som vi nu diskuterar.
            </seg>
            <seg xml:id="i-9c767bb7836e7b61-0">
              Självklart måste vi hela tiden se till att kontinuerligt följa
              upp den lagstiftning som vi har. Det har vi också gjort genom
              den proposition som regeringen lämnade till riksdagen i dag. Vad
              vi nu behöver göra är att vi behöver utvidga skyddsskälen och
              vi behöver också inte minst mot bakgrund av alla interpellationsdebatter
              som jag har haft med Anne-Marie Ekström betona vikten av barns
              egna asylskäl alltid ska utredas och bedömas innan man fattar
              beslut.
            </seg>
          </u>
          <note type="speaker" xml:id="i-ebceb027d7476891-0">
            Anf. 102 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-7a7c1ce37615b7e1-3">
            <seg xml:id="i-d2d4be4dfb43778b-0">
              Herr talman! Jag har velat lyfta den här frågan om barns omhändertagande
              därför att jag tycker att den är viktig. Man har inte uppmärksammat
              detta tidigare.
            </seg>
            <seg xml:id="i-674c4cd541de56a1-0">
              Jag har fått fakta från dem som har varit ombud för dessa barn,
              och jag kan läsa vad det finns för skäl i olika beslut, så jag
              har en del på fötterna.
            </seg>
            <seg xml:id="i-2cdf65bf63456bc6-0">
              Det här med den tvååriga flickan som man började att jobba med
              så blir hon avvisad innan man är färdig med behandlingen. Mamman
              mår fortfarande väldigt dåligt.
            </seg>
            <seg xml:id="i-90661b26040b9b29-0">
              Och den här kvinnan som har mardrömmar och hallucinationer, hur
              ska hon klara av barnen?
            </seg>
            <seg xml:id="i-411b8785a772454c-0">
              Visst kan man jämföra med hur det är i andra länder. Men när
              jag var i Bosnien träffade jag UNHCR där dagen efter att migrationsministern
              hade varit där. Man hade inte så mycket positivt att säga om Sverige,
              utan man hade mycket kritik att framföra. Människor lämnas av
              på flygplatsen utan att landet i fråga vet om att de kommer. Ambassaden
              blandas inte in.
            </seg>
            <seg xml:id="i-63c71979ec3fb45a-0">
              Samtidigt som jag var där nere återvände en familj med en dövstum
              pojke på fyra år och en pojke på tre år. Pojkarna kunde inte prata
              med sina föräldrar. De träffades på flygplatsen efter att i princip
              inte ha sett varandra på ett år. Familjen har stora problem, och
              jag försöker att följa vad som händer med den. Pojken har ett
              öronimplantat och är på ett sjukhus i Banja Luca. Han får inte
              åka till Sarajevo där han skulle kunna få vård, men han får inte
              åka dit.
            </seg>
            <seg xml:id="i-6bb80945cab811b3-0">
              Länderna ser olika ut. Det finns kanske vård att få för den här
              pojken i Bosnien, men inte där han bor. Det måste man också ha
              med. Det finns tillgång till vård. Både migrationsministern och
              jag har varit på barnkliniken i Sarajevo, men det finns inte vård
              i Banja Luca.
            </seg>
          </u>
          <note type="speaker" xml:id="i-1f1660e1bfdfbb45-0">
            Anf. 103 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-4b99086b68352244-4">
            <seg xml:id="i-e244d16d1fb8f538-0">
              Herr talman! Jag är helt enig med Anne-Marie Ekström om att detta
              är en mycket viktig fråga.
            </seg>
            <seg xml:id="i-c86652b3882dba01-0">
              När jag arbetade som sekreterare i Barnkommittén diskuterade
              vi den här frågan, och då fanns det ett mycket fåtal fall av avvisning
              å ena sidan och barn som omhändertogs i andra sidan. Jag kan inte
              säga exakt hur många, men om jag inte missminner mig kunde man
              räkna dem på ena handens fingrar. Nu ser det inte ut så, utan
              det har blivit mycket vanligare. Jag kan inte svära på att antalet
              ökar, men jag får rapporter som ändå tyder på att det sker en
              ökning.
            </seg>
            <seg xml:id="i-53284fcfc483854b-0">
              Här måste vi fråga oss hur detta hanteras, som Anne-Marie Ekström
              tar upp i interpellationen. Vi måste också fråga oss vad det beror
              på att alltfler barn omhändertas enligt LVU. Det är en mycket
              viktigt fråga som vi säkert återkommer till.
            </seg>
          </u>
          <note xml:id="i-a5f62c420e62dec7-7">
            Överläggningen var härmed avslutad.
          </note>
          <note xml:id="i-eb3cc90fe51ab890-0">
            13 § Svar på interpellation 2004/05:567 om biståndet till landsbygden
            i Afrika
          </note>
          <note type="speaker" xml:id="i-cc34e60b124dffbb-0">
            Anf. 104 Statsrådet CARIN JÄMTIN (s):
          </note>
          <u who="unknown" xml:id="i-08e2565db1d3479d-20">
            <seg xml:id="i-eb27f51e31a53b8b-0">
              Herr talman! Margareta Andersson har frågat mig vilka åtgärder
              jag avser att vidta för att svenskt bistånd ska medverka till
              att vissa av Afrikas länders beroende av katastrofhjälp ska minska
              och vilka åtgärder jag avser att vidta för att svenskt bistånd
              ska medverka till att lantbruksbefolkningen i till exempel Etiopien
              ska få bättre förutsättningar för att öka matproduktionen.
            </seg>
            <seg xml:id="i-7160f94dcec38a7c-0">
              Mycket av dagens fattigdom på landsbygden i Afrika har mänskliga
              orsaker. Konflikter har försvårat utveckling i stora områden.
              Rovdrift och överutnyttjande sliter hårt på vatten, mark, skog
              och genetisk mångfald. Lantbrukets roll har underskattats i utvecklingsplaner.
              Den ekonomiska politiken har starkt missgynnat lantbruksproduktion
              och handel. Inte heller det internationella biståndet har gett
              lantbruk och landsbygdsutveckling hög prioritet. Det finns ett
              gemensamt ansvar att förbättra livsmedelsförsörjningen.
            </seg>
            <seg xml:id="i-b522bd4a9267bdca-0">
              Mycket mer uppmärksamhet måste nu ägnas landsbygdens produktion
              och ekonomi i afrikanska länders nationella utvecklingsstrategier.
            </seg>
            <seg xml:id="i-4bca6eee472c70c3-0">
              Landreformer och andra åtgärder för säkrare nyttjanderätt är
              angelägna. Tillgången till produktionsteknik, infrastruktur, krediter,
              marknadsinformation med mera måste förstärkas. Främjande av sysselsättning
              och produktion utanför den direkta lantbruksproduktionen är viktigt
              liksom organisering av producenterna för att öka deras inflytande.
              Långsiktig och bärkraftig förvaltning av vattenresurser är av
              största betydelse.
            </seg>
            <seg xml:id="i-52eaa86afc909bf5-0">
              En stor del av de sysselsatta på landsbygden och i den informella
              sektorn utgörs av kvinnor. De är missgynnade till exempel när
              det gäller nyttjanderätt till jord, tillgång till tjänster och
              utbildning. Kvinnors deltagande och inflytande måste öka och deras
              rättigheter och intressen måste beaktas på samma villkor som männens.
              Ländernas strategier för att bekämpa fattigdom måste vara inriktade
              på åtgärder som förbättrar kvinnors situation. Utvecklingssamarbetet
              måste stödja sådana åtgärder. Här tror vi att den internationella
              högnivåkommission kring den informella sektorn som Sverige tillsammans
              med övriga nordiska länder tar initiativ till kan ge viktiga bidrag.
            </seg>
            <seg xml:id="i-83e15652930699ff-0">
              Sverige ser en tryggad livsmedelsförsörjning kopplad till fattigdomsbekämpning
              som en avgörande fråga för Afrikas framtid. Att nå det första
              millenieutvecklingsmålet om en halvering av andelen fattiga och
              andelen som lider av hunger har högsta prioritet.
            </seg>
            <seg xml:id="i-f3734edcd254be8e-0">
              Under år 2004 gick ca 12 % av det utvecklingssamarbete som Sverige
              bedriver i Afrika genom Sida, eller drygt 500 miljoner kronor,
              till naturbruk i vid mening. Merparten går till länder med vilka
              Sverige bedriver långsiktigt utvecklingssamarbete Etiopien, Tanzania,
              Zambia, Kenya och Moçambique är de största. De multilaterala finansieringsorganisationerna
              är viktiga för utvecklingen på landsbygden i Afrika. Det gäller
              bland annat Afrikanska utvecklingsbanken, Världsbanken och Internationella
              jordbruksutvecklingsfonden Ifad som alla får betydande stöd från
              Sverige. FAO har en viktig roll som kunskapscentrum.
            </seg>
            <seg xml:id="i-5dc607318d41607f-0">
              Som svar på Margareta Anderssons fråga om Etiopien vill jag lyfta
              fram Sveriges stöd till landsbygdsutveckling i Amhararegionen,
              en av de fattigaste regionerna i landet. Stödet ges till jordbruk
              och naturresurshantering, infrastruktur, ekonomisk diversifiering
              och decentraliserad planering allt ur ett fattigdoms- och rättighetsperspektiv
              för att öka livsmedelsproduktionen i landet. En viktig aspekt
              är rättigheten att bruka marken. Sverige stöder därför ett system
              för certifiering av brukarrättigheter i Amhararegionen, ett system
              som nu också diskuteras på federal nivå och förhoppningsvis kan
              antas också nationellt.
            </seg>
            <seg xml:id="i-f8d5f79752acfb3f-0">
              I takt med att medlen för svenskt utvecklingssamarbete med Afrika
              fortsätter att öka kommer också förutsättningarna för finansiering
              av landsbygdsutveckling att öka. Då nya samarbetsstrategier utarbetas
              bör stödet till lantbruksutveckling öka med utgångspunkt i samarbetsländernas
              strategier för fattigdomsbekämpning. På detta sätt kan Sverige
              bidra till bättre livsmedelsförsörjning och till minskat beroendet
              av katastrofbistånd.
            </seg>
          </u>
          <note type="speaker" xml:id="i-09fef1465ea93fa4-0">
            Anf. 105 MARGARETA ANDERSSON (c):
          </note>
          <u who="margareta_andersson_4d942b" xml:id="i-dd5aef2857ef9283-0">
            <seg xml:id="i-ec3f561d0672ff35-0">
              Herr talman! Jag tackar ministern för svaret.
            </seg>
            <seg xml:id="i-7b05beb4a32b4d23-0">
              Jag tycker att de här frågorna är väldigt viktiga. Jag hade förmånen
              att få åka till Etiopien i vintras, och de här frågorna ligger
              mig väldigt varmt om hjärtat.
            </seg>
            <seg xml:id="i-763aca7e5f1e888c-0">
              Jag tycker över huvud taget att man behöver påminna sig, lite
              oftare än vad vi gör kanske, att jordbruksbefolkningen, landsbygdsbefolkningen,
              i de här länderna lever på en väldigt låg nivå. Ändå är det oerhört
              viktigt att lyssna på dem och ta reda på var de finns, vad de
              själva behöver och vad de begär.
            </seg>
            <seg xml:id="i-08909bedf3e7a7f3-0">
              Jag undrar hur ministern ser på de här frågorna. Det är mer av
              kunskapsinhämtande än att få en politisk pajkastning det är inte
              det jag är ute efter.
            </seg>
            <seg xml:id="i-1e0c0a82ee9182e4-0">
              Man måste verkligen lyssna på de här människorna. Ofta blir det
              så när ministrar och tjänstemän diskuterar med varandra att diskussionen
              kommer på en lite för hög nivå. Man lyssnar inte på bönderna,
              som många gånger är kvinnor och som man verkligen behöver ta reda
              på var de finns.
            </seg>
            <seg xml:id="i-88552b4752a4b55c-0">
              Jag hörde berättas om en by i Burkina Faso där kvinnorna kom
              underfund med att deras barn behövde en förskola. De talade nämligen
              inte undervisningsspråket hemma, och när barnen kom till skolan
              när de var sex eller sju år kunde inte franska. De kunde inte
              hålla i en penna, för det gjorde man inte. De var över huvud taget
              på en annan nivå. Men de barn som hade fått gå i förskola hade
              lärt sig väldigt mycket.
            </seg>
            <seg xml:id="i-157b125b332d069c-0">
              De kom då till ett svenskt biståndsprojekt och sade: Vi behöver
              en förskola. Kan ni hjälpa oss med det? Det gjorde man, och man
              startade förskolan. Det tog bara några år så hade utbildningsnivån
              bland de här barnen ökat väldigt dramatiskt. Alla var väldigt
              nöjda och glada. Nu var projektet på väg att fasas ut, och man
              var lite orolig för vad som skulle hända.
            </seg>
            <seg xml:id="i-c4aa0945da651f29-0">
              Det gäller över huvud taget att lyssna på dessa människor. Det
              anser jag vara väldigt viktigt. Hur ser ministern på detta?
            </seg>
            <seg xml:id="i-03a890a7023e10e3-0">
              Jag skulle också vilja veta lite mer om den högnivågrupp som
              finns på hemsidan hos Utrikesdepartementet. Jag tycker att den
              låter väldigt intressant. Jag skulle gärna vilja be ministern
              att utveckla den lite mer. Det kan också vara ett sätt att arbeta
              som är bra. Det får inte heller här bli så att man hamnar på en
              för hög nivå.
            </seg>
            <seg xml:id="i-3b3a99d79ec65b6d-0">
              Det fanns en dansk filosof som hette Søren Kierkegaard som sade
              någonting som jag tycker är väldigt klokt och som vi alla kanske
              borde tänka på lite oftare. Han sade så här: Vill du leda en medmänniska
              någonstans måste du möta henne där hon står och ta henne vid handen.
              Ibland har jag en känsla av att vi försöker få andra människor
              att komma till vår nivå. Men det hjälper inte, för då får vi inte
              den här kontakten.
            </seg>
            <seg xml:id="i-621bac832d6d88b1-0">
              Det är några frågor till här.
            </seg>
          </u>
          <note type="speaker" xml:id="i-aa3ec8438e76baf4-0">
            Anf. 106 Statsrådet CARIN JÄMTIN (s):
          </note>
          <u who="unknown" xml:id="i-08e2565db1d3479d-21">
            <seg xml:id="i-53555ab5bfad63b0-0">
              Herr talman! Ja, det är några frågor men några väldigt viktiga
              frågor. Att lyssna på, att själv styra sin utveckling, oavsett
              vad som är hög och låg nivå man kan också diskutera hur man ska
              lägga orden.
            </seg>
            <seg xml:id="i-32b80cf10c8079c9-0">
              Jag var själv i höstas i både Burkina Faso och Mali, och i Mali
              hade jag förmånen att träffa en grupp kvinnor på landsbygden som
              berättade för mig vad de saknade. Det de ville lära sig var att
              räkna. Ingen av dem kunde vare sig räkna eller läsa, men de ville
              lära sig räkna för att de inte skulle bli lurade av handlarna
              som köpte deras grödor. Det var mycket kloka kvinnor, som visste
              precis vad de ville.
            </seg>
            <seg xml:id="i-ee9280e32ab986e4-0">
              De ville också att deras barn skulle gå i skolan, både flickorna
              och pojkarna. Därför ville de ha hjälp med att komma till skolan.
              Skolor fanns, men det var långt dit. De höll på att försöka organisera
              sig för att gemensamt ta barnen till skolorna.
            </seg>
            <seg xml:id="i-a7d69853bc3853a4-0">
              Precis som interpellanten sade, måste man lyssna för att veta
              hur man ska prioritera. Ett sätt är det som jag försökte säga
              i svaret, att hjälpa till att stötta organisering. Man organiserar
              sig i små eller stora kooperativ, i organisationer eller kring
              en kyrka. Det kan vara olika i olika samhällen hur den här organisationen
              ser ut. För att organisera sig behövs det inte att man kan läsa
              och skriva. Det behövs att man kan träffas och pratas vid och
              att någon kanske har möjlighet att läsa och skriva och föra detta
              vidare på olika sätt.
            </seg>
            <seg xml:id="i-d5bfcc6bff69a677-0">
              För att få det här vidare till ett politiskt beslut stöttar vi
              lokal utveckling, lokalt styre och kommunutveckling i många länder
              på mycket lokal nivå, just för att få en kontakt mellan lokala
              strukturer, organisationer, kyrkor, befolkningen och de politiker
              som ska besluta om hur resurserna ska förvaltas, var skolorna
              ska ligga, var vägarna ska gå och vad det nu handlar om. Jag delar
              helt synen på vikten av att lyssna på dem som är berörda.
            </seg>
            <seg xml:id="i-e7c9b05c637bca91-0">
              Jag ser också fram emot högnivåkommissionen. Anledningen till
              att jag säger det på det sättet är att det just nu pågår arbete
              med att sätta formerna, något slags terms of reference , för högnivåkommissionen.
              Den kommer att börja sitt arbete i september. Det är två personer
              som har tackat ja till att leda kommissionen. Det är Hernando
              de Soto, den peruanske ekonomen, och USA:s före detta utrikesminister
              Madeleine Albright. De två borgar för att resultaten kommer beslutsfattare
              till del.
            </seg>
            <seg xml:id="i-c39ec2339c0562a0-0">
              Sedan gäller det att ha terms of reference så att man verkligen
              hittar en arbetsmetod för att ta till vara den kunskap som finns
              runtomkring på den afrikanska kontinenten, men också i andra delar
              av utvecklingsvärlden. Det här handlar om en kommission som ska
              titta på äganderätt inte enbart på den afrikanska kontinenten
              utan bredare än så.
            </seg>
            <seg xml:id="i-947754d474e995fb-0">
              Det är ett antal länder som har stött kommissionen så här långt.
              Det är Kanada, Egypten, Guatemala, Tanzania, Storbritannien, Sydafrika
              plus de nordiska länderna. Det är en varierad krets länder.
            </seg>
            <seg xml:id="i-83191c490e947c4d-0">
              Arbetet pågår, som sagt, just nu med att ta fram terms of reference
              . Jag återkommer gärna och berättar mer när vi har gått vidare.
            </seg>
          </u>
          <note type="speaker" xml:id="i-3adc1fa8c2d4875a-0">
            Anf. 107 MARGARETA ANDERSSON (c):
          </note>
          <u who="margareta_andersson_4d942b" xml:id="i-dd5aef2857ef9283-1">
            <seg xml:id="i-bbd917c1c00ecd54-0">
              Herr talman! Jag tycker att det här är en väldigt intressant
              debatt, och jag tror att vi kan komma väldigt långt på många olika
              sätt. Jag tycker också att utveckling och biståndsarbete har förändrats
              väldigt mycket under de senaste åren. Man har gått från att komma
              ut och lära folk hur de ska göra till att ge folk svar på deras
              frågor.
            </seg>
            <seg xml:id="i-c739931d489f904b-0">
              Det finns ett par andra faktorer som också är viktiga, bland
              annat hur man arbetar med markfrågor. Som biståndsministern sade
              är det ofta kvinnor som bedriver jordbruk, och de har på många
              ställen inte rätt att vare sig äga, arrendera eller på annat sätt
              bestämma över markfrågor, inte heller över sina inkomster.
            </seg>
            <seg xml:id="i-03e2c4f173e795b1-0">
              Det gäller också utsädesfrågor, genbanker, vem som äger rätten
              till olika utsäden och så vidare. Hur långt har man kommit med
              det? Kommer sådana här frågor också upp i högnivågruppen?
            </seg>
            <seg xml:id="i-253d1bda50e253fd-0">
              Många gånger handlar det om kunskaper som har förmedlats utan
              skrivna kontakter. De har överförts från den ena generationen
              till den andra. Där kan man också komma in på aidsproblematiken,
              där generationer helt enkelt utplånas genom aids. Är det sådana
              frågor som man också kommer att diskutera i högnivågruppen? Det
              är väldigt många saker som påverkar utvecklingen, där jag ser
              möjligheter men också väldigt stora faror.
            </seg>
          </u>
          <note type="speaker" xml:id="i-b6e1217bb27ae0a4-0">
            Anf. 108 Statsrådet CARIN JÄMTIN (s):
          </note>
          <u who="unknown" xml:id="i-08e2565db1d3479d-22">
            <seg xml:id="i-5cc958da1ae79fd9-0">
              Herr talman! Ja, det är väldigt många frågor. Det som Margareta
              Andersson säger är helt riktigt.
            </seg>
            <seg xml:id="i-e8f611b74fc21497-0">
              Högnivåkommissionen kommer att fokusera på ägande, just att få
              en ägandelagstiftning, som gör att man har möjlighet att äga.
            </seg>
            <seg xml:id="i-c3032b5672cca2e8-0">
              Vi har betonat kvinnors rätt att äga på samma villkor som män.
              Då kan det handla arvslagstiftning. Det kan handla om beskattning,
              och det kan handla om olika frågor i olika länder. Men det handlar
              om att titta på rätten och möjligheten att äga, oavsett om man
              är kvinna eller om man är man på landsbygden i utvecklingsländer.
            </seg>
            <seg xml:id="i-19a70128977cdc81-0">
              Självklart är hiv/aids framför allt på den afrikanska kontinenten
              ett stort hinder för lantbruksbefolkningen på samma sätt som det
              är för stadsbefolkningen.
            </seg>
            <seg xml:id="i-d615e05b5b9cefec-0">
              Vi ser i flera länder att kunskapen om lantbruket och om hur
              man odlar och hur man brukar jorden faktiskt tyvärr försvinner
              eftersom mamma och pappa inte lever länge nog för att kunna föra
              kunskapen vidare. Därför finns det en del biståndsprojekt som
              handlar om just att ge kunskaper om hur man brukar jorden.
            </seg>
            <seg xml:id="i-086189d4423521ff-0">
              Däremot kommer hiv/aids inte på det sättet att vara en specifik
              fråga för denna kommission. Men det är självklart en aspekt som
              påverkar också ägandefrågor och arvsfrågor i det långa loppet
              i en del afrikanska länder, ska jag säga, eftersom det inte är
              alla som är drabbade av aids. Men i dem som är det påverkar det
              väldigt mycket. Så självklart kommer kommissionen att beröra frågan,
              men det kommer inte att vara en huvudfråga.
            </seg>
            <seg xml:id="i-361e9f626d4ba8ba-0">
              Det är många frågor som ska beröras. En annan fråga är kopplingen
              till arbete. Även om detta handlar om småskaligt jordbruk och
              ägande kommer det i vissa fall att handla om att när man äger
              ett jordbruksområde anställer man också någon. Och då kommer det
              också att handla om anställningsformer och möjligheter att ha
              ett anständigt arbetsliv på landsbygden i utvecklingsländer, vilket
              tyvärr alltför sällan är möjligt för många som jobbar i lantbruk
              i utvecklingsländer.
            </seg>
            <seg xml:id="i-dcb8ffb819730546-0">
              Jag vill bara stryka under det som interpellanten tog upp om
              hiv/aids. Det är mycket oro kring kunskaperna om jordbruket, att
              dessa kunskaper inte förs vidare. Det handlar om hur man får produktivitet
              i lantbruket men också om miljöhänsyn, hur man spar på vatten
              och många andra frågor kring lantbruket. Det har vi ett speciellt
              fokus på också i aidsarbetet.
            </seg>
          </u>
          <note type="speaker" xml:id="i-2de82e01b4f8e633-0">
            Anf. 109 MARGARETA ANDERSSON (c):
          </note>
          <u who="margareta_andersson_4d942b" xml:id="i-dd5aef2857ef9283-2">
            <seg xml:id="i-014024fad253b491-0">
              Herr talman! Jag tycker att detta känns som en väldigt viktig
              och väldigt inspirerande debatt. Jag var i Zambia för några år
              sedan, och en fråga som dyker upp i mitt minne är att det finns
              en lagstiftning där det sägs att män och kvinnor ärver lika. Däremot
              finns gamla strukturer kvar trots att det sägs någonting annat
              i lagstiftningen. Man har inte heller några pengar för att söka
              advokathjälp och liknande. Om mannen avlider och hustrun egentligen
              ska överta huset eller gården har hon inga möjligheter att driva
              igenom sin rätt. Finns det stöd även i detta sammanhang? Det är
              också en viktig fråga.
            </seg>
            <seg xml:id="i-73b34fa002424182-0">
              Jag håller verkligen med ministern om att frågorna om att behålla
              kunskapen och kanske också värdera kunskaperna är viktiga. Det
              kanske inte alltid handlar om stordrift eller den drift som vi
              är vana vid eller stora farmer. Det kan vara en alltför dåligt
              uthållig verksamhetsform, medan det som har funnits i generationer
              är värt att ta vara på. Det handlar om att uppvärdera den verksamhet
              som har funnits och de kunskaper som kanske aldrig har blivit
              nedskrivna utan att de bara finns som traditioner.
            </seg>
          </u>
          <note type="speaker" xml:id="i-e026f2b92d09c608-0">
            Anf. 110 Statsrådet CARIN JÄMTIN (s):
          </note>
          <u who="unknown" next="cont" xml:id="i-e74b4e11fceaa18c-1">
            <seg xml:id="i-d51a200567110c52-0">
              Herr talman! Frågan om något slags traditionell rätt finns i
              många afrikanska länder vid sidan av en mycket modern lagstiftning
              som ofta är importerad från vår del av världen, från någon gammal
              kolonialmakt, och kanske anpassad något. Det är också en fråga
              som man kommer att titta på, självklart ur ett generellt perspektiv
              eftersom det handlar om ägande i alla utvecklingsländer. Men hur
              man ska tackla dessa frågor kommer man att på olika sätt titta
              på.
            </seg>
            <seg xml:id="i-eb3c20f6082660ad-0">
              Jag håller helt med om att det finns massor av gamla kunskaper,
              icke nedskrivna kunskaper, i det afrikanska samhället, i många
              afrikanska länder, som vi på olika sätt måste hjälpa till att
              ta till vara och stötta och uppmuntra att man tar till vara.
            </seg>
          </u>
          <note xml:id="i-a5f62c420e62dec7-8">
            Överläggningen var härmed avslutad.
          </note>
          <note xml:id="i-ec92e5b254c16190-0">
            14 § Hänvisning av ärenden till utskott
          </note>
          <note xml:id="i-20dee3cc73acb5e5-0">
            Föredrogs och hänvisades
          </note>
          <note xml:id="i-6ac180af98df3155-0">
            15 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-5c83226cfadf66d7-0">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <u who="unknown" prev="cont" xml:id="i-b379a362076b1d36-1">
            <seg xml:id="i-3d9b708199e7d760-0">
              KOM(2005)136
            </seg>
            <seg xml:id="i-e9e94b497a8bda56-0">
              Torkild Strandberg
            </seg>
          </u>
          <note xml:id="i-d909e79a79ab750f-0">
            KOM(2005)106
          </note>
          <note xml:id="i-071c2c9b5a2954c5-0">
            16 § Förnyad bordläggning
          </note>
          <note xml:id="i-c71bb455e14aa005-0">
            Föredrogs och bordlades åter
          </note>
          <note xml:id="i-d7c8f827ed84bc08-0">
            17 § Bordläggning
          </note>
          <note xml:id="i-a350bc6ad02b6ccc-0">
            Anmäldes och bordlades
          </note>
          <note xml:id="i-0b828141c6c65745-0">
            18 § Anmälan om frågor för skriftliga svar
          </note>
          <note xml:id="i-f188abb4fa34ec60-0">
            Anmäldes att följande frågor för skriftliga svar framställts
          </note>
          <note xml:id="i-6763abf313f241f4-0">
            den 30 maj
          </note>
          <note xml:id="i-9e9b5f08c5aa8baa-0">
            Carl B Hamilton
          </note>
          <note xml:id="i-00253252a8dfe1ce-0">
            Cecilia Widegren
          </note>
          <note xml:id="i-cd9581521516ed25-0">
            Ingegerd Saarinen
          </note>
          <note xml:id="i-2216057c916b80ab-0">
            Nils-Erik Söderqvist
          </note>
          <note xml:id="i-0518d09de876ee83-0">
            den 31 maj
          </note>
          <note xml:id="i-6cf198a48d9b7196-0">
            Bengt-Anders Johansson
          </note>
          <note xml:id="i-0181a75c127c9156-0">
            Harald Nordlund
          </note>
          <note xml:id="i-0181a75c127c9156-1">
            Harald Nordlund
          </note>
          <note xml:id="i-a80bfad65dbe547b-0">
            Liselott Hagberg
          </note>
          <note xml:id="i-929b868fbc0029fc-0">
            Maria Larsson
          </note>
          <note xml:id="i-ec1a4c2a62662550-0">
            Frågorna redovisas i bilaga som fogats till riksdagens snabbprotokoll
            tisdagen den 7 juni.
          </note>
          <note xml:id="i-501a2c38cac7a298-0">
            19 § Anmälan om skriftliga svar på frågor
          </note>
          <note xml:id="i-5594bf838a03ba60-0">
            Anmäldes att skriftliga svar på följande frågor inkommit
          </note>
          <note xml:id="i-0518d09de876ee83-1">
            den 31 maj
          </note>
          <note xml:id="i-23668ead0b3d58db-0">
            Cecilia Magnusson
          </note>
          <note xml:id="i-cb2c142a8ac9f186-0">
            trafficking
          </note>
          <note xml:id="i-3caffd6cdc27ae55-0">
            Karin Pilsäter
          </note>
          <note xml:id="i-e954c77fb5cbf65b-0">
            Cecilia Wikström
          </note>
          <note xml:id="i-a7f33ca45f09818d-0">
            Lars-Ivar Ericson
          </note>
          <note xml:id="i-a7f33ca45f09818d-1">
            Lars-Ivar Ericson
          </note>
          <note xml:id="i-9e2b840fedad7e12-0">
            Dan Kihlström
          </note>
          <note xml:id="i-c94980e48c810c3c-0">
            Ulf Sjösten
          </note>
          <note xml:id="i-cb2c142a8ac9f186-1">
            trafficking
          </note>
          <note xml:id="i-bc8cd51a4596e0ef-0">
            Ewa Thalén Finné
          </note>
          <note xml:id="i-6e954891953db653-0">
            Gunnar Andrén
          </note>
          <note xml:id="i-71118ce014244060-0">
            Åsa Torstensson
          </note>
          <note xml:id="i-592ba6cdc9c8eb76-0">
            Svaren redovisas i bilaga som fogats till riksdagens snabbprotokoll
            tisdagen den 7 juni.
          </note>
          <note xml:id="i-747c6b31abd61e19-0">
            20 § Kammaren åtskildes kl. 20.45.
          </note>
          <note xml:id="i-4aedf65d477828f2-0">
            Förhandlingarna leddes
          </note>
          <note xml:id="i-5e940a7b1fd48d5d-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
