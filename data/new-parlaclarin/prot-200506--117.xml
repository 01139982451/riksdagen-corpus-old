<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--117</head>
          <docDate when="2005-05-05">2005-05-05</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2005/06:117
          </note>
          <note type="date">
            Fredagen den 5 maj
          </note>
          <note>
            Kl. 09:00 - 15:10
          </note>
          <note>
            1 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            2 § Grundskolan: Arbetsmiljö och elevhälsa
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            3 § Fristående skolor m.m.
          </note>
          <note>
            Föredrogs
          </note>
          <note type="speaker">
            Anf. 1 STEN TOLGFORS (m):
          </note>
          <u who="sten_tolgfors_b0487c" xml:id="i-0cb62c03f302da64">
            <seg>
              Fru talman! I dag ska vi med hjälp av skarpa lagändringar lägga
              grunden för en ny valfrihetsrevolution i Sverige. Den 1 juli införs
              etableringsfrihet för fristående förskolor som möter kvalitetskraven.
              Vi inför också rätten för fristående skolor att erbjuda elever
              det individuella programmet.
            </seg>
            <seg>
              Lagen ska ge barn och föräldrar tillgång till en ökad mångfald
              av förskolor och större möjligheter att finna en verksamhet som
              passar det egna barnet socialt och pedagogiskt. Den kommer också
              att ge bättre möjligheter för förskolans lärare att förverkliga
              sina pedagogiska idéer och finna alternativa arbetsgivare.
            </seg>
            <seg>
              Valfrihet finns på många håll i vårt land men motarbetas som
              mest där den skulle behövas som bäst. I dag får en kommun ge tillstånd
              för och kan lämna bidrag till fristående förskolor. En kommun
              kan däremot, på rent godtyckliga grunder, hindra förskolor från
              att etableras alldeles oavsett hur god kvalitet de håller. Det
              är inte kvalitetsbrister som håller tillbaka friförskolor utan
              socialdemokratins ideologiska låsningar. Efter den 1 juli skall
              en kommun ge tillstånd till fristående förskolor som möter kvalitetskraven.
            </seg>
            <seg>
              Vi skapar regler för fristående förskolor som överensstämmer
              med dem för fristående skolor, så långt nuvarande skollag gör
              det möjligt. Vi hade gärna sett en i sin helhet moderniserad skollag,
              men regeringen har trots sju års utredande inte lyckats få fram
              en sådan. Det är denna mandatperiods största sakpolitiska misslyckande.
            </seg>
            <seg>
              Förslaget innebär att de förskolor som möter kvalitetskraven
              ska ges tillstånd att bedriva verksamhet av kommunen. Kraven avser
              bland annat personalens utbildning och lämplighet samt att lokalerna
              är ändamålsenliga. Läroplanen ska ligga till grund för kvalitetsbedömningen
              förutom kravet att friskolan ska vara öppen för alla barn, vilket
              inte krävs i dag.
            </seg>
            <seg>
              Vad säger läroplanen, som är grunden för kvalitetsbedömningen?
              Jo, att förskolan vilar på demokratins grund. Därför ska dess
              verksamhet utformas i överensstämmelse med grundläggande demokratiska
              värderingar. Var och en som verkar inom förskolan ska främja aktningen
              för varje människas egenvärde och respekten för vår gemensamma
              miljö. Verksamheten ska präglas av omsorg om individen och syfta
              till att barnens förmåga till empati och omtanke om andra utvecklas,
              liksom öppenhet och respekt för skillnader i människors uppfattningar
              och levnadssätt. Förskolan ska vara öppen för skilda uppfattningar
              och uppmuntra att de förs fram. Varje barn ska ges möjlighet att
              bilda sin egen uppfattning och göra val utifrån de egna förutsättningarna.
              Alla som verkar i förskolan ska hävda de grundläggande värden
              som anges i denna läroplan och klart ta avstånd från det som strider
              mot dessa värden. Detta är alltså grunden för bedömningen kanske,
              fru talman, i rak motsats till vad som har påståtts i debatten
              externt de senaste dagarna.
            </seg>
            <seg>
              Förskolan ska även vara öppen för barn med särskilda behov, och
              kommunen ska ersätta förskolan för det. Det är kommunen som utövar
              tillsyn och som ytterst kan återkalla tillstånd vid allvarliga
              brister. Det beslutet kan sedan prövas rättsligt. De ekonomiska
              villkoren ska vara likvärdiga med den kommunala förskolans. Det
              finns ett undantag för både fristående förskolor och barn med
              särskilda behov, såtillvida att skyldighet föreligger inte att
              ge bidrag för kommun eller för skola att ta emot barn om det skulle
              ge påtagliga negativa konsekvenser för kommun eller verksamhet.
              Vi förutsätter att detta används restriktivt. Förslaget är helt
              parallellt till det som gäller i samband med Skolverkets behandling
              av frågan om friskolor.
            </seg>
            <seg>
              Fru talman! Moderaterna, alliansen och Miljöpartiet lägger i
              dag fram ytterligare förslag som gäller friskolornas villkor och
              som bör vinna kammarens majoritet. Ett förslag omfattar dryga
              15 sidor förutom lagtext, där grunderna för beräkning av ersättning
              till friskolor läggs fast tillsammans med ett införande av förvaltningsbesvär
              vid tvister om friskoleersättningar. Härutöver ska en ny majoritet
              formas bland annat gällande hur kommuner använder plan- och bygglagen
              för att bakvägen hindra friskoleetableringar. Genom vårt gemensamma
              fempartiagerande vill vi rida spärr mot friskolemotstånd och försämringar
              av friskolornas förutsättningar. Många friskolor är hårt trängda
              av friskolefientliga kommuner och bristande regelverk. Jag vill
              därför redan här, fru talman, yrka bifall till reservationerna
              1, 6 och 18.
            </seg>
            <seg>
              Det är alldeles tydligt numera att skolpolitiken drivs och utvecklas
              i riksdagen och i utbildningsutskottet. Det är en helt unik process
              som har lett fram till dagens beslut. Det händer i princip aldrig
              att oppositionen stiftar lag på egen hand eller för den delen
              tar fram egna lagförslag som förmår att passera Lagrådets granskning.
              Men i det här fallet har det i flera år funnits en potentiell
              majoritet i riksdagen för rättssäkrare friskolevillkor. Bara någon
              timme efter det att skollagsförhandlingarna havererade strax innan
              årsskiftet kontaktade företrädare för alliansen och Miljöpartiet
              varandra. Vi hade träffats redan i juni för att finna frågor där
              partierna naturligen möttes. Moderaterna och Miljöpartiet erbjöd
              sig att ta på sig arbetet med att arbeta fram lag- och motivtexter.
              Till vår hjälp hade vi fem partier tidigare utredningar och externa
              jurister. Lagförslag togs fram och stämdes av med fem partier.
              Tillsammans avgjorde vi vilka skarpa lagändringar som omedelbart
              skulle göras.
            </seg>
            <seg>
              Förslagen har passerat Lagrådets granskning. De hade mindre synpunkter
              som vi har tillgodosett. Vi har bakvägen däremot, fru talman,
              hört att Utbildningsdepartementets rättssekretariat har haft synpunkter.
              Dessa synpunkter har inte framförts direkt till oss, vilket är
              anmärkningsvärt, men har ändå med utskottets hjälp tillgodosetts.
            </seg>
            <seg>
              Riksdagen saknar kapacitet att ge juridiskt stöd när partier
              söker forma lagtext utan stöd från riksdagen. Det försvagar allvarligt
              riksdagens ställning. Än svårare blir det med regeringens aktiva
              motstånd som stänger staten för oppositionen. Vi tog oss därför
              an uppgiften med betydande ödmjukhet. Men det är en nödvändig
              markering av riksdagens ställning att riksdagen har förmåga och
              kapacitet att formulera och stifta lag, inte bara göra kraftlösa
              tillkännagivanden och avvakta att regeringen eventuellt ska verkställa
              dem. De erfarenheter som har gjorts under denna process måste
              vara utgångspunkt för ett stärkande av riksdagens funktionssätt.
            </seg>
            <seg>
              Som alltid ser vi hur valfrihet, alternativ och mångfald möter
              våldsamma protester från Socialdemokraternas sida. Politiker anses
              bäst veta och ska styra var barn ska trivas och gå i skolan. Denna
              gång förstärks upprördheten av att regeringen så uppenbart förlorat
              kraften och initiativet i skolfrågan. Då mobiliseras maktrörelsen.
              Man har på alla sätt försökt att hindra etableringsfriheten.
            </seg>
            <seg>
              Först hävdade Socialdemokraterna att förslagen var kostnadsdrivande
              för att tvinga in frågan i förhandlingarna om vårbudgeten och
              därigenom få Miljöpartiet att rätta in sig i ledet. Sedan påstod
              man att förslaget skulle hindra familjedaghem för att få Kristdemokraterna
              att vackla. Därefter hävdade Socialdemokraterna för övrigt i de
              mest konstiga ordalag, som vi nog får anledning att komma tillbaka
              till att förslaget skulle öppna för oseriösa konfessionella förskolor
              för att få Folkpartiet att backa. Det är värt att notera att förslaget
              inte vare sig öppnar eller stänger för konfessionella förskolor
              jämfört med i dag. Det finns ett 60-tal bara i Sveriges fyra största
              kommuner. Det finns till exempel muslimska förskolor i Malmö.
              Livets Ord har en förskola i Uppsala. Det Socialdemokraterna vill
              varna för och hävdar ska komma med detta förslag finns i dag.
              Det kan man tycka är bra eller mindre bra. Partierna tycker olika.
              Men vi stärker kvalitetskraven. Socialdemokraterna säger nej till
              att stärka kvalitetskraven.
            </seg>
            <seg>
              Socialdemokraternas argumentation är rakt igenom undermålig.
              De säger till exempel i dag att processen att stifta lag utan
              proposition är felaktig men accepterar på annan plats i betänkandet
              just detta när de tvingas godta oppositionens lagförslag som gör
              att friskolor ska få erbjuda elever det individuella programmet.
              Deras motivering är att regeringen i den skollag som man eventuellt
              kanske hade tänkt sig att man skulle lägga fram bara man hittat
              någon annan som gillade den, vilket man inte gjorde, skulle haft
              med ett förslag om IV på friskolor. Men man fick ju ingen majoritet.
              Oppositionen har därför själv fått forma ett lagförslag som tillåter
              IV på friskolor och föra fram det till riksdagen. Till detta har
              Socialdemokraterna tvingats ansluta sig. Tydligare kan det inte
              illustreras hur kraftlös regeringen är i skolfrågan.
            </seg>
            <seg>
              Vi lämnade från de fem partiernas sida in lagtextförslagen vid
              betänkandets första beredning för att tillgodose utskottets tidsplan.
              Vi begärde själva att få Lagrådets synpunkter för att säkra juridisk
              kvalitet. Vi genomförde en utfrågning i utskottet med bland annat
              Sveriges Kommuner och Landsting, Friskolornas riksförbund och
              Nacka kommun som redan tillämpar fri etablering för förskolor.
            </seg>
            <seg>
              Sveriges Kommuner och Landsting påstod utan underlag och utan
              att ens ha förhållit sig till vårt lagförslag att fri etablering
              skulle kunna medföra merkostnader för kommunerna. Det motsades
              av Nacka kommun som har fri etablering lokalt och som deltog i
              utfrågningen. SKL hade ingen kostnadsberäkning, inget underlag,
              lämnade ingenting skriftligt efter sig.
            </seg>
            <seg>
              Mot detta står att Skollagskommittén bedömde att det inte skulle
              uppkomma kostnadsökningar av fri etableringsrätt för förskolor.
              Men påståendet från det opålästa SKL gjorde att Socialdemokraterna
              fick en förevändning att skicka förslaget till finansutskottet
              för yttrande. Man hävdade att finansieringsprincipen skulle kränkas.
              Agerandet försenade ärendets hantering i utskottet en månad, och
              nu ser vi socialdemokrater kritisera att lagen ska beslutas så
              sent. Man bär själv det ansvaret.
            </seg>
            <seg>
              Finansutskottets tjänstemän avfärdade i sitt föredragnings-pm
              till utbildningsutskottet rakt av den grund Socialdemokraterna
              anförde. Låt mig ta några meningar för kammarens kännedom:
            </seg>
            <seg>
              Den kommunala uppgiften att fatta beslut enligt gällande regelverk
              förblir en kommunal uppgift även vid de föreslagna regelförändringarna,
              varför någon grund för tillämpning av finansieringsprincipen i
              detta fall inte föreligger. Som framgår av redovisningen ovan
              har det under beredningen inte framkommit något som tyder på att
              det aktuella förslaget skulle få några betydande återverkningar
              på de offentliga utgifterna.
            </seg>
            <seg>
              Tjänstemännen skrev vidare: Erfarenheten hos de kommuner som
              hittills infört en fri etableringsrätt i enlighet med bestämmelserna
              i den gällande skollagen visar dessutom att övergången inte behöver
              medföra ytterligare kostnader för enskilda kommuner. Likväl har
              man i det aktuella förslaget tagit hänsyn till eventuella risker
              för negativa följder vid övergången.
            </seg>
            <seg>
              Man skrev också slutligen: Då tillhandahållandet av förskoleverksamhet
              och skolbarnomsorg redan i dag är en kommunal skyldighet finns
              det även i detta fall inte skäl att tillämpa finansieringsprincipen.
            </seg>
            <seg>
              Det hindrade dock inte Socialdemokraterna och Vänstern från att
              driva fram en andra utfrågning, denna gång i finansutskottet.
              Och vem bjuder man då in? Naturligtvis Kommunförbundets politiska
              ledning, representerad av ett parti. Det är ett något parodiskt
              agerande, fru talman. En socialdemokrat bjuds in av en annan socialdemokrat
              för att utfrågas av en socialdemokrat och lämna ett socialdemokratiskt
              besked. Vad tycker kammaren?
            </seg>
            <seg>
              Till finansutskottet kommer Ilmar Reepalu tillsammans med den
              socialdemokratiske statssekreteraren på Finansdepartementet. Statssekreterarens
              siffror grundar sig inte på en beräkning av eventuella kostnader
              utan på rena antaganden, vilket framgår av dokumentet. Dessa antaganden
              är gjorda på lösa grunder, för att uttrycka sig milt.
            </seg>
            <seg>
              Barnfamiljer flyttar in i och ut ur kommuner med kort varsel.
              De tar föräldraledigt utan att fråga kommunen om lov. De reser
              och förändrar sin arbetstid utan att fråga kommunen om lov. Därmed
              förändras efterfrågan på förskola. Barnkullar växer, barnkullar
              minskar. Förskoleavdelningar är ofta små, vilket kräver och ger
              flexibilitet. Bara om den fria förskolan håller sådan kvalitet
              att den först får tillstånd och sedan förmår locka föräldrar att
              placera sina barn där kan den etableras, oavsett om barnkullar
              växer eller om barnkullar minskar.
            </seg>
            <seg>
              Socialdemokraterna hävdar vidare, fru talman, att fri etablering
              av förskolor skulle strida mot den kommunala självstyrelsen, trots
              att de regler vi inför är parallella till dem som gäller för friskolor.
              Inte ens regeringen hävdar att dessa regler strider mot den kommunala
              självstyrelsen.
            </seg>
            <seg>
              Summa summarum, fru talman: Om kvittningen fungerar och allt
              går väl kommer riksdagen nu att lägga grunden för en ny valfrihetsrevolution
              i Sverige. Vinnare är landets barnfamiljer som får ökad valfrihet
              och ökad pedagogisk mångfald. Vinnare är alla de som vill vara
              med och bidra till att bredda och fördjupa svensk förskola. De
              enda förlorarna på detta är socialdemokratiska valfrihetsmotståndare.
            </seg>
          </u>
          <note type="speaker">
            Anf. 2 ULF NILSSON (fp):
          </note>
          <u who="ulf_nilsson_00782a" xml:id="i-f7867f401d01cade">
            <seg>
              Fru talman! För 1015 år sedan var det inte möjligt för de allra
              flesta att välja skola. Enda sättet att byta skola var att flytta
              till en annan bostad. I dag, om man räknar in valen till de kommunala
              skolorna också, väljer kanske mellan 30 och 60 % av föräldrarna
              skola för sina barn, lite beroende på var de bor. Men då, för
              1015 år sedan, var det inte ens möjligt att välja mellan kommunala
              skolor. De nya dagis och förskolor som växte fram på 80-talet
              sågs av Socialdemokraterna som ett hot. En lag som kallades lex
              Pysslingen kom till för att stoppa föräldrakooperativ och privata
              dagis.
            </seg>
            <seg>
              Om vi skulle göra tankeexperimentet, förflytta oss tillbaka 15
              år i tiden och tänka oss att vi skulle återinföra att föräldrarna
              inte ens skulle ha möjlighet att välja mellan kommunala skolor,
              tror jag att de flesta människor skulle vara helt främmande för
              ett sådant system. Ett visst mått av valfrihet är helt enkelt
              självklart för dagens föräldrar.
            </seg>
            <seg>
              Men vi ska veta att den valfriheten hela tiden har motarbetats
              av socialdemokrater och vänsterpartister. Det är viktigt att komma
              ihåg vilka som har välkomnat utvecklingen och vilka som har strävat
              emot.
            </seg>
            <seg>
              De senaste åren har vi här i riksdagen med knapp majoritet röstat
              ned olika förslag från Socialdemokraterna om att minska friskolors
              möjlighet att starta. De har inte välkomnat utvecklingen mot mer
              mångfald och valfrihet.
            </seg>
            <seg>
              Att kunna påverka val av skola är inte bara en frihetsfråga.
              Det är också en fråga om kvalitet. Det är ett värde i sig naturligtvis
              att föräldrar och barn kan vara med och bestämma över skolvalet,
              men mångfalden gör också att det blir bättre kvalitet. Mångfald
              innebär att kvaliteten höjs och att pedagogiska idéer föds. De
              undersökningar som har gjorts av kommuner med många friskolor
              styrker det påståendet.
            </seg>
            <seg>
              I det här betänkandet, fru talman, har de borgerliga partierna
              och Miljöpartiet ett antal gemensamma reservationer. Det handlar
              om fristående förskolor och fristående skolor. Vi slår grundläggande
              fast att det ska vara lika villkor för fristående och kommunala
              skolor. Varken friskolor eller kommunala skolor ska gynnas eller
              missgynnas.
            </seg>
            <seg>
              I dag är till exempel det kommunala bidraget till friskolor en
              stor osäkerhetsfaktor. Kommunens beräkningar är väldigt svårgenomträngliga.
              Det är ofta omöjligt att jämföra kostnaderna i en kommun med en
              annan. Här ser vi återigen hur dagens regler gör att en kommuns
              rent politiska inställning till friskolor kan påverka om det blir
              rättvisa bidrag eller inte.
            </seg>
            <seg>
              Det kommunala bidraget till friskolor är alltså en stor osäkerhetsfaktor.
              Det är väldigt svårt att tränga igenom hur bidraget räknas ut.
              Bidraget ska motsvara kommunens kostnader för sina skolor, med
              undantag för vissa extrakostnader, men man har olika beräkningsprinciper.
              Man räknar ut kommunens bidrag per elev, lokalkostnader, så kallade
              skolpliktskostnader och så vidare på väldigt olika sätt. Och kommunerna
              har ingen möjlighet att överklaga bidragsnivån.
            </seg>
            <seg>
              Det behövs begripliga och rättvisa principer. Därför är det ett
              stort steg framåt att de borgerliga och Miljöpartiet nu vill ge
              friskolorna rätt att överklaga beslut om ersättning. Vi föreslår
              att regeringen ska få i uppdrag att införa en rätt att överklaga
              nivån på de kommunala bidragen i förvaltningsdomstol. Det skulle
              öka kraven på kommunerna att använda tydliga redovisningar av
              hur de räknar fram bidragen.
            </seg>
            <seg>
              Fru talman! Det jag nämnde nu gällde friskolorna, som redan finns.
              När det gäller fristående förskolor införde som sagt Socialdemokraterna
              en lag mot sådana som kallades lex Pysslingen. Den avskaffades
              av den borgerliga regeringen med Bengt Westerberg som ansvarig
              minister, och etableringsfrihet för förskolor infördes. Sedan
              avskaffade Socialdemokraterna i sin tur den lagen och införde
              dagens system där kommunerna har rätt att säga ja eller nej till
              fristående förskolor godtyckligt. Sedan dess har dessa förskolor
              haft en mycket osäkrare ställning. Det ser väldigt olika ut i
              kommunerna. I vissa kommuner blomstrar alternativen i förskolan;
              i andra är det närmast kommunalt monopol.
            </seg>
            <seg>
              En stor nyhet som Allians för Sverige och Miljöpartiet föreslår
              i dag är just att införa samma etableringsfrihet för fristående
              förskolor som friskolor redan har i dag. Det innebär i korthet
              att kommunen ska godkänna fristående förskolor om skollagens krav
              är uppfyllda. Kraven skärps när det gäller kopplingen till läroplanen
              för förskolan i fråga om kvalitet och säkerhet. Det finns skrivningar
              om att det ska vara personal med relevant utbildning, att man
              ska utgå ifrån varje barns behov, att förskolan ska vara öppen
              för alla barn och så vidare. Kommunen får också möjlighet att
              med hänvisning till kvalitetskraven dra in tillståndet och stänga
              en fristående förskola med samma motivering som Skolverket kan
              stänga friskolor med.
            </seg>
            <seg>
              Vårt förslag bygger på Skollagskommitténs förslag, och Skollagskommittén
              ansåg inte att etableringsfrihet skulle medföra några ekonomiska
              konsekvenser. Socialdemokraternas och Vänsterpartiets påståenden
              om att det här skulle bli dyrare för kommunen är alltså spekulationer
              och lösryckta påståenden. Som sagt styrker inte erfarenheterna
              från kommuner med många fristående förskolor detta.
            </seg>
            <seg>
              Fru talman! I den här debatten om förskolor har också särskilt
              Socialdemokraterna före riksdagens debatt i dag tagit upp frågan
              om förskolor med konfessionell inriktning. Som sagt innebär dagens
              förslag att samma regler ska gälla för fristående förskolor som
              för fristående grundskolor. Egentligen hör alltså inte den frågan
              hemma här, men eftersom den har tagits upp vill jag ändå än en
              gång deklarera Folkpartiets rent principiella inställning inför
              framtiden i denna fråga.
            </seg>
            <seg>
              Vi i Folkpartiet anser att alla barn har rätt till en allsidig
              undervisning. Vi säger bestämt att religionsundervisning ska ge
              grundläggande kunskap om alla religioner och livsåskådningar.
              Alla trosuppfattningar ska behandlas med saklighet och respekt,
              och all undervisning ska bygga på vetenskap och beprövad erfarenhet.
            </seg>
            <seg>
              Skolverket genomförde under 2004 en särskild inspektion av fristående
              skolor med konfessionell inriktning där det i den samlade bedömningen
              visade sig att verksamheten inte stred mot de allmänna målen och
              värdegrunden. Samtidigt har några friskolor med konfessionell
              inriktning stängts i efterhand, och andra har fått nej till godkännande.
            </seg>
            <seg>
              Vi i Folkpartiet anser när det gäller friskolor i största allmänhet
              att reglerna för skolor och förskolor med konfessionell inriktning
              behöver skärpas och förtydligas. Reglerna måste vara glasklara
              så att inte skolor kan startas för att i verkligheten gå runt
              läroplanens uttalade mål. De få extrema fundamentalistiska religiösa
              organisationer som trots allt finns ska inte kunna gömma sig bakom
              en formellt korrekt ansökan.
            </seg>
            <seg>
              Partierna i Allians för Sverige har, som det står i vårt gemensamma
              utbildningsdokument, delvis olika uppfattning om hur tillståndsgivningen
              ska gå till. Från Folkpartiets sida kommer vi att fortsätta att
              argumentera för att regelverket ska ses över och förtydligas.
              Vi tycker att regelverket ska garantera att en ansökan om att
              få starta en friskola eller förskola med konfessionell inriktning
              ska bifallas bara om huvudmannen kan visa på tydliga insatser
              för att garantera allsidighet och objektivitet i undervisningen.
            </seg>
            <seg>
              I Allians för Sverige är vi som sagt också överens om att godkännande
              och tillsyn även när det gäller fristående förskolor så småningom
              ska föras över till Statens skolverk om vi får bilda regering.
              Det kommer också att garantera en mer objektiv granskning än vad
              kommunerna kan göra i dag. Men detta är som sagt en annan debatt,
              fru talman.
            </seg>
            <seg>
              Socialdemokraterna försöker utmåla förslaget om etableringsfrihet
              som en öppning för mindre seriösa förskolor. Det är precis tvärtom.
              Förslaget från Allians för Sverige och Miljöpartiet är två stora
              steg i rätt riktning. Dels är det en valfrihetsreform, dels blir
              det tydligare kvalitetskrav än i dag på en fristående förskola
              som vill starta. Jag accepterar inte Socialdemokraternas ständiga
              försök att med några få dåliga skolor som ursäkt försämra villkoren
              för alla fristående skolor.
            </seg>
            <seg>
              Avslutningsvis, fru talman: Om det blir majoritet i riksdagen
              för de förslag som Allians för Sverige och Miljöpartiet i dag
              lägger fram innebär det att fristående förskolor äntligen får
              samma rättsliga ställning som fristående skolor. Det innebär också
              att de sista resterna av Socialdemokraternas gamla lagförbud lex
              Pysslingen mot fristående förskolor försvinner. Föräldrarna kommer
              att få mer att säga till om när det gäller att välja förskola.
            </seg>
          </u>
          <note>
            Jag väljer att yrka bifall till de reservationer där vi har möjlighet
            att få majoritet i kammaren: reservation 1 under punkt 1, reservation
            6 under punkt 9, reservation 7 under punkt 10 och reservation
            18 under punkt 17.
          </note>
          <note type="speaker">
            Anf. 3 INGER DAVIDSON (kd):
          </note>
          <u xml:id="i-c4d3d1142b37dea8" who="unknown">
            <seg>
              Fru talman! Friskolornas vara eller inte vara debatteras ständigt.
              Efter den stora förändring av politiken som genomfördes under
              den senaste borgerliga regeringstiden står det dock klart att
              friskolorna har kommit för att stanna. Både de elever som går
              i en fristående skola och deras föräldrar är oftast nöjda med
              sitt val, och en stor majoritet av svenska folket anser att möjligheten
              att välja skola ska finnas. Även många som var starka motståndare
              mot friskoletanken från början erkänner faktiskt ofta att friskolorna
              lett till en positiv utveckling av skolväsendet i stort, och det
              är ju en spännande utveckling.
            </seg>
            <seg>
              Men det finns också de som fortfarande för en hårdnackad kamp
              mot friskolor. Och när det inte går att hacka ned på alla väljer
              de ut en grupp som det är särskilt lätt att skapa fördomar omkring
              i vårt sekulariserade samhälle, nämligen de som har en konfessionell
              inriktning. Med skolministern i spetsen går vänsterpolitiker och
              fackliga företrädare till storms mot dessa skolors rätt att existera.
              På ett okunnigt sätt beskrivs alla konfessionella friskolor som
              isolerade enklaver som utestänger eleverna från all kontakt med
              verkligheten utanför och slår dem i huvudet med Bibeln eller Koranen.
              Till och med barnkonventionen används på ett felaktigt sätt som
              argument i debatten. Några har också gått så långt att de vill
              förändra Europakonventionen så att barnen frikopplas från föräldrarnas
              inflytande när det gäller skolval. Man kan fråga sig på vilka
              andra områden dessa debattörer anser att staten och inte föräldrarna
              ska avgöra vad som är bäst för deras barn.
            </seg>
            <seg>
              När detta är sagt vill jag betona att jag inte tar en enda enskild
              skola i försvar, varken kommunal eller fristående, som inte lever
              upp till läroplanens målsättningar och värdegrund. Varenda skola
              ska kontrolleras med samma utgångspunkt och ska också som en yttersta
              åtgärd kunna stängas om de brister som eventuellt upptäcks inte
              åtgärdas på det sätt som är tänkt. Det har hänt i några fall,
              och det har säkert varit berättigat. Men fristående skolor ska
              lika lite som kommunala dras över en kam. Varje skola ska bedömas
              utifrån sina egna meriter.
            </seg>
            <seg>
              Ibland får jag för mig det kanske är en hädisk tanke att de som
              har högst tonläge och säger sig veta vilken hemsk indoktrinering
              som pågår i varenda konfessionell skola aldrig kan ha besökt någon
              av dem; att de aldrig har sett den blandning av elever och lärare
              som befolkar många av de här skolorna, lärare och elever med olika
              kulturell och religiös bakgrund; att de aldrig kan ha talat med
              elever och lärare enskilt för att höra deras åsikter; att de aldrig
              kan ha lyssnat på föräldrarna som valt skolan utifrån olika utgångspunkter,
              ofta på grund av att den är liten eller för att eleverna uppnår
              goda resultat och miljön är trygg. Det borde de göra innan de
              uttalar sig så kategoriskt. De kunde åtminstone besvära sig med
              att läsa Skolverkets inspektionsrapporter. Där framkommer en helt
              annan bild än den som de beskriver.
            </seg>
            <seg>
              Det är skamligt att elever, föräldrar och lärare som har valt
              en fristående grundskola med konfessionell inriktning år efter
              år ska tvingas leva med att beskrivas och bemötas utifrån den
              nidbild som har målats upp av dem. För övrigt handlar det om ½
              % av eleverna som går i grundskolan i dag.
            </seg>
            <seg>
              Min och Kristdemokraternas uppfattning är att pluralism på livsåskådningens
              område är en självklarhet i en demokrati. Att föräldrar ska ha
              rätt att välja en skola med eller utan konfessionell inriktning
              är en del av den pluralismen. I ett internationellt perspektiv
              är det inte särskilt kontroversiellt att hävda den åsikten, men
              tyvärr ofta i Sverige. Vi tänker i alla fall fortsätta att göra
              det, för vi vill stå på demokratisk grund i våra beslut.
            </seg>
            <seg>
              Fru talman! I och med de lagförslag som finns med i dagens betänkande
              förbättrar vi i allianspartierna tillsammans med Miljöpartiet
              förutsättningarna ytterligare för de fristående skolorna. Sten
              Tolgfors har i detalj beskrivit hur processen har gått till. Det
              tänker inte jag upprepa utan den finns, som sagt, redan för protokollet
              beskriven.
            </seg>
            <seg>
              Den första förändringen handlar om etableringsfrihet för godkända
              förskolor och fritidshem. Kommunerna har hittills kunnat stoppa
              en etablering utan sakliga skäl. Men nu ska de som uppfyller skollagens
              och läroplanens krav på god kvalitet och säkerhet också beviljas
              tillstånd att bedriva verksamhet och få bidrag av kommunen för
              det. En självklarhet år 2006 i Sverige, skulle man kunna tycka.
            </seg>
            <seg>
              Ulf Nilsson påpekade i sitt inlägg att det blir tydligare krav
              än det är i dag. I nästa andetag sade han att han vill ha ännu
              tydligare krav. Då kan man fundera på vad de skulle vara. Det
              är redan tydliga krav i dag. Med det här beslutet gör vi dem ännu
              tydligare. Då kan man tycka att det kanske skulle räcka. Men det
              är väl upp till Folkpartiet att fundera över på vilket sätt det
              skulle kunna bli ännu tydligare än med det vi har gjort i dag.
            </seg>
            <seg>
              Den andra förändringen är att friskolorna och deras huvudmän,
              om lagförslaget går igenom, får rätt att överklaga kommunens beslut
              om bidrag genom så kallade förvaltningsbesvär. I många kommuner
              är det ett ständigt trätoämne hur bidragen ska beräknas, trots
              att lagen säger att bidrag ska ges på likvärdiga villkor till
              kommunala och fristående skolor. Rätten att överklaga genom förvaltningsbesvär
              innebär att bidragets storlek kan prövas, men också att skolhuvudmännen
              blir en part i rättsprocessen. Det är viktigt för rättsskyddet
              och det är en fråga som de fristående skolorna länge har talat
              om att de skulle vilja ha möjlighet till.
            </seg>
            <seg>
              En tredje lagändring, som också Socialdemokraterna har anslutit
              sig till, innebär att fristående gymnasieskolor får rätt att driva
              ett individuellt program. Det har hittills av någon outgrundlig
              anledning inte varit tillåtet. Många fristående skolor är väldigt
              väl lämpade för att erbjuda elever med särskilda svårigheter ett
              individanpassat program som kan hjälpa dem att uppnå de kunskapsmål
              som de tidigare har misslyckats med. I och med det här lagförslaget
              blir det möjligt.
            </seg>
            <seg>
              Fru talman! Min förhoppning är att den konstlade motsättning
              som fortfarande finns mellan fristående och kommunala skolor i
              vissa kommuner, och som ständigt uppammas av vänsterpolitiker,
              ska kunna överbryggas. Friskolor med olika inriktning och kommunala
              skolor med olika profil och stor möjlighet att själva lägga upp
              sin verksamhet borde kunna verka sida vid sida, ha likvärdiga
              villkor och ses som fullvärdiga delar av skolväsendet. Varenda
              skola som klarar sin uppgift att ge eleverna både den kunskap
              och de värderingar de behöver för att få ett jobb men också för
              att kunna leva ett bra liv i vårt demokratiska samhälle är värd
              allt stöd från lagstiftarna och det omgivande samhället. Vi politiker
              borde lägga all kraft på att utforma stödet på ett sätt som underlättar
              för lärare och skolledare att uppnå det målet. Vem som är huvudman
              för skolan borde vara en andrahandsfråga i det sammanhanget.
            </seg>
          </u>
          <note>
            Jag yrkar också bifall till de fem partiernas gemensamma reservationer,
            nämligen nr 1, 6, 7 och 18.
          </note>
          <note type="speaker">
            Anf. 4 LENNART GUSTAVSSON (v):
          </note>
          <u who="lennart_gustavsson_b81021" xml:id="i-3ad15a255e7bc5a2" next="cont">
            <seg>
              Fru talman! Jag ska i den här debatten försöka uppehålla mig
              vid tre frågor. För det första frågan om den fria etableringsrätten
              för förskolor och skolbarnsomsorg, för det andra frågan om de
              konfessionella skolorna och för det tredje frågan om det individuella
              programmet vid fristående gymnasieskolor.
            </seg>
            <seg>
              En nu aktuell fråga är privatiseringar inom skolområdet. Det
              är väl känt att Miljöpartiet arbetar för att friskolor och fristående
              gymnasier ska ges ökat utrymme på den allmänna skolans bekostnad.
              Att det leder till och riskerar att ytterligare öka utanförskap
              och segregering inom den viktiga delen av välfärdsområdet som
              skolan utgör är inget som borgarna och tyvärr inte heller Miljöpartiet
              tycks bry sig om.
            </seg>
            <seg>
              Nu vill man gå vidare genom att lagfästa fri etableringsrätt
              för förskolor. Det innebär ytterligare privatiseringar av det
              allmänna och försvårar arbetet att genomföra en sammanhållen skola
              och förskola på lika villkor. Den föreslagna privatiseringen gör
              att kommunernas möjligheter att planera sin verksamhet utifrån
              barns och föräldrars behov med hänsyn till hushållning med kommunernas
              ekonomiska resurser försvåras ganska mycket. Det kan öka på kommunernas
              kostnader och ta i anspråk pengar som kunde användas på ett för
              kommuninvånarna bättre sätt.
            </seg>
            <seg>
              Det är också allvarligt att de föreslagna privatiseringarna gör
              det än mer fritt fram att starta religiösa förskolor. Det är uppenbart
              att religiösa förskolor i första hand är till för att tillfredsställa
              de vuxnas intressen och behov. Nu vill Miljöpartiet och de borgerliga
              partierna stärka föräldrarnas rätt även gentemot de yngsta barnen.
              Den lag om fri etableringsrätt för förskolan som de tänker driva
              igenom i riksdagen innebär att det blir fritt fram för religiösa
              förskolor.
            </seg>
            <seg>
              Vi som i likhet med FN:s konvention om barns rättigheter menar
              att barn har rätt till tankefrihet, samvetsfrihet och religionsfrihet
              drar den självklara slutsatsen att barns rättigheter väger tyngre
              än deras föräldrars valfrihet. Därför måste högeralliansens och
              Miljöpartiets förslag avvisas.
            </seg>
          </u>
          <note>
            Bifall till utbildningsutskottets förslag!
          </note>
          <u who="lennart_gustavsson_b81021" prev="cont">
            <seg>
              Fru talman! Skolan är till för barn och ungdomar och för att
              garantera att de får en saklig och allsidig utbildning. Det finns
              bestämmelser om skolans uppdrag och verksamhet i skollag, läroplan
              och andra styrdokument. I läroplanen för grund- och gymnasieskolan
              står därför att undervisningen ska vara icke-konfessionell. Vänsterpartiet
              menar att det är en mycket viktig princip, särskilt i ett mångkulturellt
              samhälle. Att undervisningen inte ska ta ställning för en viss
              trosuppfattning utan i stället uppmuntra till ett eget kritiskt
              sökande efter kunskap och ge stöd i skapandet av en egen världsbild
              är för oss grundläggande i en demokrati.
            </seg>
            <seg>
              Man kan med fog fråga sig hur det då kan finnas skolor med religiös
              inriktning som finansieras med offentliga bidrag. I läroplanerna
              både för det obligatoriska skolväsendet och för gymnasieskolan
              anges alltså att undervisningen i skolan ska vara icke-konfessionell.
              Det vi gör är att ställa oss frågan hur de fristående skolorna
              som drivs på konfessionell grund uppfyller detta grundläggande
              krav. Det är svårt att se varför offentliga medel ska användas
              till verksamheter som på avgörande punkter gör avsteg från gällande
              läroplan. Den offentligt organiserade skolans uppgift är enligt
              vår mening bland annat att utgöra en mötesplats för barn och unga
              med olika ursprung och därmed verka för integration, förståelse
              och respekt. Vi menar att Skolverket bör avslå ansökningar om
              bidrag till fristående konfessionella skolor.
            </seg>
            <seg>
              Fru talman! Vänsterpartiet motsätter sig att de fristående skolorna
              ska få rätt att erbjuda individuella programmet på gymnasieskolan
              av flera anledningar. Vi menar att det kommer att leda till att
              segregeringen ökar. Valet av skola kommer med de fristående skolorna
              att ha samma segregerande effekt på IV-programmet som det har
              haft i det övriga skolväsendet. Dessutom kan man befara att det
              kommer att startas skolor som endast erbjuder IV-programmet, vilket
              i sig skapar segregering.
            </seg>
            <seg>
              Det innebär dessutom att den naturliga och nödvändiga kontakten
              med gymnasieskolans övriga program saknas. Det kan ha en negativ
              inverkan på elevernas motivation och motverka syftet att eleverna
              ska bli behöriga att söka till ett nationellt eller specialutformat
              program.
            </seg>
            <seg>
              Frågan uppstår också vilket incitament den fristående skolan
              och dess huvudman har för att eleverna ska gå vidare till ett
              nationellt program.
            </seg>
            <seg>
              För den heterogena grupp som går på individuella programmet krävs
              anpassning till varje individs förutsättningar, intresse och behov.
              Det kan handla om alltifrån att med olika insatser öka motivationen
              till långtgående specialpedagogiska och ämnesmetodiska insatser.
              En förutsättning för att kunna genomföra detta är hög lärartäthet
              och att lärarna har pedagogisk utbildning.
            </seg>
            <seg>
              De fristående skolorna har stora brister på det här området och
              har en låg andel lärare som är behöriga. Inte sällan saknas det
              även andra pedagogiska resurser vid de fristående skolorna, till
              exempel skolbibliotek och speciallokaler för slöjd, hemkunskap,
              idrott och hälsa. Det finns därför anledning att tro att de fristående
              skolorna inte har förutsättningar att erbjuda eleverna på IV-programmet
              en tillräckligt bra utbildning.
            </seg>
            <seg>
              Det räcker inte med bara pedagogiskt stöd. Många av eleverna
              har dessutom andra problem som ställer stora krav på en väl utbyggd
              elevhälsa och utbildad personal, något som saknas i många av de
              fristående skolorna. Det är därför av största vikt att de resurser
              som ställs till förfogande kommer eleverna till del.
            </seg>
            <seg>
              I fristående skolor där eventuell vinst kan betalas ut till ägarna
              riskerar eleverna att gå miste om resurser. Det finns också en
              risk för att vissa skolor väljer billiga lösningar för utbildningen,
              såsom praktik eller studiebesök framför lärarledd undervisning,
              eftersom individuella programmet endast ska ge utbildning på heltid,
              inte undervisning på heltid. Bristen på insyn i de fristående
              skolorna är ytterligare en anledning till att dessa skolor inte
              bör bedriva verksamhet där det är oerhört viktigt att kvaliteten
              upprätthålls.
            </seg>
            <seg>
              Det är vanligt att eleverna på individuella programmet kommer
              från socialt utsatta miljöer och har problem som skolan ensam
              inte kan lösa. Många av dem kan därför behöva stöd och stimulans
              även utanför skolan, vilket förutsätter ett samarbete mellan skolan
              och andra institutioner och verksamheter.
            </seg>
            <seg>
              För att kommunen ska ha de bästa möjligheterna att planera och
              samordna bör det endast vara de kommunala skolorna som ska erbjuda
              individuella programmet även i fortsättningen.
            </seg>
            <seg>
              Fru talman! Avslutningsvis vill jag uttrycka en oro för hur lättvindigt
              Socialdemokraterna nu aktivt medverkar till en ytterligare privatisering
              av den svenska skolan. Socialdemokraterna har en oklarhet i sin
              syn på de fristående skolorna och på det fria skolvalet.
            </seg>
            <seg>
              Vid Friskolornas årsmöte i april i fjol sade skolministern bland
              annat: Socialdemokraterna har under 1900-talet, inledningsvis
              tillsammans med liberalerna, byggt upp och utvecklat en sammanhållen
              skola som bärs upp av den grundläggande idén om att samhället
              och skolan fungerar bäst när barn med olika bakgrund och erfarenheter
              möts och utbyter idéer med varandra. Där barn och unga ser att
              man kan vara olika men ändå lika mycket värd. Han sade vidare:
              När det gäller de fristående skolorna så har jag i flera sammanhang
              lyft fram att jag i grunden är positiv till dem och anser att
              de bör ses som en del av vår sammanhållna skola. Det är det som
              är mitt problem. Genom att göra det fria skolvalet och de fristående
              skolorna till en del av den sammanhållna skolan har man i mina
              ögon faktiskt lämnat idén om den sammanhållna skolan.
            </seg>
            <seg>
              Vänsterpartiet har många gånger stått upp för att försvara den
              svenska modellen, många gånger tillsammans med socialdemokratin,
              men enligt min mening tas nu faktiska steg som innebär att vi
              inom Vänsterpartiet blir ensamma kvar att försvara den gemensamma,
              sammanhållna och offentligt drivna skolan.
            </seg>
          </u>
          <note>
            Bifall till reservation 13 under punkt 12!
          </note>
          <note>
            Jag yrkar bifall till reservation 20 under punkt 19.
          </note>
          <note type="speaker">
            Anf. 5 INGER DAVIDSON (kd) replik:
          </note>
          <u xml:id="i-b1378f6f3be715d7" who="unknown">
            <seg>
              Fru talman! Jag har en ganska enkel fråga till Lennart Gustavsson,
              tror jag. Från vilken källa hämtar Lennart Gustavsson sina intryck
              av de konfessionella friskolorna?
            </seg>
          </u>
          <note type="speaker">
            Anf. 6 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-426bf0c3a93ec9bc">
            <seg>
              Fru talman! Jag hämtar mina intryck av de konfessionella skolorna
              från samtal med lärare, samtal med elever och även besök i konfessionella
              skolor.
            </seg>
            <seg>
              Jag vet, precis som Inger Davidson, att det säkert finns många
              konfessionella skolor som bedriver en bra undervisning. Vad jag
              försökte lyfta fram var den principiella frågan.
            </seg>
          </u>
          <note type="speaker">
            Anf. 7 INGER DAVIDSON (kd) replik:
          </note>
          <u xml:id="i-1529e40f2a709ca2" who="unknown">
            <seg>
              Fru talman! Ge mig då gärna några exempel på konfessionella friskolor
              som har fått besök av Lennart Gustavsson och där lärare och elever
              har gjort ned sin egen skola. Det vore intressant. Jag menar att
              de fördomar som sprids här i dag inte ens är värda att bemöta,
              för det handlar faktiskt om fördomar.
            </seg>
            <seg>
              Det gäller också det som Lennart Gustavsson gav uttryck för när
              det gäller det individuella programmet, en bild av fristående
              skolor som om de vore fullständigt ansvarslösa. Först och främst
              är det ett frontalangrepp på regeringspartiet, som Lennart Gustavsson
              samarbetar med, eftersom det numera är för fristående skolor.
            </seg>
            <seg>
              Att göra ned människor som arbetar i en verksamhet på ett seriöst
              sätt, och som skulle kunna erbjuda individuella program som just
              är individuella och riktade till den enskilda eleven, och påstå
              att de skulle utnyttja det genom att dra in pengar för att slippa
              betala till de här eleverna är fullständigt sanslöst. Var kommer
              allt ifrån?
            </seg>
          </u>
          <note type="speaker">
            Anf. 8 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-913c6764f1a0f322">
            <seg>
              Fru talman! Jag försökte lyfta en principiell diskussion där
              man också kan blicka tillbaka över tiden. Jag tvingas konstatera
              att avregleringar, det fria valet och framväxandet av ett stort
              antal skolor över tiden har lett till ett antal saker som jag
              i alla fall försöker se och lyfta upp till debatt. Det har lett
              till en ökad segregation. Det har lett till ökade ekonomiska kostnader
              för skolan totalt. Det har lett till större möjligheter för oseriösa
              skolhuvudmän. Det har lett till en snedvriden betygskonkurrens.
              Det har lett till framväxandet av storbolag och koncerner inom
              skolområdet. Och skolan har trots allt blivit en marknad. Den
              principiella diskussionen måste vi våga ta när det gäller de fristående
              skolorna som företeelse men också när det gäller de konfessionella
              skolorna.
            </seg>
          </u>
          <note type="speaker">
            Anf. 9 SOFIA LARSEN (c):
          </note>
          <u who="sofia_larsen_c36e3a" xml:id="i-6727bb2cc2c9fd0b">
            <seg>
              Fru talman! I ett läge då var femte 16-åring har svårigheter
              att komma igenom en vanlig text och då 20 % av åttorna i de svenska
              skolorna har problem med grundläggande mattetal har vår skolminister
              uttryckt och menar på fullaste allvar att friskolorna är det största
              problemet i svensk skola. Den fria pedagogiken och valfrihet är
              alltså värre än elevernas bristande kunskaper.
            </seg>
            <seg>
              För Socialdemokraterna och Vänstern är det viktigare att bestämma
              vem som ska utföra skolans uppgifter än att låta eleven själv
              få välja, att själv få möjligheten att få bästa stöd och hjälp
              just för sin egen skull, för den unika individen, för att kunna
              nå kunskapsmålen.
            </seg>
            <seg>
              Och det är ju verkligen beklagligt att vi har en regering som
              anser att huvudmannaskapet, alltså skylten på byggnaden eller
              på dörren, är viktigare än innehåll, resultat och kvalitet. Men
              det är en tydlig riktlinje som Socialdemokraterna kör efter rätt
              över. De tycker ju på allvar att det är bättre att de själva som
              vänsterpartister eller socialdemokrater kan bestämma över människors
              vardag än att människor kan få göra det själva.
            </seg>
            <seg>
              Socialdemokraterna vet ju bäst, och akta den som säger att han
              eller hon hellre vill bestämma över sitt eget liv än att en politiker
              i kommunhuset eller i riksdagen gör det. Ibland undrar jag om
              den långvariga makten, att sitta på maktens stolar eller gå i
              dess korridorer, har satt sig någonstans på kroppen eller i kläderna,
              för regeringens mantra är hela tiden att oavsett vad det handlar
              om och oavsett om det är bra eller dåligt så är det de själva
              som ska bestämma.
            </seg>
            <seg>
              Det här är ett synsätt och en politik som är väldigt långt ifrån
              den som vi i Centerpartiet står för, för vi är övertygade om att
              människor själva är benägna att fatta egna beslut. Vi i Centerpartiet
              är övertygade om att det fria valet för någonting gott med sig,
              och vi är övertygade om att människor själva ska kunna forma sin
              egen vardag, få ihop sitt eget vardagspussel utifrån den egna
              familjens eller den egna individens önskningar, förutsättningar
              och möjligheter.
            </seg>
            <seg>
              Regeringen pratar alltså hellre om huvudmannaskap än om kunskapsresultat
              i den svenska skolan. Det kanske inte är så konstigt i sig, för
              efter tolv års styre av Sverige har vi ju fått en skola som är
              mer kunskapssegregerad än på mycket, mycket länge. Vi har fått
              en sorteringsskola i Socialdemokraternas Sverige som stänger ute
              elever och som inte ger den ärliga chans som alla ska ha rätt
              och möjlighet till. Då blir det ju så klart enklare att prata
              om att det är någon annans fel, att det är någon annan som bär
              ansvaret. Det är den typiska nånannanismen som har blivit regeringens
              ansikte utåt; det är någon annan någon annanstans som bär ansvar.
            </seg>
            <seg>
              Att kunna välja skola uppskattas ju av de flesta, både elever
              och föräldrar. Och jag tror att de flesta inte tänker på vem som
              är huvudman. Man ser hellre vad som kan vara trevligt eller vad
              som är bra, en inriktning eller en möjlighet att kunna utvecklas
              inom en viss pedagogik eller vad det kan vara.
            </seg>
            <seg>
              Vi i Centerpartiet vill ju stärka förutsättningarna för både
              kommunala och fristående skolor så att kunskapsresultaten höjs.
              Vi har ju länge värnat om de fristående skolorna eftersom vi anser
              att de har en betydelsefull roll i skolväsendet inte minst på
              grund av den mångfald av olika pedagogiska inriktningar som de
              representerar. De utgör också ett viktigt inslag i den öppenhet
              och valfrihet som ska känneteckna vårt skolväsende.
            </seg>
            <seg>
              Tillsammans med den övriga alliansen har vi presenterat en rad
              förslag som ska ge likvärdiga villkor mellan skolorna oavsett
              huvudman, alltså likvärdiga villkor oavsett om det är en kommunal
              eller en fristående skola. Flera talare från alliansen har före
              mig gått in mer konkret men det handlar ju om förslag om de ekonomiska
              villkoren, etablering för grund- och gymnasieskolor, beräkning
              av ersättning för fristående skolor, momsregler, vuxenutbildning,
              skolskjuts och fler behöriga lärare också inom friskolorna. Det
              ska i ökad grad ges en likvärdighet för både rättigheter och skyldigheter.
            </seg>
            <seg>
              Ett led i det här är att friskolorna ska kunna erbjuda det individuella
              programmet. Det kommer nu att gå igenom, vilket vi tycker är väldigt
              bra. Vidare vill vi ge den fristående skolan rätt att överklaga
              beslut som handlar om ersättning, det så kallade förvaltningsbesväret.
              Det är ju ett led i att komma ifrån det faktum att fristående
              skolor i dag är så oerhört beroende av den enskilda kommunens
              välvilja beträffande hur ersättningen ska bli. Vi vill ju ha en
              likvärdighet oberoende av politisk färg eller ideologisk inriktning.
              Det ska inte avgöra hur mycket resurser jag som elev i en fristående
              skola ska få.
            </seg>
            <seg>
              Fru talman! Vi behöver underlätta för familjer att få ihop vardagspusslet,
              göra det lättare att få ihop familjelivet, vardagslivet och arbetslivet.
              Vi vill ha ett ökat självbestämmande i både familjepolitiken och
              barnomsorgen. Det är en av anledningarna till vårt förslag om
              etableringsfrihet för förskolor. Etableringsfriheten innebär ju
              att de förskolor som uppfyller de grundläggande krav som finns
              enligt lagen, bland annat att man följer läroplanerna, ska ges
              tillstånd att bedriva förskoleverksamhet. Det är inget hokus pokus,
              som man verkar tycka från Vänsterpartiet och Socialdemokraterna.
              Det är så man vill att det ska framstå. Förskolor med en bra grund,
              med en bra kvalitet, ska ju få starta, och det blir ett neutralt
              beslut i stället för ett färgat beslut. Vi vill ha ett rättvist
              system där det inte spelar någon roll var du bor. Självbestämmande
              för den egna familjen, den egna individen, ska ligga före politisk
              färg.
            </seg>
            <seg>
              Den grundprincip vi vill ha är ju att familjer ska ha den här
              valfriheten och självbestämmandet, och det förutsätter också att
              det finns en mångfald av barnomsorgsformer. Barnomsorgen ska ge
              utrymme för nytänkande och olika former av tjänster anpassade
              efter efterfrågan och den enskilda familjens unika behov. Då måste
              det finnas en riktig valfrihet, inte ett mellanting som det finns
              i dag. Det ska inte vara beroende på var du bor geografiskt i
              vårt land. Varje enskild familj ska kunna välja den barnomsorg
              som passar just den bäst oavsett om det är i kommunal regi, familjedaghem
              eller kooperativ. Makten över barnomsorgen ska flyttas från staten
              och kommunpolitikerna till föräldrarna. Det här är något som,
              tyvärr, Socialdemokraterna och Vänsterpartiet inte ställer upp
              på. Det är en väldigt tydlig ideologisk skiljelinje som visas
              upp.
            </seg>
            <seg>
              I stället för att säga rent ut att man inte vill ge människor
              makt över sin egen vardag och ge familjer möjligheter försöker
              man få till siffror och påstå att det här inte funkar i kommunerna,
              att det system som vi föreslår är till nackdel för kommuninvånarna.
              Socialdemokraterna vill inte att deras kommunpolitiker mister
              möjligheten att bestämma över människor och deras vardag medan
              vi i Centerpartiet och alliansen välkomnar det förslaget.
            </seg>
          </u>
          <note>
            Jag yrkar bifall till valfrihet, vilket innebär reservation 1,
            6, 7 och 18!
          </note>
          <note type="speaker">
            Anf. 10 MIKAELA VALTERSSON (mp):
          </note>
          <u who="mikaela_valtersson_079a93" xml:id="i-c7cacc8924c3f1e4">
            <seg>
              Fru talman! Etableringen av friskolor är något mycket positivt
              för det svenska skolväsendet. Friskolor har gett både barn och
              föräldrar större mångfald och större valfrihet när det gäller
              deras utbildning. Friskolorna tillför mycket i form av skolutveckling
              och nytänkande. Lennart Gustavsson, låt oss vara positiva till
              friskolornas framväxt och den goda inverkan de har, och låt oss
              ytterligare främja den utvecklingen i stället för att alltid fokusera
              på de kanske 6 % som går på en fristående skola och har negativa
              erfarenheter på det sätt som företrädare för Vänsterpartiet ofta
              gör. Låt oss inrikta oss på innehållet och kvaliteten i skolan
              snarare än på vilken huvudman det råkar vara som driver skolan
              och låt oss skapa likvärdiga villkor. Då först kan vi koncentrera
              oss på skolans uppdrag och hur den ska förvaltas, på lärarrollen,
              på skolans förmåga att ta vara på varje elevs unika begåvning.
              Detta uppdrag gäller ju faktiskt oavsett vilken huvudman det är.
            </seg>
            <seg>
              Friskolemodellen är en unik skolform i världen, en modern skolform,
              inte en gammaldags förlegad privatskola som segregerar elever
              utifrån ekonomiska förhållanden utan en skola som öppnar för stora
              möjligheter och skapar många varianter av olika skolor som kan
              möta varje elevs individuella behov. Friskoleformen har också,
              tvärtemot vad som ofta påstås, motverkat den segregation som boendet
              medfört och lossat på den gamla tvångströjan att alla ska stöpas
              i samma form.
            </seg>
            <seg>
              Socialdemokraterna och vänstern vill ofta inskränka friskolornas
              frihet. De vill att den kommunala byråkratin ska styra även över
              friskolorna och fristående förskolor, något som varken skulle
              gagna kommunerna, friskolorna eller eleverna, som ibland helt
              verkar glömmas bort i den socialdemokratiska ivern att ge makt
              och kontroll åt kommunpolitiker och styra mot en mer likriktad
              utveckling i skolan.
            </seg>
            <seg>
              Dagens betänkande, fru talman, är smått unikt i en riksdagsbehandling.
              Det finns ett antal reservationer från fem partier som troligen
              kommer att vinna majoritet här i kammaren. Dessa innebär både
              tillkännagivanden och mycket viktiga reformer för att skapa mer
              likvärdiga villkor och högre kvalitet för elever. Men i betänkandet
              finns också färdiga lagförslag som är tänkta att träda i kraft
              redan i sommar. Detta är ett demokratiskt framsteg. Det är, fru
              talman, egentligen rätt otroligt att riksdagen som landets lagstiftande
              församling aldrig annars lägger fram egna lagförslag.
            </seg>
            <seg>
              Vi har från Miljöpartiets sida under lång tid förhandlat om en
              ny skollag med regeringen och Vänsterpartiet. Det var stundtals
              mycket konstruktivt, och vi kunde enas om viktiga frågor. Men
              tyvärr kunde samsyn inte nås i stora, avgörande och grundläggande
              frågor. Vi är de första att beklaga att regeringen valde att inte
              göra upp om en skollag med oss. Men våra diskussioner visade på
              en avgörande skillnad i sättet att se på skolan, skolans styrning
              och uppdrag. När vi från Miljöpartiet ville ge ökad frihet åt
              kommunala skolor ville regeringen bevara dagens hårdare styrning
              av just kommunala skolor. När vi ville bevara frihetsgraden för
              de fristående skolorna ville regeringen inskränka densamma. När
              vi ville öka den pedagogiska mångfalden ville regeringen stärka
              likriktningen. När vi ville stärka rättssäkerheten för elever
              ville regeringen inte ändra dagens system. När vi ville skärpa
              kraven på att skolor ska leva upp till sina åtaganden genom tydligare
              sanktioner ville regeringen avvakta bättre tider.
            </seg>
            <seg>
              Då det blev uppenbart att det inte skulle läggas fram något skollagsförslag
              från skolministern under denna mandatperiod tog vi möjligheten
              att söka en annan majoritet i riksdagen för att ändå försöka genomföra
              några få men angelägna förändringar. Detta nederlag verkar ibland
              svårt för regeringen att ta, men här måste man nog inse det enkla
              faktum att den parlamentariska situationen ser ut som den gör
              och att en majoritet i kammaren söker förbättringar i stället
              för enbart förvaltning av rådande ordning.
            </seg>
            <seg>
              Nu föreslås det från utbildningsutskottets alla partier utom
              Vänsterpartiet att det införs en rätt för friskolor att ordna
              individuellt program. Detta är mycket bra, och Vänsterpartiet
              tenderar att bli alltmer ensamt i sitt vurmande för det kommunala
              monopolet.
            </seg>
            <seg>
              För oss i Miljöpartiet är det viktigt främst ur elevsynpunkt.
              Alla elever, även de som har IG i matte, engelska eller svenska,
              ska självklart ha samma rätt att välja skola. Att kunna välja
              en inriktning som passar just en själv och en pedagogik som man
              känner för kommer att innebära en välbehövd förändring för många
              elever.
            </seg>
            <seg>
              Vi har en reservation om de problem som många friskolor stöter
              på när kommuner försöker använda plan- och byggregler för att
              förhindra en skola att starta trots att man har fått tillstånd
              från Skolverket. Det är ett stort problem, och det behövs en översyn.
            </seg>
            <seg>
              Friskolorna är utlämnade till kommunernas goda vilja. De kan
              på många sätt försöka förhindra en etablering och därmed tar de
              på sig en större roll än de enligt regelverket för tillståndsgivning
              ska ha.
            </seg>
            <seg>
              Att friskolor ska kunna överklaga ersättningsnivåer är viktigt
              ur ett huvudmannaperspektiv, men då också i förlängningen ur ett
              elevperspektiv. Det är en kanske inte alltid lättillgänglig fråga.
              Men den är helt avgörande i vardagen för friskolor. Situationen
              i dag är faktiskt ohållbar. Här kan man tala om dåliga planeringsförutsättningar.
              Det handlar om olika ersättningar för elever på samma program,
              en rad olika kommuner att diskutera och förhandla med, ingen planeringsberedskap.
              Det går ofta långt in på terminen innan man vet vilken ersättning
              som gäller för en viss elev. Man har en rättsosäker situation
              vid överklagandet när man fastnar i en karusell av nya beslut
              och nya överklaganden utan att en hållbar situation kan nås.
            </seg>
            <seg>
              Nu skapar vi en mer rättssäker process genom att friskolor ska
              kunna överklaga ersättningsnivåer som förvaltningsbesvär och därmed
              kunna få ersättningsnivån fastställd av domstol.
            </seg>
            <seg>
              Fru talman! Så till dagens kanske mest omdiskuterade förslag.
              Vi föreslår i dag en ny lagstiftning för införandet av en etableringsfrihet
              för fristående förskolor. Möjligheten att välja det alternativ
              som passar varje enskild familj måste öka i svensk barnomsorg.
              Detta förslag innebär att kommuner inte längre kan säga nej om
              en förskola uppfyller de krav och regelverk som finns på nationell
              nivå i form av till exempel skollag, läroplan med mera.
            </seg>
            <seg>
              Det ska inte vara möjligt för en kommun att förvägra en stor
              grupp barn och föräldrar rätten till valfrihet och olika alternativ
              endast därför att man vill förhindra konkurrens eller helt enkelt
              inte gillar fristående alternativ.
            </seg>
            <seg>
              Denna förkärlek för det kommunala monopolet är väl föga överraskande
              när det kommer från socialdemokrater och vänsterpartister. Jag
              tror att även ni måste inse att vi lever på 2000-talet i en öppen
              demokrati med aktiva medborgare som vill ställa krav på service
              och kunna påverka sin vardag.
            </seg>
            <seg>
              Vårt förslag har beretts på ett noggrant sätt. Skollagskommittén
              har ett näst intill likalydande förslag. Det har varit på en bred
              remissrunda. Trots det valde vi att ha en hearing i utskottet.
              Förslaget har också remitterats till Lagrådet för synpunkter.
            </seg>
            <seg>
              Trots visst motstånd från socialdemokrater och vänsterpartister
              har vi nu lyckats komma så långt att förslaget föreligger för
              behandling i kammaren. Det är ett noggrant skrivet lagförslag
              där många aspekter har beaktats. Lagrådet har inte haft några
              avgörande invändningar. Att hävda att det här är dåligt berett
              är fel.
            </seg>
            <seg>
              Från Socialdemokraterna visar man sig kunna acceptera samma beredning
              och process när det gäller det individuella programmet. Det visar
              med all tydlighet att det inte är det som är problemet.
            </seg>
            <seg>
              Låt oss i stället lita på att föräldrar väljer det alternativ
              som passar just deras barn bäst. Låt oss slippa en socialdemokratisk
              veta-bäst-attityd.
            </seg>
            <seg>
              Från Socialdemokraterna och Vänstern sägs det i betänkandet att
              kommunerna genom en etableringsfrihet skulle missa kontrollen
              och planeringsberedskapen. Detta argument, om något, blottlägger
              en skillnad i vårt sätt att se på skolan. Det kan vara så att
              kommunerna får något sämre planeringsmöjligheter, även om det
              i långt högre grad påverkas av andra faktorer som till exempel
              hur många barn som föds och flyttar.
            </seg>
            <seg>
              Nu måste vi fråga oss vem vi egentligen har verksamheten för.
              I min världsbild är det för barnen vi bedriver förskoleverksamhet,
              inte för att göra livet enkelt för kommunpolitiker.
            </seg>
            <seg>
              Genom vårt förslag stärker vi möjligheten att ställa tydliga
              krav på kvalitet i stället för att det sker på godtyckliga grunder.
              Det finns förslag om krav på kompetens, att följa läroplanen och
              personlig lämplighet. Vi stärker öppenhetskravet genom att alla
              förskolor ska vara öppna för alla barn. Alla ska kunna verka under
              samma villkor.
            </seg>
            <seg>
              Att det skulle innebära kostnader för kommunerna är ett mycket
              dåligt underbyggt påstående, endast styrkt av en diffus beräkning
              från Utbildningsdepartementet utan hänvisning till hur man har
              räknat. Barn kostar lika mycket oavsett vilken förskola de befinner
              sig i.
            </seg>
            <seg>
              Om det ibland blir kostnader i initialskedet för en kommun innebär
              det i lika många fall en besparing eller vinst.
            </seg>
            <seg>
              Jag lärde mig fyra räknesätt när jag gick i skolan. Man kan inte
              bara räkna minusposter.
            </seg>
            <seg>
              Etableringen av de fristående förskolorna blir nog inte på något
              sätt explosionsartad med detta förslag. Det blir etableringar
              där de fyller ett behov eller skapar en inriktning som i dag inte
              finns. Det gör att både kvalitet och tillgänglighet förbättras.
            </seg>
            <seg>
              Att det skulle innebära en risk för att konfessionella förskolor
              ökar är en mycket obegriplig argumentation. Jag utgår ifrån att
              det är en missuppfattning. Det är väldigt tydligt att man måste
              följa den värdegrund som uttrycks i förskolans läroplan och vi
              ställer tydliga krav.
            </seg>
            <seg>
              Nej, Lennart Gustavsson, det blir inte fritt fram för religiösa
              förskolor. Man måste uppfylla de nationella kraven. Förskolorna
              ska inte bara startas, de ska också väljas av föräldrar.
            </seg>
            <seg>
              Argumentet att det skulle inverka på den kommunala självstyrelsen
              är det kanske allra svagaste argumentet. Hjärtligt välkomna, socialdemokrater
              och vänsterpartister, till kommunala självstyrelsekramarna!
            </seg>
            <seg>
              Så många gånger som vi från Miljöpartiet för döva öron har hävdat
              den kommunala självstyrelsen då vi har försökt hejda försök från
              regeringen att inskränka på densamma. Detta är dessutom inte en
              sådan inskränkning. Detta handlar om en decentralisering till
              en ännu lägre nivå, direkt till medborgarna. Det här är en rättighetslagstiftning
              som stärker medborgarnas rätt att välja alternativ.
            </seg>
          </u>
          <note>
            Fru talman! Jag yrkar bifall till reservationerna 1, 6, 7 och
            18.
          </note>
          <note type="speaker">
            Anf. 11 MIKAEL DAMBERG (s):
          </note>
          <u who="mikael_damberg_3c15a9" xml:id="i-dec9d97fd97d7e2c" next="cont">
            <seg>
              Fru talman! Nästa onsdag, den 10 maj, kan gå till historien som
              den dag då riksdagen öppnade för en framväxt av religiösa friskolor
              i Sverige.
            </seg>
            <seg>
              Det politiska ansvaret för detta vilar helt och fullt på de borgerliga
              ledamöter och miljöpartister som i så fall låter detta ske. Om
              ni hade trott att det skulle gå att smyga igenom en sådan här
              principiellt viktig förändring trodde ni fel. Ni bär ansvaret
              för detta förslag, men ni har inte svenska folket med er på det.
            </seg>
            <seg>
              Jag är därför övertygad om att det här förslaget inte kommer
              att vinna riksdagens gehör. Vi socialdemokrater motsätter oss
              förslaget och vill att riksdagen röstar ned den gemensamma reservationen
              från Miljöpartiet och högeralliansen om fri etableringsrätt i
              förskolan.
            </seg>
            <seg>
              Etableringsfriheten har många sidor. Den riskerar kvaliteten
              i förskolan. Som socialdemokrat och småbarnsförälder är jag mest
              rädd för en utveckling där barn delas upp redan i 12-årsåldern
              efter föräldrarnas religiösa tro och därmed inte får möjlighet
              att leka och lära känna varandra och andra barn i förskolan.
            </seg>
            <seg>
              Klyftorna växer i ett sådant samhälle. Misstänksamheten mot de
              andra fördjupas. Jag vill inte se en sådan utveckling i vårt land.
            </seg>
            <seg>
              Sverige får heller inte vara naivt. Det finns extrema politiska
              och religiösa grupperingar i vårt land. Varför skulle inte sådana
              religiösa församlingar kunna starta förskola för att verkligen
              se till att deras barn fostras in i deras egen kyrka, särskilt
              när det är kommunen som ska tvingas betala för det?
            </seg>
            <seg>
              Nu talar de borgerliga om en andra valfrihetsrevolution. Först
              kom friskolesystemet, nu ska förskolorna följa efter.
            </seg>
            <seg>
              Det man helt missar är att valfriheten och mångfalden redan är
              tre gånger så stor just i förskolan jämfört med grundskolan. Denna
              mångfald har uppstått utan att man har lagstiftat om att vem som
              helst ska få starta förskoleverksamhet.
            </seg>
            <seg>
              Erfarenheterna av de religiösa skolorna i Sverige är inte enbart
              positiva.
            </seg>
            <seg>
              Jag vet inte hur många av er som såg den senaste tv-intervjun
              med den tidigare rektorn på Al-Salamskolan i Örebro. Hon berättade
              att hon inte fick lyssna på P 1 på radio därför att det var en
              ljudslinga innan P 1:s reportage började, och musik var inte tillåtet
              i skolan.
            </seg>
            <seg>
              Men också Livets ord och andra religiösa friskolor har anmälts
              till Skolverket. Vissa har fått kritik. Några har lagts ned.
            </seg>
            <seg>
              Med dagens regler har varje kommun möjlighet att pröva, bedöma
              och ställa krav och ytterst säga nej till nya konfessionella förskolor.
            </seg>
            <seg>
              Jag tror att det vore ytterst oklokt att ta bort denna möjlighet.
              Alla barn som växer upp i vårt land har rätt att gå i en förskola
              och en skola som ger dem möjlighet att forma sin egen livsåskådning
              och tro.
            </seg>
            <seg>
              Förslaget om att alla som vill ska få starta förskola och få
              ersättning av kommunen hotar också kvalitetssatsningen på förskolan.
            </seg>
            <seg>
              Vi socialdemokrater har tillsammans med våra samarbetspartier
              infört ett öronmärkt statsbidrag till kommunerna för att anställa
              6 000 fler förskollärare och barnskötare i förskolan. Det är en
              öronmärkning som den borgerliga oppositionen har motarbetat hela
              tiden.
            </seg>
            <seg>
              Satsningen gör det möjligt för kommunerna att öka personaltätheten
              och minska barngruppernas storlek. All forskning visar att detta
              har stor betydelse för kvaliteten i verksamheten. Vi vill fullfölja
              denna satsning och dessutom stärka kvalitetskraven.
            </seg>
            <seg>
              Etableringsfriheten skulle innebära att resurser som skulle ha
              använts till att anställa mer personal och minska barngrupperna
              i stället försvinner i omställningskostnader och lokalkostnader.
              Det blir den befintliga förskolan som drabbas av besparingar och
              neddragningar.
            </seg>
            <seg>
              Av finansutskottets yttrande framgår att det vid deras utfrågning
              uppskattades att dessa kostnader kommer att uppgå till mellan
              230 och 820 miljoner kronor. Det motsvarar kostnaden för mellan
              700 och 2 400 förskollärare i vårt land. Det är klart att det
              påverkar kvaliteten. Det handlar både om anpassningskostnader
              och ökade kostnader för tillsyn och tillstånd för den enskilda
              verksamheten.
            </seg>
            <seg>
              Vi socialdemokrater vill i stället för detta höja kvaliteten
              i förskolan. Vi ser den svenska förskolan som ett viktigt första
              steg i det livslånga lärandet. I förskolan bildar leken och lärandet
              en unik och framgångsrik helhet.
            </seg>
            <seg>
              Vi socialdemokrater vill att förskolan ska bli en egen skolform.
              Vi vill att läroplanen ska omfatta alla förskolor. Vi vill att
              verksamheten ska ledas av rektor med pedagogisk insikt. Vi vill
              att behöriga förskollärare ska ha det övergripande ansvaret för
              undervisningen tillsammans med barnskötare.
            </seg>
            <seg>
              Inget av detta finns med i fempartireservationen. I stället föreslår
              partierna att man ska stryka formuleringen om att kommunerna får
              förena tillstånd med villkor av betydelse för kvalitet och säkerhet
              i verksamheten.
            </seg>
            <seg>
              Det var skönt att notera att Lagrådet underkände förslaget att
              ta bort kommunernas möjlighet att ställa krav och villkor också
              på enskild verksamhet. Med den föreslagna strykningen uppstår
              ändå en osäkerhet om exakt vilka kvalitetskrav och villkor som
              är möjliga att ställa på enskilda förskolor. Risken är uppenbar
              att kvalitetskraven med detta kommer att variera inom en och samma
              kommun.
            </seg>
            <seg>
              Vi socialdemokrater anser att det är helt nödvändigt att riksdagen
              tydliggör att kommunerna självklart även i framtiden ska kunna
              ställa kvalitetskrav när det gäller till exempel personalens behörighet,
              förskolans öppettider, barngruppens storlek och förskolechefens
              utbildning och kompetens.
            </seg>
            <seg>
              Det är talande för de borgerliga partiernas och Miljöpartiets
              låga kvalitetsambitioner för förskolan att de inte ens vill skriva
              in i skollagen att läroplanen för förskolan ska gälla också enskild
              verksamhet.
            </seg>
            <seg>
              Vi socialdemokrater vill att läroplanen ska omfatta alla förskolor.
            </seg>
            <seg>
              Fru talman! Jag vill också inför riksdagen kommentera beredningen
              av detta lagförslag. Vi i utskottets majoritet framhåller i betänkandet
              att vi inte är nöjda med hanteringen av detta ärende.
            </seg>
            <seg>
              Jag hoppas verkligen att detta slarviga sätt att arbeta med lagstiftning
              inte blir vägledande för riksdagen i framtiden.
            </seg>
            <seg>
              Moderaterna, Folkpartiet, Kristdemokraterna, Centerpartiet och
              Miljöpartiet har i utskottet lagt fram förslag om att riksdagen
              ska anta ett antal ändringar i skollagen i stället för att begära
              ett tillkännagivande till regeringen.
            </seg>
            <seg>
              De föreslagna lagändringarna har inte beretts inom Regeringskansliet
              i enlighet med sedvanligt utredningsförfarande. Inte heller har
              det konkreta förslaget varit föremål för remissbehandling. Behövliga
              upplysningar och yttranden från myndigheter har därför inte inhämtats.
              Inte heller har sammanslutningar och enskilda haft möjlighet att
              yttra sig.
            </seg>
            <seg>
              Ytterligare en effekt av att förslaget inte väckts genom en proposition
              är att det inte har funnits möjlighet för riksdagens ledamöter
              att utnyttja sin motionsrätt.
            </seg>
            <seg>
              Utskottets majoritet bestående av Socialdemokraterna och Vänsterpartiet
              har dock under beredningen i utskottet tagit initiativ till utfrågning
              av berörda aktörer, men under stor tidspress och med kort varsel.
              Dessutom har vi gett finansutskottet möjlighet att yttra sig över
              de ekonomiska konsekvenserna och finansieringsprincipen.
            </seg>
            <seg>
              Utskottet är också kritiskt till den orimligt korta tid som kommunerna
              kommer att få för att implementera det nya lagförslaget. Mot bakgrund
              av att lagändringen skulle förändra kommunernas ansvar för tillståndsprövningen,
              bidragsgivningen och tillsynsansvaret är frågorna definitivt inte
              tillräckligt seriöst hanterade.
            </seg>
            <seg>
              Avslutningsvis ska jag säga några ord om de övriga frågorna i
              utskottets betänkande 13 om fristående skolor som vi debatterar
              i dag och som omfattar totalt 86 yrkanden från allmänna motionstiden.
            </seg>
          </u>
          <note>
            En majoritet i utskottet bestående av Socialdemokraterna och
            alla andra partier utom Vänsterpartiet föreslår en lagändring
            som gör det möjligt för också fristående gymnasieskolor att inrätta
            individuella program. Lagändringen träder i kraft den 1 juli 2006.
          </note>
          <u who="mikael_damberg_3c15a9" prev="cont">
            <seg>
              Det har sagts att det är exakt samma sak som det har talats om
              när det gäller den förra lagstiftningen. Det är inte det. Regeringen
              har haft detta förslag konkret ute på remiss. Alla har haft möjlighet
              att yttra sig om det. Så det är berett på ett helt annat sätt
              än förslaget om principen om etableringsfrihet som jag talade
              om alldeles nyss.
            </seg>
            <seg>
              I betänkandet finns även några andra reservationer från de fem
              partierna som jag inte har tagit upp tidigare i mitt anförande.
              Ett handlar om att regeringen snarast ska lägga fram förslag om
              hur kommunala beslut om bidrag till fristående skolor ska kunna
              överklagas genom så kallade förvaltningsbesvär.
            </seg>
            <seg>
              Jag finner det minst sagt anmärkningsvärt om riksdagen skulle
              föregripa det gemensamma arbete som just nu pågår mellan Friskolornas
              Riksförbund, Sveriges Kommuner och Landsting och Skolverket när
              det gäller bland annat prövning och bidrag till fristående skolor.
              Faktum är att Skolverket ska redovisa resultatet av dessa gemensamma
              samtal senast den 1 juni, alltså om mindre än en månad. Det är
              ännu ett exempel på märkliga politiska initiativ. Risken är uppenbar
              att man försvårar det arbete som redan pågår, dessutom med ett
              förslag som inte på något sätt kan sägas vara helt genomarbetat.
            </seg>
            <seg>
              Sedan föreslås ett tillkännagivande om att lika villkor för skolor,
              oavsett driftsform, ska gälla och ytterligare ett lite otydligt
              förslag om att kommunerna på något sätt inte ska ansvara för plan-
              och byggregler och lokalfrågor i kommunen när det gäller just
              etableringar av fristående skolor.
            </seg>
            <seg>
              Jag välkomnar verkligen att ni är överens med oss socialdemokrater
              om att villkoren mellan fristående skolor och kommunala skolor
              ska vara så lika som möjligt. Det borde göra det enkelt att få
              till stånd en bred majoritet om framtidens skollag efter valet.
            </seg>
            <seg>
              Men ärligt talat hela detta betänkande är fullt av särkrav och
              särlösningar just för fristående skolor. Hela tanken med en ny
              skollag är ju att så långt som möjligt skapa likvärdiga villkor
              för fristående och kommunala skolor. Mot bakgrund av denna reservation
              ser jag verkligen fram emot en bred politisk enighet om likvärdiga
              villkor för alla skolor i den nya skollagen.
            </seg>
          </u>
          <note>
            Jag yrkar bifall till förslaget i utbildningsutskottets betänkande
            13 och avslag på övriga yrkanden.
          </note>
          <note type="speaker">
            Anf. 12 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-7261d288e1b8b9be">
            <seg>
              Fru talman! Innan du tar fajten med borgerligheten har jag en
              kort fråga.
            </seg>
            <seg>
              Är ett ökat inslag av fristående skolor önskvärt i en skolpolitik
              som utformas utifrån socialdemokratiska värderingar?
            </seg>
          </u>
          <note type="speaker">
            Anf. 13 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-dc922aaac2e0a829">
            <seg>
              Fru talman! Precis som skolministern sade, och som du citerade
              tidigare i ditt anförande, ser jag fristående skolor som en del
              av det gemensamma skolväsendet. För mig är inte huvudmannen det
              avgörande.
            </seg>
            <seg>
              Däremot kan jag säga att det är viktigt, inte minst i Helsingfors,
              när vi tittar på den utveckling och segregation som finns mellan
              skolor i vår region och i andra storstadsregioner att också de
              fristående skolorna tar ett ansvar för IV-eleverna. Det möjliggör
              vi genom den lagstiftning som vi nu föreslår, om det var detta
              som du var intresserad av.
            </seg>
          </u>
          <note type="speaker">
            Anf. 14 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-596972b5b0d5f35d">
            <seg>
              Fru talman! Eftersom jag ibland blir tveksam till hur Socialdemokraterna
              ser på ett ganska kraftigt ökat inslag av fristående skolor på
              alla nivåer inte förskolan, har jag förstått är det klart att
              jag funderar på detta. Många gånger har faktiskt Socialdemokraterna
              och Vänsterpartiet stått upp tillsammans och försvarat en allmän
              och sammanhållen skola som är offentligt förvaltad.
            </seg>
            <seg>
              Jag är därför den förste som är tacksam om man är tydlig från
              Socialdemokraterna. Men jag tycker att genom att nu öppna upp
              för de fristående gymnasieskolorna att bedriva det individuella
              programmet kommer det att bli ett ökat antal elever som går i
              de fristående skolorna. Jag ser det som ganska problematiskt,
              och jag har också svårt att förstå att Socialdemokraterna tar
              denna fråga på ett så lättvindigt sätt.
            </seg>
          </u>
          <note type="speaker">
            Anf. 15 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-7e3cc168dc9d1a8e">
            <seg>
              Fru talman! Min huvudpoäng är inte att få fler fristående skolor
              i Sverige. Min huvudpoäng är att vi ska ha många bra skolor i
              Sverige. Och vi ser ett problem i dag när det gäller att det bara
              är de kommunala skolorna som tar ansvar för IV-eleverna, medan
              det finns ett antal fristående skolor i dag som bedriver bra undervisning
              och som de facto också borde kunna ta ansvar för de elever som
              har det svårast. Det är fullt rimligt. Annars kan detta riskera
              att segregera skolsystemet ytterligare. Jag tror därför att det
              är ett viktigt steg att ta att faktiskt låta fristående skolor
              även arrangera IV-program.
            </seg>
          </u>
          <note type="speaker">
            Anf. 16 ULF NILSSON (fp) replik:
          </note>
          <u who="ulf_nilsson_00782a" xml:id="i-a58b9b268ebbda00">
            <seg>
              Fru talman! Det framgick av Mikael Dambergs anförande att han
              tydligen tycker att dagens ordning för fristående skolor och fristående
              förskolor är den bästa ordning man kan tänka sig. Jag vill ställa
              några frågor.
            </seg>
            <seg>
              Den första handlar om de ekonomiska villkoren. Tycker Mikael
              Damberg att det är ett enkelt och överskådligt system i dag där
              det är lätt att förstå vad kommunen egentligen ska betala till
              en godkänd fristående skola? Tycker Mikael Damberg att man får
              en kompensation för mervärdesskatten, som regeringen har skrivit
              att man förutsätter att kommunerna ska få? Tycker Mikael Damberg
              att kommunerna redovisar sina kostnader för lokaler och hur de
              hanterar budgetöverskott i sina skolor, som sedan skrivs av och
              så vidare, så att det räknas in i systemet för hur man ska betala
              bidrag? Den enkla frågan är: Varför tycker inte Mikael Damberg
              att vi ska få ett system där kommunerna blir tvungna att redovisa
              sina kostnader och hur de räknar ut de bidrag som betalas till
              friskolor?
            </seg>
            <seg>
              Den andra frågan är: Tycker Mikael Damberg att det är bra att
              dagens lagstiftning för godkännande av friskolor framför allt
              vilar på ett politiskt kommunalt godtycke? Avgörande för om en
              friskola kan startas eller inte kan vara ett litet vågmästarparti,
              kanske med mycket extrem inriktning åt ena eller andra hållet.
              Varför säger Mikael Damberg nej till tydligare regler som kopplar
              godkännandet av fristående skolor till läroplan, kvalitetskrav,
              öppenhet för alla barn och så vidare?
            </seg>
          </u>
          <note type="speaker">
            Anf. 17 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-7e3aecc190e29ebe">
            <seg>
              Fru talman! När det gäller den första frågan om ekonomi och fristående
              skolor hänvisar jag till min inledning. Det pågår just nu ett
              samarbete mellan Friskolornas Riksförbund, Sveriges Kommuner och
              Landsting och Skolverket. De ska redovisa sitt uppdrag den 1 juni.
              Det är om mindre än en månad. Det vore väl rimligt om riksdagen
              väntade på det förslaget och deras synpunkter innan man går i
              väg med ett förslag från er som ärligt talat nästan är parodiskt.
              Ni skriver att ni ska ha ett resursfördelningssystem som ska vända.
              Om man inte kan bevisa att man har rätt ska man gå på de andra
              siffrorna, och det kan leda till orimliga resultat, men ni tror
              att på sikt kanske det kan lösa sig.
            </seg>
            <seg>
              Det är ju inte seriöst.
            </seg>
            <seg>
              Låt mig gå över till den viktigare frågan om kommunernas ansvar
              att kunna säga nej till etableringen av religiösa förskolor i
              Sverige. Jag tycker att det är jätteviktigt att vi behåller den
              möjligheten. Jag läste Folkpartiets kommunala program som ni antog
              för mindre än två månader sedan. Ni skriver: I avvaktan på tydligare
              regler och bättre kontrollmekanismer vill vi införa ett stopp
              för nya religiösa friskolor i syfte att skydda barnens rätt till
              en allsidig undervisning.
            </seg>
            <seg>
              Det gällde i Folkpartiet för mindre än två månader sedan när
              det gäller friskolor. Nu ska kommunerna inte ens kunna säga nej
              till nya konfessionella förskolor. Ni öppnar ju förskoleområdet
              på samma sätt som vi har gjort med friskoleområdet med det förslag
              ni har lagt fram. Jag förstår inte vart ni är på väg.
            </seg>
          </u>
          <note type="speaker">
            Anf. 18 ULF NILSSON (fp) replik:
          </note>
          <u who="ulf_nilsson_00782a" xml:id="i-db084150c8270de7">
            <seg>
              Fru talman! Det är bra att det pågår ett arbete för att se över
              reglerna. Vi hoppas att det leder till ett resultat. Men det är
              själva grundprincipen att en kommun ska kunna överklaga nivån
              på ett beslut som vi vill uppdra till regeringen att se över.
              Vi detaljbinder inte regeringen när det gäller hur förslaget ska
              se ut, men vi ger klara anvisningar i vilken riktning det ska
              gå. Det är naturligtvis bra att det pågår ett arbete. Det gör
              ju att det blir lättare att efterkomma riksdagens beslut om det
              blir som vi föreslår.
            </seg>
            <seg>
              Den enkla principiella grundfrågan är ändå: Tycker Mikael Damberg
              att det är fel att fristående skolor ska kunna överklaga nivån
              på ett beslut? Är inte det rimligt? Det är väl en rimlig princip
              i de flesta andra sammanhang? Har man inte rätt att överklaga
              har den som bestämmer nivån inte någon särskilt stor press på
              sig att göra det seriöst. En hel del gör det naturligtvis seriöst
              ändå, men överklagandet är ett centralt begrepp.
            </seg>
            <seg>
              När det sedan gäller godkännandet av det som Mikael Damberg slarvigt
              kallar religiösa skolor och andra skolor finns det inga som helst
              riktlinjer i dag ute i kommunerna. Det handlar om godtycke hos
              den politiska majoriteten. Det kan vara seriösa politiker. Det
              kan vara politiker som hatar friskolor. Det kan vara politiker
              som älskar de mest extrema konfessionella friskolorna. Det finns
              inga inriktningar alls i dag. Det här är ett steg i en riktning
              där vi får tydligare kopplingar till läroplan, kvalitetskrav och
              så vidare. Om Mikael Damberg vill ha enhetliga regler när det
              gäller godkännande av olika friskolor förstår jag inte varför
              han inte vill gå i vår riktning. I dag finns det ju inga sådana.
              I dag är det rena politiska beslut.
            </seg>
          </u>
          <note type="speaker">
            Anf. 19 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-42628938708cdb52">
            <seg>
              Fru talman! Jag vill att kommunerna även fortsättningsvis ska
              kunna ställa höga kvalitetskrav på enskilda förskolor. Jag tror
              att Ulf Nilsson själv sade i sitt anförande att det fanns en risk
              med dagens friskolesystem att man skrev en fin ansökan på papperet,
              men att det inte var den verksamhet som faktiskt ryms i skolans
              värld. Nu ska samma system införas på förskolans område. Det är
              inte bara jag som använder detta. Jag har sett artikel på artikel
              från folkpartister de senaste månaderna som säger: Stopp för nya
              religiösa skolor. Det har stått i tidningarna gång på gång och
              i era egna stämmobeslut. Nu säger ni att samma system som ni inte
              gillar på skolområdet ska in på förskoleområdet. Problemet med
              läroplanen är ju att den inte gäller fullt ut i den enskilda förskolan.
              Ni skriver i er reservation att den inte gäller. Vi skriver i
              vår majoritetstext att vi vill att läroplanen ska gälla alla förskolor,
              även de enskilda.
            </seg>
          </u>
          <note type="speaker">
            Anf. 20 INGER DAVIDSON (kd) replik:
          </note>
          <u xml:id="i-7dd04b28d162d2ee" who="unknown">
            <seg>
              Fru talman! Vi tar gärna på oss ansvaret för att även förskolor
              med konfessionell inriktning ska få tillstånd att verka om de
              uppfyller alla de krav som ställs, Mikael Damberg. Det verkar
              som om ni helt bortser från den meningen som faktiskt finns med
              väldigt tydligt.
            </seg>
            <seg>
              Vi tog ansvar för att avskaffa lex Pysslingen en gång i tiden,
              nämligen under den tid då jag själv satt i regeringen. Då stod
              företrädare för Socialdemokraterna i riksdagens talarstol och
              sade med darr på stämman att vi skulle få bära ansvaret för att
              profithungriga personer nu skulle börja handla med barn som man
              handlar med hamburgare. Så fel ni fick. Jag tror att ni kommer
              att få lika fel i den här frågan.
            </seg>
            <seg>
              Men om ni nu vill förbjuda alla förskolor med konfessionell inriktning,
              om det nu skulle växa fram sådana, på vilket sätt tänker ni göra
              det? Ska föräldrarna få betala själva?
            </seg>
          </u>
          <note type="speaker">
            Anf. 21 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-5fb37d9630e7dc51">
            <seg>
              Fru talman! Vi har inte föreslagit att man ska förbjuda konfessionella
              förskolor eller skolor. Det finns sådana i dag. Vi menar att kommunerna
              även fortsättningsvis ska kunna säga nej och göra det på egna
              grunder genom en bedömning av om verksamheten är bra eller dålig
              och vilken typ av verksamhet det handlar om. På skolområdet har
              vi sett exempel på skolor som kanske inte borde få starta men
              som fyller i en bra ansökan och därmed kommer runt systemet. Det
              här är viktiga frågor. Nu säger man att de ska beröra ännu mindre
              barn. Nu är det ett och halvt- och tvååringar vi talar om. Jag
              är rädd för en sådan samhällsutveckling där man redan så tidigt
              delar upp barn efter olika religiösa uppfattningar.
            </seg>
            <seg>
              Mångfalden är ju så mycket större i förskolan. Ser man inte att
              den är tre gånger så stor? Det finns tre gånger så många privata
              enskilda alternativ i den sektor som i dag styrs på det sätt som
              jag förespråkar. I det system du förespråkar, där man ska ha en
              etableringsfrihet i grundskolan, är det tre gånger färre som har
              alternativ. På något sätt kan inte mångfaldsargumentet vara det
              tyngsta argumentet när det gäller förskolan. På något sätt vill
              man införa en näringsfrihetsprincip i förskolan och struntar då
              i barnens perspektiv. Det tycker jag är allvarligt.
            </seg>
          </u>
          <note type="speaker">
            Anf. 22 INGER DAVIDSON (kd) replik:
          </note>
          <u xml:id="i-42e9a1b94914e46d" who="unknown">
            <seg>
              Fru talman! Det är en mycket märklig syn att säga att det är
              att strunta i barnets perspektiv att låta deras föräldrar få större
              valmöjligheter när det gäller barnens fostran och utveckling.
              Föräldrar vill sina barn väl, även de som inte har precis samma
              inriktning som Mikael Damberg, som inte har samma politiska åsikter.
              De föräldrarna vill också sina barn väl. Jag tror inte att någon
              förälder tvingar sina barn till någonting som de själva upplever
              som det sämsta här i livet tvärtom.
            </seg>
            <seg>
              Låt mig ta upp en annan fråga också. I Nacka är 50 % av förskolorna
              fristående. Nacka är en välfungerande kommun, och den har tydligen
              klarat av den enorma svårigheten som Mikael Damberg målar upp
              om etableringsfriheten blir verklighet, för då kan ju kommunerna
              över huvud taget inte planera sin verksamhet, och det kommer att
              kosta så mycket. Det har inte varit några problem i Nacka. Man
              har berättat att det var en liten puckel alldeles när etableringen
              inleddes, men sedan har det jämnat ut sig. Hälften är alltså fristående
              i dag. För övrigt är det ingen av dem som är konfessionell, och
              det kanske kan lugna Mikael Damberg när han tror att det ska explodera
              på det här området. Varför klarar en borgerligt styrd kommun det
              här men tydligen inte vänsterstyrda kommuner?
            </seg>
          </u>
          <note type="speaker">
            Anf. 23 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-1c1d48f939323fd5">
            <seg>
              Fru talman! Det finns ju, som vi hörde vid hearingen, också socialdemokratiskt
              styrda kommuner som har etableringsfrihet i förskolan i dag, men
              då har de fattat det beslutet själva. Täby har ju 100 % av verksamheten
              enskild. Man har en kommunal avdelning i Täby. Det är fullt möjligt
              att göra det inom det system vi har i dag. Det minskar alltså
              bara betydelsen av att tvinga in kommunerna i ett system som kanske
              inte kostar någonting för de kommuner som har en kö och som bygger
              ut verksamheten. Där är det inte ett problem. Problemet kommer
              i de kommuner som har en minskande befolkning och minskat antal
              barn. Där kan detta bli ett problem och, som också finansutskottets
              yttrande visar, komma att kosta väldigt mycket pengar för de barn
              som går i dagens befintliga förskolor.
            </seg>
            <seg>
              Sedan vill jag kommentera det religiösa, och föräldrarnas och
              barnens roll. Jag har träffat och fått brev från vuxna människor
              som säger så här: Ni förstår nog inte vad grundskolan betydde
              för mig genom att jag fick gå i en kommunal skola. Jag hade en
              familj som var väldigt religiöst troende. Det här var min enda
              väg ut min enda kontakt med samhället i övrigt. Det har betytt
              oerhört mycket för mig.
            </seg>
            <seg>
              Ser man inte de här riskerna, det vill säga att det faktiskt
              finns barn som har sådana föräldrar men som vill få en annan syn
              på livet än vad som bara finns i familjen och umgänget runtomkring
              familjen, då ser man inte barnens rätt utan då fokuserar man bara
              på föräldrarnas rätt. Det tror jag är väldigt olyckligt.
            </seg>
          </u>
          <note type="speaker">
            Anf. 24 SOFIA LARSEN (c) replik:
          </note>
          <u who="sofia_larsen_c36e3a" xml:id="i-e32c730efbc6a413">
            <seg>
              Fru talman! Vi i alliansen lägger fram ett förslag i dag som
              vi hoppas blir realitet vad gäller etableringsfriheten för förskolorna
              ett rättvist och neutralt system som också ska ge grunden för
              en bra kvalitet.
            </seg>
            <seg>
              Jag skulle vilja ställa en fråga till Mikael Damberg, när han
              så strikt går på en sida och säger att det fortfarande är de som
              sitter i kommunerna som ska bestämma över barnomsorgen. Kan Mikael
              Damberg och Socialdemokraterna garantera att det sitter rätt politiker
              i kommunerna som garanterar den här likvärdigheten och kvaliteten?
            </seg>
          </u>
          <note type="speaker">
            Anf. 25 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-e57f90911543ff00">
            <seg>
              Fru talman! Det finns ju lagregler redan i dag för de enskilda
              förskolorna, och dem förändrar ju inte ni. Det är ju samma regler
              i dag. Det ni tar bort är möjligheten för kommunerna att säga
              nej till verksamhet som man tror är farlig för barnen och för
              segregationen i kommunen, och det tror jag är ett väldigt viktigt
              instrument att ha. Man bör ta de diskussioner som nu finns i samhället
              på allvar, när lärarnas riksorganisation går ut och varnar och
              säger: Ser ni vad som håller på att hända med de religiösa skolorna
              i Sverige?
            </seg>
            <seg>
              Se på de andra debattörer som är ute och diskuterar nu. Det här
              är inte den utveckling vi vill ha, nämligen att lyfta hela det
              religiösa tänket ned i förskolan. Jag tror att det vore väldigt
              olyckligt om kommunerna inte skulle kunna ha någonting att säga
              till om beträffande vilka religiösa samfund som startar i kommunen.
            </seg>
            <seg>
              Jag kan ställa en fråga till Sofia: Finns det inga religiösa
              samfund som du ser faktiskt inte borde få starta förskolor i Sverige
              i dag, eftersom det ska vara så neutralt och allting ska bero
              på den ansökan man skickar in till kommunen?
            </seg>
          </u>
          <note type="speaker">
            Anf. 26 SOFIA LARSEN (c) replik:
          </note>
          <u who="sofia_larsen_c36e3a" xml:id="i-a90bf4de9f576be2">
            <seg>
              Fru talman! Mikael Damberg går runt den fråga jag ställer till
              honom. Hans och Socialdemokraternas resonemang utgår ju från att
              kommunpolitikerna i dag sitter kvar så att Socialdemokraterna
              själva kan få bestämma och säga, utifrån godtycke eller ideologisk
              grund: Det ena verkar bra, men det andra verkar inte bra. Ni som
              bor på ett ställe får välja, men ni som bor på ett annat ställe
              får inte välja.
            </seg>
            <seg>
              Vår ideologiska utgångspunkt är att flytta makten från kommunpolitiker
              till människor själva, för vi är övertygade om att människor kan
              besluta om sin egen vardag. Som småbarnsförälder ska du kunna
              se till att du får ett vardagspussel som funkar och kunna kombinera
              vardagsliv, familjeliv och fritiden att du kan ha ett arbete som
              funkar med din barnomsorg. Men då säger Socialdemokraterna och
              Mikael Damberg: Nej, nu ska vi fortsättningsvis också ha pekpinnar
              i kommunerna som säger att något är bäst och något annat är sämst.
              Vi bestämmer över er som bor här.
            </seg>
            <seg>
              Det innebär att det beror på var jag geografiskt i landet har
              mitt hus, mitt hem, min lägenhet. Det är inte mitt självbestämmande
              som är det viktigaste. Här finns en grundläggande ideologisk skillnad.
            </seg>
            <seg>
              Vi vill att det ska finnas nationella krav och att man ska kunna
              följa en skollag och en läroplan och ge en kvalitativ grund. Det
              är oerhört viktigt att den grunden finns och att det också blir
              en valfrihet och ett självbestämmande, oavsett var i landet du
              bor.
            </seg>
            <seg>
              Jag skulle vilja fråga varför Mikael Damberg och Socialdemokraterna
              anser att det är bättre att det är var du bor, vilken ideologisk
              inriktning dina kommunpolitiker har eller själva godtycket som
              ska bestämma möjligheterna för din barnomsorg och inte din egen
              valfrihet.
            </seg>
          </u>
          <note type="speaker">
            Anf. 27 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-064c2925dd496009">
            <seg>
              Fru talman! Vår principiella utgångspunkt är att de som betalar
              också ska ha något att säga till om beträffande vad man betalar
              till. Om man tar kommunalskatt i en kommun för att betala förskolans
              verksamhet i kommunen så är det väl rimligt att man har någonting
              att säga till om när det gäller vart pengarna ska gå någonstans?
            </seg>
            <seg>
              Ni föreslår ju inte en krona mer till förskolan. Sveriges Kommuner
              och Landsting har sagt att det blir omställningskostnader. Det
              kommer att bli ökade tillsynskostnader som då ska tas från den
              befintliga förskolan. Det är ett ansvar som våra kommunpolitiker
              faktiskt vill ta, att kunna ge så bra kvalitet i verksamheten
              som möjligt.
            </seg>
            <seg>
              Men vänd på frågan då! Finns det inga religiösa samfund som du
              är lite tveksam till ska få starta, enligt dina neutrala regler?
              Du talar slarvigt, igen jag har hört det flera gånger under debatten
              i dag om att man ska följa läroplanen. Ni skriver ju i er egen
              reservation att enskilda förskolor inte behöver följa läroplanen.
              Tillståndsgivningen ska grunda sig på läroplanen. Det är någonting
              annat. De behöver inte följa läroplanen.
            </seg>
            <seg>
              Vi skriver i vår text att vi tycker att alla förskolor i Sverige,
              oavsett vilken kommun de ligger i, ska följa läroplanen, och det
              är ett mycket tydligare kvalitetskrav än det ni föreslår.
            </seg>
          </u>
          <note type="speaker">
            Anf. 28 STEN TOLGFORS (m) replik:
          </note>
          <u who="sten_tolgfors_b0487c" xml:id="i-18268c22d5eb93bf">
            <seg>
              Fru talman! Mikael Damberg har fel i varje enskild del i sitt
              anförande i hela sin argumentation. Låt mig ge några exempel.
            </seg>
            <seg>
              Han börjar med att påstå att Lagrådet underkänt det sätt vi hanterar
              kvalitetskraven på. Vad skriver Lagrådet? Enligt Lagrådets uppfattning
              behövs inte något bemyndigande avseende rätten att förena ett
              tillstånd med villkor eller att begränsa ett tillstånd till viss
              tid. Man fortsätter med att säga att kommunen har enligt allmänna
              förvaltningsrättsliga principer rätt att till sitt beslut foga
              olika slag av villkor. Detta är falsifiering nr 1.
            </seg>
            <seg>
              Mikael Damberg påstår att kvalitetskrav inte skulle kunna ställas.
              Vilka kvalitetskrav går i verkligheten att ställa med vårt lagförslag?
              Till att börja med gäller det krav på god kvalitet och säkerhet.
              Där är läroplanen grunden för kvalitetsbedömningen, oavsett om
              den gäller i verksamheten eller inte, om vi har den debatten,
              Mikael. Den är grunden för kvalitetsbedömningen. Kommunen ska
              utöva tillsyn, och om man inte följer kvalitetskraven kan tillståndet
              dras tillbaka. De allmänna krav som anges i 2 kap. 3 § skollagen
              är att förskolan ska ge god omsorg, att man ska ha personal med
              relevant utbildning och erfarenhet, barngrupper med lämplig storlek
              och sammansättning och ändamålsenliga lokaler, att verksamheten
              ska utgå från varje barns behov och att barn som av psykiska,
              fysiska eller andra skäl behöver särskilt stöd och särskild omsorg
              ska få det.
            </seg>
            <seg>
              Det finns en skola i Sverige, Mikael Damberg, som har haft exakt
              och precis de problem som du försöker göra svenska folket rädd
              för, och det var den kommunala skolan i Knutby inte någon annan,
              vad jag har sett. Det visar för mig bara en sak: Det är inte huvudmannaskap
              vi ska diskutera, utan det är att se till att säkra kvaliteten
              på skola och på omsorg för alla, oavsett huvudmannaskap. En kommun
              kan visst pröva, bedöma, ställa krav och säga ja eller nej utifrån
              kvalitetskraven, beroende på hur de möts eller inte, precis tvärtemot
              vad du säger. Vi varken öppnar eller stänger några dörrar för
              just konfessionella förskolor jämfört med i dag, men vi höjer
              kraven kvalitetsmässigt på dem, och det säger du nej till.
            </seg>
          </u>
          <note type="speaker">
            Anf. 29 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-8cd78fa756c86c24">
            <seg>
              Fru talman! Om man säger att bara Knutby har problem och att
              det är en kommunal skola så tror jag att man inte riktigt lever
              i verkligheten. Det finns många skolor runtom i Sverige som har
              problem, och det finns många religiösa skolor som också har diskuterats,
              liksom innehållet i de religiösa skolorna. Den stora frågan är:
              Vill man nu lyfta ned detta också på förskoleområdet och ta bort
              möjligheten för kommunen att säga nej?
            </seg>
            <seg>
              Kvalitetskraven och villkoren kan vi diskutera ganska mycket,
              men om det nu vore så att ni reservanter verkligen tyckte det
              var viktigt att kommunerna kunde ställa många tuffa kvalitetskrav,
              varför gjorde ni inte upp med oss då? Vi sade så här: Vi vill
              ha några tydliga exempel som visar att kommunerna även fortsättningsvis
              kan ställa behörighetskrav på personalen inte bara tala om relevant
              utbildning. Vi ville att förskolans öppettider skulle kunna regleras.
              Vi tyckte att barngruppens storlek skulle kunna regleras. Vi tyckte
              att förskolechefens utbildning och kompetens skulle regleras,
              och vi tycker att läroplanen ska gälla samtliga förskolor, oavsett
              om de är enskilda eller kommunala. Det är väl tydliga kvalitetskrav
              som Moderaterna kunde ha ställt upp på i den här processen!
            </seg>
          </u>
          <note type="speaker">
            Anf. 30 STEN TOLGFORS (m) replik:
          </note>
          <u who="sten_tolgfors_b0487c" xml:id="i-dbf2e8fd9826933c">
            <seg>
              Fru talman! Det enkla svaret på det är att Socialdemokraterna
              misslyckats efter sju års arbete att ens få fram ett förslag till
              skollag. Det vi här gör är att vi ändrar den berörda paragrafen
              som inför etableringsfrihet.
            </seg>
            <seg>
              Det är intressant att höra att Mikael Damberg tydligen anser
              att oppositionen numera äger hela skollagen och samtliga krav
              på skolan och förskolan. Tyvärr gör vi inte det ännu, men vi har
              förmodligen tagit ifrån er majoriteten vad gäller att skapa etableringsfrihet
              med skarpare kvalitetskrav än i dag vilket gör att vi kan bredda
              mångfalden och skapa en ny valfrihetsrevolution.
            </seg>
            <seg>
              Eftersom Mikael Damberg uppenbarligen helt missuppfattat vad
              det är för krav som gäller vill jag åter citera från läroplanen:
              Förskolan vilar på demokratins grund. Därför skall dess verksamheter
              utformas i överensstämmelse med grundläggande demokratiska värderingar.
              skall främja aktningen för varje människas egenvärde. Verksamheten
              skall syfta till att barnens förmåga till omtanke och empati om
              andra utvecklas, liksom öppenhet och respekt för skillnader i
              människors uppfattningar och levnadssätt. Förskolan skall vara
              öppen för skilda uppfattningar och uppmuntra att de förs fram.
              Varje barn skall ges möjlighet att bilda sig egna uppfattningar
              och göra val utifrån de egna förutsättningarna. Alla som verkar
              i förskolan skall hävda de grundläggande värden som anges i denna
              läroplan och klart ta avstånd från det som strider mot dessa värden.
              Detta är den grund vi ger till kommunerna för kvalitetsprövning.
            </seg>
            <seg>
              Jag förstår, fru talman, att skolministern väljer att i dag frånvara
              och distansera sig från den debatt som Damberg för. Det har från
              Dambergs sida i radio talats om extrema sekter, och han gör det
              även här. Det syftar bara till att skrämma, till att skapa rädsla
              för alternativ och till att så splittring i vissa partier i stället
              för att diskutera vad vi vill uppnå med detta förslag för förskolan.
            </seg>
            <seg>
              Tyvärr tror jag att det är så Socialdemokraterna gör. De söker
              en valrörelse baserad på rädsla och segregation, trots att det
              är skolans största problem i dag. Det finns skolor där alla är
              godkända, och det finns skolor där mer än hälften är underkända.
              Vem ansvarar för det? Jo, Damberg och vännerna när de ska skrämma
              med borgerligheten.
            </seg>
            <seg>
              Vi stärker kvaliteten för hela förskolan. Vi inför en ny valfrihetsrevolution.
              Socialdemokraterna sitter på läktaren, och det är klart att de
              är bittra, fru talman.
            </seg>
          </u>
          <note type="speaker">
            Anf. 31 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-802824ada557c7b0">
            <seg>
              Fru talman! Vi får väl se vem som sitter på läktaren när vi voterat
              klart.
            </seg>
            <seg>
              Jag tror att många riksdagsledamöter inte känner sig bekväma
              med det förslag som ni lagt fram. Den diskussion som förs vid
              fikaborden ute i landet handlar inte om att det här är nästa stora
              valfrihetsrevolution som måste genomföras i Sverige, alltså att
              öppna upp för konfessionella förskolor i Sverige.
            </seg>
            <seg>
              Låt mig ge ett citat: Många anser att Livets ords redan existerande
              skola i Uppsala är ett gränsfall. Vad händer till exempel om några
              vill starta en fundamentalistisk muslimsk skola eller om extrema
              politiska eller religiösa grupper av annat slag vill göra det?
              Citatet är inte av mig utan av Lars Leijonborg. Det finns många
              som oroar sig för vad som kan hända om man släpper fram detta.
              Jag tycker inte att man får nonchalera problemet.
            </seg>
            <seg>
              Sedan citerade Sten Tolgfors läroplanen, den läroplan som enligt
              hans egen reservation inte ska gälla de enskilda förskolorna.
              I rest my case.
            </seg>
          </u>
          <note type="speaker">
            Anf. 32 MIKAELA VALTERSSON (mp) replik:
          </note>
          <u who="mikaela_valtersson_079a93" xml:id="i-93f092d7bae9ef29">
            <seg>
              Fru talman! Mikael Damberg sade i replikskiftet med Lennart Gustavsson
              att för honom var huvudmannen inte det avgörande. Det påståendet
              tappar lite i trovärdighet när man lyssnar på Mikael Dambergs
              huvudanförande och på replikskiftena.
            </seg>
            <seg>
              Det finns många spridda fördomar och ogrundade påståenden i den
              här debatten. Jag tänkte fråga om en av dem. Det handlar om att
              hävda att det skulle innebära kostnader för kommunerna att införa
              etableringsfrihet. Hur är det möjligt att hävda det? Jag skulle
              vilja fråga Mikael Damberg hur de beräkningarna egentligen är
              gjorda. Vi har fått se en ganska diffus beräkning som innebär
              mellan 250 och 750 miljoner kronor i merkostnad per år, dock utan
              någon redovisning eller hänvisning vad gäller siffrorna.
            </seg>
            <seg>
              Jag vill fråga Mikael Damberg om han håller med om att vi även
              måste räkna på de vinster som kan bli i kommuner där de enskilda
              alternativen tar hand om en barnökning och kommunen därmed slipper
              dyra investeringskostnader. Är det något som vi också behöver
              ta hänsyn till?
            </seg>
          </u>
          <note type="speaker">
            Anf. 33 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-e73784e1fb6298ff">
            <seg>
              Fru talman! De kommunerna kan ju spara pengar. Jag tror inte
              att de kommunerna gråter. De kan införa etableringsfrihet i dag
              och därmed tjäna pengar på det, enligt ditt sätt att se. Problemet
              uppstår för de kommuner som inte kan tjäna pengar på det utan
              drabbas kostnadsmässigt. Ert förslag innehåller ju inte en enda
              ytterligare krona till förskolan. Däremot ska ni öppna nya förskolor,
              det ska ske en omställning, vilket innebär kostnader som ska tas
              från den befintliga verksamheten.
            </seg>
            <seg>
              Enligt finansutskottets yttrande kommer kostnaderna att uppgå
              till mellan 230 och 820 miljoner kronor. Det motsvarar kostnaden
              för mellan 700 och 2 400 förskollärare i Sverige. Det är klart
              att det kommer att drabba kvaliteten. Logiken är alltså ganska
              enkel. Det är inte svårt att reda ut detta.
            </seg>
            <seg>
              Jag kan förstå att Mikaela vill höja tonläget i debatten lite
              grann. Miljöpartiet måste väl ha en del interna diskussioner om
              etableringsfrihet i förskolan eftersom ombuden på deras kongress
              ju ville skärpa tillsynen över de religiösa skolorna och stoppa
              vinstdrivande skolor. Nu har Mikaela gått med på att öppna upp
              för religiösa förskolor. Jag förstår inte riktigt hur det ska
              gå ihop.
            </seg>
          </u>
          <note type="speaker">
            Anf. 34 MIKAELA VALTERSSON (mp) replik:
          </note>
          <u who="mikaela_valtersson_079a93" xml:id="i-424df47ef202682d">
            <seg>
              Fru talman! Det är ett helt felaktigt påstående. Det finns inget
              kongressbeslut om att skärpa tillsynen över konfessionella skolor
              eller förskolor.
            </seg>
            <seg>
              Jag tror att Mikael Damberg missar en liten poäng eller läser
              in saker som inte finns i vårt förslag. Vi har faktiskt inte föreslagit
              att man ska klona barn. Det finns exakt det antal barn som finns.
              De kostar lika mycket antingen de befinner sig i den kommunala
              förskolebyggnaden eller i ett fristående alternativ. Barnen blir
              inte fler bara för att man får starta alternativa former.
            </seg>
            <seg>
              Jag skulle vilja ta upp en sak till som rör de konfessionella
              förskolorna. Anser inte Mikael Damberg att kraven i den nationella
              läroplanen för förskolan räcker? Sten Tolgfors läste upp en del
              av de skrivningar som finns där om människors lika värde, om att
              värdera jämställdhet mellan flickor och pojkar, om att man ska
              ha en öppen inställning och ett kritiskt förhållningssätt och
              lära barn att få fler förhållningssätt. Det är ganska anmärkningsvärt
              att man från Socialdemokraternas, regeringspartiets, sida utgår
              från att det krävs fler krav än de nationella. Borde det i så
              fall inte tydliggöras i riktlinjer till kommunerna att ni tycker
              att det nationella regelverket är undermåligt?
            </seg>
            <seg>
              Man kan i dag, och med vårt förslag även i fortsättningen, säga
              nej till de förskolor som inte uppfyller dessa krav. Det är ett
              rätt dåligt argument att påstå att det skulle innebära att man
              släpper fram extremistiska inriktningar. Det är ganska ohederligt.
              I dag finns konfessionella förskolor i många s-styrda kommuner,
              såsom Helsingfors, Göteborg och Malmö. Att säga att det, precis
              som för skolor, enbart är att fylla i en bra ansökan visar inte
              bara på en bristande tilltro till sina egna lagar och regler utan
              också till sina egna myndigheter.
            </seg>
          </u>
          <note type="speaker">
            Anf. 35 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-a61cb970f6322810">
            <seg>
              Fru talman! Jag vill hänvisa till det som Ulf Nilsson sade. Läs
              gärna hans anförande om hur enkelt det kan vara att fylla i en
              ansökan och starta en skola. Det blir ännu enklare att fylla i
              en ansökan och starta en förskola. Det kräver inte lika mycket
              organisering. En sak är väl vad man skriver på papperet. Sedan
              är det en helt annan sak vad som verkligen händer i verksamheten.
              Detta innebär att man kan utsätta ett och ett halvt-, två- och
              treåringar för en prövotid innan man vet om det är bra eller inte.
            </seg>
            <seg>
              Jag tycker att det är bra att kommunerna har en nödbroms att
              dra i om de bedömer att verksamheten inte är bra. Det finns samfund
              i dag som velat starta, och som kan vilja starta, dessa förskolor,
              samfund som jag faktiskt inte tycker borde få rätt att göra det.
              Mikaela kanske tycker att alla religiösa samfund ska ha rätt att
              göra det. Jag tycker inte att det är den typen av debatt som svensk
              förskola behöver.
            </seg>
            <seg>
              Låt mig återgå till frågan om barnen och kostnaderna. Ja, det
              är exakt så; det blir inte fler barn och det blir inte mer pengar.
              När man flyttar tio barn från en förskoleavdelning till en annan
              uppstår tomma lokaler, vilket innebär nedskärningar som man inte
              genast kan täcka om ni inte kan trolla bort lokalerna eller om
              ni bara kan avskeda folk på samma gång. Den typen av arbetsrätt
              har vi inte i Sverige i dag, och därför innebär det kostnader
              för den befintliga förskolan. De som alltså ska få betala det
              hela är de befintliga förskolorna i Sverige. Det kommer att drabba
              kvaliteten och ytterst barnens verksamhet.
            </seg>
          </u>
          <note type="speaker">
            Anf. 36 MARGARETA PÅLSSON (m):
          </note>
          <note>
            Fru talman! Många positiva saker hände under den förra borgerliga
            regeringen. Bland annat avskaffades redan 1991 lex Pysslingen.
            Lagen hade då funnits i sex år och förhindrat att privata daghem
            fick del av statsbidragen. Före 1991 var det bara barn till välbeställda
            föräldrar som hade frihet att välja förskola. Friskolereformens
            införande förändrade radikalt förutsättningarna.
          </note>
          <u who="margareta_palsson_bd1413" prev="cont">
            <seg>
              Framväxten av de fristående skolorna har lett till att elever
              och föräldrar i allt högre utsträckning har fått möjlighet att
              välja mellan olika alternativ. Denna ökade mångfald av skolor
              behövs i ett Sverige där befolkningen blir alltmer heterogen,
              med olika bakgrund, erfarenheter och preferenser i alla fall om
              vi värnar varje barns rätt till en bra skolgång, oavsett barnets
              bakgrund eller bostadsort.
            </seg>
            <seg>
              I Skolverkets enkät svarade 90 % av föräldrarna att de tycker
              att det är bra och viktigt att ha möjlighet att välja skola. Därför
              är det beklagligt att så många i denna riksdag behåller de ideologiska
              skygglapparna och bortser från vad föräldrar och elever tycker.
            </seg>
            <seg>
              Nej, vi måste sätta barnen och föräldrarna i centrum. För dem
              är inte det viktiga vem som är huvudman för förskolan eller skolan,
              utan det viktiga är att barnen känner sig trygga, trivs och utvecklas
              på bästa sätt utifrån sina egna förutsättningar.
            </seg>
            <seg>
              Bara 17 % av de inskrivna barnen går i en fristående förskola,
              och de är dessutom mycket ojämnt fördelade över landet. De flesta
              fristående alternativ finns i storstäder och i förortskommuner,
              och de är mycket färre i industrikommuner och glesbygd. De saknas
              helt i ca 60 kommuner. Men de fristående alternativen är viktiga
              för mångfalden och kvaliteten. De har påverkat kommunala skolors
              förändringsarbete på ett mycket positivt sätt. Många skolor har
              utvecklat sitt sätt att arbeta, skapat profilklasser etcetera.
              Engagerade föräldrar har kunnat driva glesbygdsskolor som annars
              hade hotats av nedläggning. Fler arbetsgivare skapar också en
              bättre arbetsmarknad för lärare, som får större möjlighet att
              påverka både arbetsmiljö och lön.
            </seg>
            <seg>
              När skolor tvingas anstränga sig för att få elever främjar det
              utvecklingen och höjer kvaliteten. För oss moderater är det grundläggande
              att alla skolor oavsett huvudman har likvärdiga förutsättningar
              och kvalitetskrav. Forskning visar att i kommuner där konkurrens
              från fristående skolor finns har positiva effekter för elevernas
              resultat uppkommit också i de kommunala skolorna. I en avhandling
              från Uppsala universitet undersöktes särskilt om friskolorna hade
              bidragit till ökade kunskapsklyftor, vilket ofta har hävdats i
              debatten, och man kom fram till att så inte alls var fallet. Tvärtom
              gynnas både låg- och högpresterande elever av friskolor.
            </seg>
            <seg>
              Dagens lagstiftning om enskilda förskolor har många brister.
              Den öppnar för godtycke. Kommuner kan neka ett fristående alternativ
              tillstånd och bidrag trots att kvalitetskraven är uppfyllda. Den
              är också oklar om vilka kvalitetskrav som behöver ställas på verksamheten.
              Det är faktiskt en skam att Socialdemokraterna under sina tolv
              år vid makten inte har förmått åtgärda detta genom att förtydliga
              skollagen!
            </seg>
            <seg>
              Fru talman! Nu lägger vi fram ett förslag som innebär att enskilda
              förskolor och fritidshem ska beviljas tillstånd om kraven på verksamheten
              uppfylls. Kraven är oerhört viktiga, inte minst att läroplanens
              krav uppfylls. Därför förtydligar vi i förarbetena hur kraven
              på kvalitet och säkerhet ska tolkas.
            </seg>
            <seg>
              Vårt förslag innebär också att kommunerna blir skyldiga att lämna
              bidrag om tillstånd finns och om verksamheten är öppen för alla
              barn. Det är nödvändigt att säkra likvärdiga förutsättningar oavsett
              huvudmannaskap. Kravet på öppenhet är nytt, och det innebär en
              skärpning jämfört med i dag.
            </seg>
            <seg>
              Den vanligaste formen av enskild förskola är en förskola som
              drivs av ett föräldrakooperativ. Vi moderater vill uppmuntra och
              ta till vara engagemanget hos föräldrarna. Vi tror att det gynnar
              kvaliteten för barnen på ett positivt sätt. Vi vill se en förskola
              som präglas av pedagogisk mångfald och valfrihet. Vi vill se en
              förskola som har bättre resurser än i dag, och därför satsar vi
              moderater över 1 miljard på förskolan under perioden.
            </seg>
            <seg>
              Vi tycker inte att det är acceptabelt att många socialdemokratiskt
              styrda kommuner enbart av ideologiska skäl har noll valfrihet
              och per automatik anvisar plats i en kommunal förskola. Enskilda
              alternativ bidrar väsentligt till större pedagogisk mångfald och
              valfrihet och blir därigenom en drivkraft för högre kvalitet.
            </seg>
            <seg>
              Rätten att välja skola är en demokratisk rättighet, men den är
              fortfarande en omöjlighet i mer än en femtedel av Sveriges kommuner.
              Därför vill vi moderater också ge denna möjlighet till barn och
              föräldrar i de kommunerna.
            </seg>
            <seg>
              Vi moderater är övertygade om att fristående förskolor och skolor
              motverkar den segregation som det svenska boendet skapar. Är det
              någon som ser någon etnisk mångfald i en kommunal skola på Östermalm?
              Den finns däremot i många friskolor.
            </seg>
            <seg>
              Jag pratade i går med personer från en friskola i Lund som drivs
              som ett föräldrakooperativ. I den förskolan finns 43 barn från
              13 nationaliteter, 12 personal från 6 olika nationaliteter, och
              bland föräldrarna finns både den skånska adeln och familjer från
              det segregerade miljonprogrammet intill. Friskolor blir ofta multinationella,
              och det är ännu ett skäl till att de är bra.
            </seg>
            <seg>
              Fru talman! Jag yrkar bifall till reservation 1, 6, 7 och 18,
              men jag står självfallet bakom alla moderata reservationer.
            </seg>
          </u>
          <note type="speaker">
            Anf. 37 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-a2f7b2bf6bfd13e9">
            <seg>
              Fru talman! Anledningen till att jag begärde replik var att Margareta
              Pålsson tillät sig att göra en liten historisk exposé och förflyttade
              sig ett antal år tillbaka i tiden. Hon gav en ganska bra bild
              av de reformer som sjösattes i början av 1990-talet och den positiva
              utveckling de har haft. Jag skulle nu vilja lägga fram några påståenden
              och få höra Margareta Pålssons kommentarer till dem.
            </seg>
            <seg>
              Avregleringen, det fria valet och framväxten av ett stort antal
              fristående skolor har medfört
            </seg>
          </u>
          <note type="speaker">
            Anf. 38 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-1600a53e0c926a78">
            <seg>
              Fru talman! Jag avslutade mitt anförande med att berätta hur
              en ganska typisk förskola ser ut i en förortskommun eller i en
              större kommun. Just där finns mångfalden.
            </seg>
            <seg>
              Vänsterns sätt att planstyra boendet i Sverige har lett till
              en omfattande boendesegregation. Om alla barn och elever går i
              den skola som ligger närmast hemmet blir det en omfattande segregation
              också bland eleverna och bland dem som växer upp och ska ta över
              det här samhället. På Östermalm kommer det fortsatt att vara bara
              de som bor på Östermalm som går i skola, och i skolorna i Rinkeby,
              Tensta och Rosengård blir det de elever som har sämst förutsättningar
              i landet. Så vill vi inte ha det.
            </seg>
          </u>
          <note type="speaker">
            Anf. 39 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-148bd923a0d659fe">
            <seg>
              Fru talman! Jag konstaterar att jag inte fick någon respons på
              mitt försök att ge en annan bild av vad det fria valet och framväxten
              av fristående skolor har inneburit. I stället fick vi en diskussion
              om boendesegregationen. Att boendesegregationen är problematisk
              vet vi, och det finns det inga lätta lösningar på.
            </seg>
            <seg>
              Som inlandsbo kan jag ibland bli trött på den storstadsfokusering
              som finns i skoldebatten. Jag brukar säga att den är Helsingforssfixerad,
              och det står jag för. Det finns en annan värld i Sverige där också
              skolan ser annorlunda ut.
            </seg>
            <seg>
              De påståenden jag kom med i min fråga till Margareta Pålsson
              är inget jag tänkt ut på egen hand. I stort sett är de ett citat
              ur boken Motbok om det ideologiska sveket mot skolan av Lena Fejan
              Ljunghill och Sten Svensson. En av dem är chefredaktör för Lärarnas
              tidning, och den andre är chefredaktör för Pedagogiska magasinet.
            </seg>
            <seg>
              Det finns faktiskt en annan bild av det som sker i skolan, och
              det är väldigt enögt av borgerligheten att man inte vågar diskutera
              att de fristående skolorna faktiskt har en annan effekt än den
              gyllene effekt som ni påstår att de har.
            </seg>
          </u>
          <note type="speaker">
            Anf. 40 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-963e3390443fe05f">
            <seg>
              Herr talman! Lennart Gustavsson påstår att vi inte ser den realitet
              som finns i många inlandskommuner. Jag är kanske inte så väl bevandrad
              när det gäller hur det ser ut just i Lennarts kommun, men jag
              är väl bevandrad när det gäller hur det ser ut i Skåne. Där kan
              man verkligen inte tala om inlandskommuner.
            </seg>
            <seg>
              Min egen hemkommun ligger två mil från vattnet och har varit
              socialdemokratiskt styrd i de flesta år. Den hade dock en moderat
              kommunstyrelseordförande under åren 19921994, och då tillkom ett
              alternativ. Vi fick då en Montessoriförskola.
            </seg>
            <seg>
              Sedan har ett antal försökt att få etablera sig i min hemkommun.
              Varje gång har det hänvisats till att vi inte behöver någon utbyggnad,
              och sedan har man hela tiden byggt ut den kommunala förskolan.
            </seg>
            <seg>
              Människor i Åstorp är inte annorlunda än människor i Ängelholm
              och Helsingborg, de kommuner vi ligger grannar till. Där är det
              fullständigt naturligt att man väljer förskola. Men om man bor
              i Åstorp ska man inte få göra det.
            </seg>
            <seg>
              Jag hoppas att det kan bli verklighet, om det går rätt i voteringen
              på onsdag.
            </seg>
          </u>
          <note type="speaker">
            Anf. 41 SONIA KARLSSON (s):
          </note>
          <note>
            Herr talman! Finansutskottet har av utbildningsutskottet beretts
            tillfälle att yttra sig i detta ärende.
          </note>
          <u who="sonia_karlsson_0d0065" prev="cont">
            <seg>
              Först och främst konstaterar finansutskottet att förslaget om
              fri etableringsrätt för förskolor inte åtföljs av en särskild
              analys om det påverkar kommunernas verksamhet och om det får effekt
              på deras ekonomi. Finansutskottet har därför genom en intern utfrågning
              inhämtat synpunkter om förslagets ekonomiska konsekvenser.
            </seg>
            <seg>
              Enligt Finansdepartementet och Svenska Kommunförbundet medför
              det aktuella förslaget ytterligare en osäkerhet för den kommunala
              planeringen i form av ett i praktiken okontrollerbart antal nyetableringar.
              Förslaget ger de privata aktörerna rätt att utan någon tidsbegränsning
              tillhandahålla barnomsorg och få bidrag till detta, samtidigt
              som kommunernas skyldighet att täcka upp för den efterfrågan som
              enskilda huvudmän inte tillgodoser kvarstår.
            </seg>
            <seg>
              Kommunerna måste i så fall antingen hålla med en viss överkapacitet
              eller ha en förhöjd beredskap för snabb ökning eller minskning
              av antalet platser i den kommunalt drivna förskoleverksamheten
              för att leva upp till skyldigheten att tillhandahålla barnomsorg
              till den som så önskar. Detta bedöms medföra ökade kostnader för
              kommunerna jämfört med dagens behov.
            </seg>
            <seg>
              I samband med utfrågningen har utskottet också tagit del av en
              konsekvensberäkning sammanställd av Utbildningsdepartementet.
              Mikael Damberg har redan gått in på de kostnaderna.
            </seg>
            <seg>
              Finansutskottet gör samma bedömning som Finansdepartementet och
              Kommunförbundet att de kostnader som skulle tillkomma för kommunerna
              till följd av reservanternas förslag är av sådan art att de bör
              ersättas av staten i enlighet med finansieringsprincipen. Förslaget
              innebär nämligen att riksdagen ska fatta ett bindande beslut om
              ändringar av regler med direkt sikte på kommunal verksamhet. De
              uppgifter som i dag är frivilliga för kommunerna blir i och med
              den föreslagna regeländringen obligatoriska. Det är denna föreslagna
              tvingande regel som gör att finansieringsprincipen blir tillämplig.
            </seg>
            <seg>
              Den möjlighet att neka bidrag som reservanterna tilldelar kommunen
              om den enskilda verksamheten innebär påtagligt negativa följder
              för motsvarande verksamhet i kommunen ska enligt författningskommentarerna
              tolkas ytterst restriktivt. Detta medför att förslaget kraftigt
              begränsar kommunens möjlighet att neka bidrag, men även att återkalla
              tillstånd och upphöra med bidrag på grund av minskad efterfrågan,
              vilket förhindrar effektiviseringsåtgärder som även omfattar den
              enskilda förskoleverksamheten. De i vissa situationer nödvändiga
              besparingsåtgärderna skulle därför bara drabba den kommunala förskolan.
            </seg>
            <seg>
              Mot denna bakgrund drar Finansdepartementet slutsatsen att förslaget
              leder till en inskränkning av kommunens rätt att besluta om hur
              de kommunala skattemedlen ska användas. En skyldighet för kommunerna
              att lämna tillstånd för och bidrag till enskilda förskolor innebär
              således en begränsning av utrymmet för den kommunala självstyrelsen.
            </seg>
            <seg>
              Jag instämmer helt i Finansdepartementets slutsats att en skyldighet
              för kommunerna att lämna tillstånd och bidrag till enskilda förskolor
              innebär ett ingrepp i den kommunala självstyrelsen. Däremot ankommer
              det inte på finansutskottet att väga frågan om fri etableringsrätt
              för enskilda förskolor mot en inskränkning av utrymmet för det
              kommunala självstyret.
            </seg>
            <seg>
              Det är utbildningsutskottet som ska göra denna bedömning, och
              jag är mycket nöjd med den skrivning som utbildningsutskottet
              har i betänkandet angående den kommunala självstyrelsen. Där påtalar
              utskottet särskilt att de föreslagna regelförändringarna innebär
              en begränsning av det kommunala självstyret, och också att förslaget
              innebär en inskränkning i kommunens möjligheter att besluta om
              hur kommunala skattemedel ska användas.
            </seg>
            <seg>
              Herr talman! Jag har många gånger i denna kammare debatterat
              med borgerliga företrädare om den kommunala självstyrelsen och
              om finansieringsprincipen. Till skillnad mot i dag, när det är
              ett ärende som både strider mot finansieringsprincipen och den
              kommunala självstyrelsen, så väljer reservanterna både i finansutskottet
              och i utbildningsutskottet att blunda för detta faktum, trots
              att det är ett solklart brott mot de principer jag här har nämnt.
            </seg>
            <seg>
              För framtiden kan jag konstatera att högeralliansen inte har
              någon som helst trovärdighet om de återkommer med frågan om kommunal
              självstyrelse och finansieringsprincipen, eftersom de inte tar
              dessa principer på det allvar frågan förtjänar. De borgerliga
              använder det bara som ett mantra när det passar dem, utan att
              i sak bry sig om att värna den kommunala självstyrelsen i verkligheten.
            </seg>
            <seg>
              Jag vill avsluta med att hänvisa till en offentlig utfrågning
              om den kommunala självstyrelsen som konstitutionsutskottet hade
              den 1 februari 2001. Vid denna utfrågning deltog bland andra Curt
              Riberdahl, tidigare jurist vid Svenska Kommunförbundet. Enligt
              Curt Riberdahl är utgångspunkten 1974 års regeringsform. Tittar
              man på förarbeten som finns och den praxis som har utvecklats
              efter det så finns det inte någon enhetlig praxis när det gäller
              synen på kommunal självstyrelse. Det varierar över tiden, det
              varierar mellan olika partier och det kan också variera inom olika
              partier. Självstyrelsen kan aldrig vara total. Det finns motstående
              intressen, exempelvis rättssäkerhet, krav på likabehandling och
              likartad tillgång till viss samhällsservice över hela landet.
            </seg>
            <seg>
              Curt Riberdahl menade dock att från självstyrelseperspektiv innebär
              friskolereformen ett ingrepp genom att det är första gången man
              i lagstiftning har en tvångslag, där kommunerna blir skyldiga
              att lämna bidrag till privat verksamhet. Annars har man alltid
              gjort detta på frivillig grund.
            </seg>
            <seg>
              Herr talman! De borgerliga partierna tillsammans med Miljöpartiet
              vill nu utvidga denna tvångslagstiftning till att en kommun också
              ska vara skyldig att lämna tillstånd och bidrag till enskilda
              förskolor och fritidshem.
            </seg>
            <seg>
              Med detta inte bara naggas den kommunala självstyrelsen i kanten,
              utan över den del av kommunens verksamhet som rör förskola, fritidshem,
              grundskola och gymnasieskola förlorar kommunpolitikerna stora
              delar av sin självstyrelse. Detta borde ändå bekymra före detta
              kommunpolitiker inom den borgerliga alliansen. Ni snävar nu in
              den kommunala självstyrelsen på ett sätt som inte har skett någon
              gång tidigare.
            </seg>
            <seg>
              Herr talman! Till slut vill jag bara hänvisa till de senaste
              sex årens debatter i finansutskottet angående allmänna bidrag
              till kommunerna. I de sex betänkanden jag håller i min hand finns
              det i samtliga betänkanden reservationer från de borgerliga partierna
              angående kommunal självstyrelse och finansieringsprincipen. De
              gäller förslag som alla är mycket svagare än i dag när det gäller
              att det strider mot både kommunal självstyrelse och finansieringsprincipen.
              Men i dag blundar alla de borgerliga partierna tillsammans med
              Miljöpartiet.
            </seg>
          </u>
          <note>
            Jag ber att få yrka bifall till utbildningsutskottets förslag
            och avslag på reservationerna, och särskilt kraftigt avslag på
            reservationerna nr 6, nr 7 och nr 18.
          </note>
          <note type="speaker">
            Anf. 42 NYAMKO SABUNI (fp):
          </note>
          <u who="nyamko_sabuni_d48ed8" xml:id="i-1c18a39dfb8f538f" next="cont">
            <seg>
              Herr talman! Jag har först en kommentar till Inger Davidson som
              i sitt anförande säger att föräldrar alltid vill sina barn väl.
              På vilket annat område skulle man acceptera att staten går in
              och bestämmer i stället för föräldrar? undrar hon.
            </seg>
            <seg>
              Jag har två svar till dig. Det ena är att det finns en stor minoritet
              i Sverige som anser att fostran med hjälp av aga är helt okej.
              Staten har gått in och sagt: Nej, det är inte okej.
            </seg>
            <seg>
              Det andra är att det finns befolkningsgrupper i Sverige som anser
              att könsstympning av flickor är det bästa de kan göra för sina
              flickor om de ska bli gifta i framtiden. Staten går in och säger:
              Nej, det är inte okej.
            </seg>
            <seg>
              Det finns många områden där staten kan gå in och säga nej. Vi
              har som samhälle ansvar för dem som minst kan göra sig hörda i
              samhället.
            </seg>
            <seg>
              Jag är så nöjd med att lyckas sätta denna viktiga fråga för Sverige
              på agendan igen. Efter överenskommelsen om ett utbildningsprogram
              i Allians för Sverige var många, för att inte säga samtliga, redo
              att lägga frågan om det olämpliga med religiösa skolor på hyllan
              under kommande mandatperiod.
            </seg>
            <seg>
              Men så blir det inte. Det handlar om barn våra barn och Sveriges
              framtid. Det handlar om den grupp människor vars rättigheter slås
              fast i barnkonventionen, som stadgar att barnens rättigheter alltid
              ska sättas i främsta rummet.
            </seg>
          </u>
          <note>
            Konventionen om barnets rättigheter, artikel 14, säger tydligt
            att konventionsstaterna ska respektera barnets rätt till tankefrihet,
            samvetsfrihet och religionsfrihet.
          </note>
          <u who="nyamko_sabuni_d48ed8" prev="cont">
            <seg>
              Till Moderaterna, Kristdemokraterna, Centerpartiet och Miljöpartiet
              vill jag ställa följande fråga: På vilket sätt anser ni att ni
              med detta betänkande och detta förslag respekterar barnets tankefrihet,
              samvetsfrihet och religionsfrihet?
            </seg>
            <seg>
              Vi har i decennier fört en hård kamp för att befria skolan och
              undervisningen från religiöst inflytande. När vi lyckades få bort
              den kristna religionens inflytande i skolan kunde ingen på allvar
              föreställa sig att vi i Sverige på 2000-talet skulle få en explosion
              av statsfinansierade religiösa skolor och förskolor. Men där befinner
              vi oss i dag.
            </seg>
            <seg>
              Vi har ett regeringsparti med en skolminister som säger sig ogilla
              religiösa skolor. Men han förmår inte få sitt parti att rösta
              för motioner som vill förbjuda desamma.
            </seg>
            <seg>
              Det har i debatten i talarstolen bland annat framställts som
              om detta betänkande är det värsta som kan hända och att alla som
              värnar den sekulära skolan bör agera mot det. Sanningen är att
              det redan i dag finns religiösa skolor och att det i framtiden
              kommer att etableras fler med eller utan detta betänkande.
            </seg>
            <seg>
              Det här är inte det stora hotet. Det stora hotet är oviljan att
              göra något åt de befintliga alternativ som redan finns. Det stora
              hotet är oviljan att göra något för att gardera oss mot värre
              sektskolor.
            </seg>
            <seg>
              Jag inser att min kamp för förbud mot religiösa skolor och förskolor
              försvåras av de konventioner som vi förbundit oss till. Det finns
              konventioner som ger föräldrarna rätt att starta den här typen
              av skolor och sätta sina barn i sådana. Men det hindrar inte att
              vi vidtar åtgärder för att säkerställa att skolor som startas
              på konfessionell eller ideologisk grund verkligen lever upp till
              skollagens och läroplanens krav.
            </seg>
            <seg>
              Jag är för etableringsfrihet. Jag är för friskolor. Det är religiösa
              fri- och förskolor som jag ifrågasätter.
            </seg>
            <seg>
              Folkpartiets gruppledare i utbildningsutskottet Ulf Nilsson gjorde
              en viktig deklaration tidigare i denna debatt. I alliansens utbildningsprogram
              konstateras det att partierna i Allians för Sverige har delvis
              olika uppfattningar när det gäller regler för tillståndsgivning
              och kontroller av skolor som vilar på religiös grund.
            </seg>
            <seg>
              Som ledamot i Folkpartiets partiledning vill jag för Folkpartiet
              avge följande löfte: Folkpartiet kommer i ett eventuellt regeringssamarbete
              att fortsätta att kritiskt granska de religiösa fri- och förskolorna.
              Folkpartiet kommer under mandatperioden att arbeta för att det
              tillsätts en utredning med uppdrag att utforma ett system som
              i högre grad säkrar att alla skolor och förskolor som vilar på
              religiös eller ideologisk grund respekterar den värdegrund som
              ska prägla alla skolor i Sverige.
            </seg>
            <seg>
              Alla skolor måste vara öppna för alla barn och skolorna måste
              garantera att undervisningen bedrivs enligt läroplanen, det vill
              säga på icke-konfessionellt sätt. Det kan handla om utfästelser
              om lärarkårens sammansättning, oberoende representation i styrelsen,
              att den lokala barnombudsmannen inbjuds att ha en roll i skolan
              och att dessa skolor samverkar med kommunala eller andra skolor
              med annan inriktning.
            </seg>
            <seg>
              Skolorna ska också redovisa hur de arbetar för att främja det
              demokratiska tankesättet och jämställdheten. Viktigt för tillståndsgivning
              är skolans finansiering utöver skolpengen. All finansiering ska
              tydligt redovisas, och inga krav i strid med den svenska skolans
              gemensamma värdegrund ska kopplas till finansiering.
            </seg>
            <seg>
              I regeringsställning kommer Folkpartiet vidare att arbeta för
              att befintligt kontrollsystem blir effektivt och att bestämmelserna
              om hur skolan bör fungera verkligen följs upp. Nuvarande kontrollsystem
              fungerar uppenbarligen inte. Skolverket måste via regleringsbrev
              få tydliga instruktioner om hur dessa kontroller ska utformas
              och genomföras.
            </seg>
            <seg>
              Från Folkpartiets sida har uttalats att det är vår uppfattning
              att när det gäller friskolor bör inga nya tillstånd beviljas för
              religiösa skolor i avvaktan på en översyn av reglerna.
            </seg>
            <seg>
              Med detta sagt har jag inte svårt att rösta för förslaget i detta
              betänkande på onsdag.
            </seg>
          </u>
          <note>
            I detta anförande instämde Mia Franzén (fp).
          </note>
          <note type="speaker">
            Anf. 43 INGER DAVIDSON (kd) replik:
          </note>
          <u xml:id="i-ca319585af21285d" who="unknown">
            <seg>
              Herr talman! Det är inte helt enkelt att förstå Folkpartiets
              inriktning. Det känns som om ni både vill ha kakan och äta den.
            </seg>
            <seg>
              Jag respekterar självfallet att Folkpartiet kommer att verka
              för att man följer upp att de regler som finns följs. Det är väl
              ingen som inte vill det. Vi har skarpa regler och vi har en mycket
              god kontroll i dag. Jag skulle vilja säga att det inte finns några
              friskolor som kontrolleras så noga som de som har en konfessionell
              inriktning. Regeringen har gett ett särskilt uppdrag att man ska
              titta på dem. Man har alltså kommit långt i sammanhanget, och
              det är ingen som har motsatt sig detta.
            </seg>
            <seg>
              Jag skulle vilja ställa en fråga eftersom Nyamko Sabuni tar upp
              barnkonventionen och innehållet i den. Hon har också tidigare
              ställt den emot Europakonventionen. På vilket sätt skiljer sig
              innehållet i barnkonventionen från Europakonventionen när det
              gäller föräldrarätten?
            </seg>
          </u>
          <note type="speaker">
            Anf. 44 NYAMKO SABUNI (fp) replik:
          </note>
          <u who="nyamko_sabuni_d48ed8" xml:id="i-cc6e612af52f63e1">
            <seg>
              Herr talman! För det första är det inte sant, Inger Davidson,
              att ni inte motsätter er bättre kontroller och bättre tillståndsregler.
              I det gemensamma program som vi nu har i alliansen är det just
              kd som har sett till att det som jag nu läste upp och som Folkpartiet
              ville och deklarerade inte kom med. Det ledde också till att Folkpartiet
              var redo att lägga förslagen i en byrålåda.
            </seg>
            <seg>
              Nu har jag stoppat den utvecklingen, för jag är övertygad om
              att när ett parti prioriterar en fråga så är det stort. Vi har
              ju sett vad Miljöpartiet har lyckats med. De prioriterade friåret,
              och det gick igenom. Kunde någon vänta sig det? Den dagen de bestämmer
              sig för att prioritera medborgarlön kommer det också att gå igenom.
            </seg>
            <seg>
              För mig är det viktigt att mitt parti står upp för de liberala
              värderingarna också när det gäller skolan. Det handlar inte bara
              om valfrihet. Mångfald har också en gräns.
            </seg>
            <seg>
              För det andra anses konventioner om mänskliga rättigheter vara
              mer riktgivande i förhållande till barnkonventioner och kvinnokonventioner.
              Det är det som är problemet. När barnkonventionen säger att barnen
              har rätt till religionsfrihet så säger samtidigt den europeiska
              konventionen att föräldrar ändå har rätt att sätta sina barn i
              skolor som tvingar barnen in i föräldrarnas övertygelse. Det är
              den du väljer. Jag väljer barnens konvention. Du väljer föräldrarnas
              rätt. Det är där vi skiljer oss åt.
            </seg>
          </u>
          <note type="speaker">
            Anf. 45 INGER DAVIDSON (kd) replik:
          </note>
          <u xml:id="i-aed319cffc732b2a" who="unknown">
            <seg>
              Herr talman! Jag kan säga att jag är ordförande i riksdagens
              tvärpolitiska barngrupp. Den har som utgångspunkt att följa barnkonventionen.
            </seg>
            <seg>
              I barnkonventionen står det så här: Konventionsstaterna ska respektera
              föräldrarnas rättigheter och skyldigheter att på ett sätt som
              är förenligt med barnets fortlöpande utveckling ge barnet vägledning
              när det utövar sin rätt.
            </seg>
            <seg>
              Vilken rätt är det? Jo, det är bland annat rätten till religionsfrihet.
              Nyamko tolkar religionsfrihet som frihet från religion. Då ska
              man i konsekvensens namn tolka yttrandefrihet som frihet från
              att yttra sig och tankefrihet som frihet från att tänka. Konventionerna
              kom till en gång i tiden jag tänker på Europakonventionen därför
              att staten hade hindrat de vuxna och barnen att tänka fritt, att
              utöva sin religion fritt. Därför kom de till. Det är ingen motsättning
              mellan de två konventionerna i det fallet. Detta är en ren missuppfattning,
              och det har fått en stor spridning att barnkonventionen skulle
              avvika från Europakonventionen i det avseendet. Det gör den inte.
            </seg>
            <seg>
              Barnen lever inte i isolerade celler helt isolerade. De lever
              i en verklighet, i en familj. Att ta dem därifrån är ett långt
              steg. Det känns inte särskilt liberalt att vilja göra det. Det
              borde vara den yttersta konsekvensen av det resonemang som förs
              i dag.
            </seg>
          </u>
          <note type="speaker">
            Anf. 46 NYAMKO SABUNI (fp) replik:
          </note>
          <u who="nyamko_sabuni_d48ed8" xml:id="i-40e50937de1c79a8">
            <seg>
              Herr talman! Nej, Inger Davidson, jag tolkar inte religionsfrihet
              som frihet från religion. Jag tolkar religionsfrihet som frihet
              att välja antingen religionen eller inte religionen. Som barn
              kan man inte välja, vilket betyder att du som förälder självklart
              har rätt att i ditt privatliv, i ditt hem, fostra ditt barn enligt
              din övertygelse. Men det är inte statens ansvar att i skolan fostra
              barn i samma övertygelse. Det är det som är skillnaden mellan
              våra åsikter.
            </seg>
            <seg>
              Du har all frihet att fostra ditt barn som du vill, men skolan
              ska vara sekulär och objektiv. Dagens religiösa skolor är inte
              alltid så sekulära eller objektiva.
            </seg>
            <seg>
              Barn lever inte i isolerade celler. Nej, vanligtvis gör de inte
              det. Men barn i den religiösa skolan hänvisas dit i den isolerade
              cellen i den troende familjen, i den isolerade cellen i den religiösa
              skolan eller i förskolan. Det är det som händer. Det är det jag
              vill undvika. Varför stöder ni inte Folkpartiets förslag på en
              utredning för att komma till rätta med detta? Jag inser att det
              är svårt att förbjuda. Vi har konventioner att diskutera. Men
              ni kan väl åtminstone hålla med om att det i Sverige behövs mer
              för att komma till rätta med det här. Håll med om det jag läste
              upp precis nu så har vi löst problemet.
            </seg>
          </u>
          <note type="speaker">
            Anf. 47 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-758854dc5ce05a2a">
            <seg>
              Herr talman! Jag läste Dagens Nyheter den 4 maj. Jag var imponerad
              över att Nyamko vågade göra ett tydligt ställningstagande och
              fullfölja sina principiella utgångspunkter.
            </seg>
            <seg>
              Man skrev i artikeln att man fruktade att samma slags rädsla
              och isolering ska bidra till att främja en expansion av religionsbundna
              förskolor. Man sade att man var nöjd med att Folkpartiet hade
              föreslagit tuffare regler för tillståndsgivningen för fristående
              skolor. Det är ingenting som har föreslagits just här men vid
              andra tillfällen. Men eftersom de reglerna inte fanns skulle man
              rösta nej om ingenting nytt inträffar.
            </seg>
            <seg>
              Ingenting nytt har inträffat. Folkpartiet sade för flera månader
              sedan att man fortfarande tycker att det ska vara tuffare regler.
              Problemet är att Folkpartiet har skrivit fast sig. Du säger själv
              att Kristdemokraterna inte accepterar ens en utredning.
            </seg>
            <seg>
              Det är inte ett parti som driver en fråga här, Nyamko. Ni driver
              en fråga. Kristdemokraterna driver en annan fråga helt motstående.
              Vad som händer nu om man röstar för lagförslaget är precis det
              ni skriver i artikeln. Då får vi expansionen av religionsbundna
              förskolor i Sverige. Då är det faktiskt de borgerliga partierna,
              inklusive du, som har släppt fram systemet. Sedan kan du hoppas
              på att Kristdemokraterna ska vika sig och säga att det sker en
              utredning av tuffare krav för de religiösa skolorna. Ärligt talat:
              Det kommer aldrig att inträffa. Hade ni skrivit lite annorlunda
              i er överenskommelse hade ni i Folkpartiet kunnat göra upp med
              oss. Men ni har skrivit att dessa regler inte kan ändras om inte
              alla fyra partierna är överens.
            </seg>
            <seg>
              Frågan är död. Det är stopp. Du har svikit din egen artikel.
            </seg>
          </u>
          <note type="speaker">
            Anf. 48 NYAMKO SABUNI (fp) replik:
          </note>
          <u who="nyamko_sabuni_d48ed8" xml:id="i-8956aae2efe908e1">
            <seg>
              Herr talman! Jag skulle kunna säga samma sak om Socialdemokraterna
              och Miljöpartiet. Friår kommer aldrig att bli verklighet. Men
              det blev de.
            </seg>
            <seg>
              Något nytt har hänt, Mikael Damberg. Mitt eget parti var berett
              att lägga dessa krav, som var så viktiga för mig, i byrålådan
              efter överenskommelse med kd. Men nu är det inte så längre. Det
              finns ingenting i överenskommelsen som låser oss fast vid att
              vi inte får uttala vår mening, om att vi inte får kämpa och förhandla
              om våra åsikter. Det är det jag tar fasta på. Det är det som är
              viktigt. När Folkpartiet återigen prioriterar denna fråga menar
              jag att chanserna är stora. Tiden ligger för mitt förslag. Det
              kommer att bli svårt för kd.
            </seg>
            <seg>
              Jag säger: Lycka till med att förklara för de 80 procenten av
              den svenska befolkningen som anser att jag har rätt att det skulle
              vara fel med bättre tillståndsregler, hårdare krav och helt enkelt
              bättre kontroller. Lycka till med det. Tiden är ute för er. Därför
              är det här så viktigt för mig. Jag har inte svikit min artikel.
            </seg>
            <seg>
              Skillnaden mellan mig och dig är att du hade blivit glad om jag
              hade röstat nej. Då hade vi försvårat för alla andra alternativ
              att etableras. För mig är det bara de religiösa skolorna som är
              problemet. Det etableras färre religiösa skolor. Det kommer inte
              att stoppa alla. Det ska ändå finnas etableringsfrihet. Att det
              etableras färre religiösa skolor löser inte det stora problemet
              med tillståndsgivning och kontrollmekanismer. Det är det jag vill
              komma åt, och det får jag nu.
            </seg>
          </u>
          <note type="speaker">
            Anf. 49 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-21aefa8506337fd6">
            <seg>
              Herr talman! Du har redan själv sagt att du inte får några nya
              kontrollmekanismer eftersom Kristdemokraterna inte ställer upp
              på det. Ni har sagt att ni ska fortsätta att prata om det. Men
              de 80 procenten av Sveriges befolkning som tycker att det här
              är en viktig fråga, som ser allvarligt på detta, kommer nu att
              lägga ansvaret på dig och Folkpartiet. Ni skriver artikel efter
              artikel. Här finns en artikel med rubriken: Inför totalt stopp
              för nya religiösa förskolor av Jan Björklund, Ulf Nilsson, Ana
              Maria Narti, Helene Odenjung. Du har skrivit artiklar om att stoppa.
              Nu säger ni att ni inte ska stoppa dem utan nu ska de religiösa
              förskolorna släppas fram. Det måste ni förklara för svenska folket
              på onsdag. Det är ert beslut, och det är ert ansvar.
            </seg>
            <seg>
              För varje konstig, extrem religiös förskola som startas måste
              Folkpartiet motivera att det var värt att släppa fram lagstiftningen
              nu. Tyvärr har partipiskan vinit alldeles för hårt i Folkpartiet.
              Vi hade en möjlighet, och vi har fortfarande en möjlighet, att
              rädda Sverige från ett väldigt dåligt förslag som kommer att öppna
              upp för en expansion av religionsbundna förskolor. Nu är det Folkpartiet
              som går i bräschen för den utvecklingen. Det blir intressant att
              se vad svenska folket tycker om det i valet.
            </seg>
          </u>
          <note type="speaker">
            Anf. 50 NYAMKO SABUNI (fp) replik:
          </note>
          <u who="nyamko_sabuni_d48ed8" xml:id="i-7cb147febc07e06b">
            <seg>
              Herr talman! Jag förstår Mikaels upprördhet. Jag var nyckeln
              till hans dröm om förbud mot etableringsfrihet generellt i stort.
              Men vi delar inte samma dröm. Jag är för etableringsfrihet. Jag
              är för friskolor. Det är religiösa skolor som är problemet.
            </seg>
            <seg>
              Om Socialdemokraterna störs av de religiösa skolorna kan ni göra
              något åt det redan i dag. Men ni är inte störda. Ert intresse
              ligger i att det inte ska finnas privata alternativ över huvud
              taget. Min kamp är mot de religiösa skolorna. Det är det som ger
              maximal nytta för så många som möjligt.
            </seg>
          </u>
          <note type="speaker">
            Anf. 51 ANA MARIA NARTI (fp):
          </note>
          <u who="ana_maria_narti_aaeac7" xml:id="i-daf0a252eb41d011">
            <seg>
              Herr talman! Minns ni en nydemokrat som hette Vivianne Franzén?
              Hon brukade propagera för sina främlingsfientliga idéer genom
              att påstå att Sveriges befolkning i morgon kommer att vända sig
              mot Mecka och att svenska kvinnor kommer att tvingas att bära
              burka.
            </seg>
            <seg>
              Jag är ledsen för att debatten om betänkandet och om korrigeringen
              av lagen som vi har åstadkommit har gått i samma spår som Vivianne
              Franzéns skräckpropaganda. Jag trodde att Socialdemokraterna höll
              sig för goda för den sortens skräckpropaganda.
            </seg>
            <seg>
              Herr talman! Det finns kanske ingen i den här församlingen som
              är så rädd för hat, våld och terror som jag. Jag har upplevt det.
              Halva mitt liv har hackats och plågats av det! Jag har familjemedlemmar
              som har blivit avrättade av bolsjevikerna i hatets och terrorns
              namn.
            </seg>
            <seg>
              Därför tycker jag att det bästa försvaret för religionsfrihet
              är en total öppenhet. Därför har jag skrivit under den artikel
              som Mikael Damberg på ett mycket demagogiskt sätt använder för
              att försöka splittra Folkpartiet. Det enda sättet att ha religiös
              frihet är att ha total öppenhet. Det betyder mycket tydlig kontroll
              och mycket klara och tydliga regler för tillståndsgivning. När
              det gäller det här betänkandet och våra reservationer är det just
              det som blir lite bättre än i dag. Det kommunala monopolet kan
              inte på något sätt försäkra oss mot att extremism inte kommer
              in i förskolan. Tänk er en Knutbykommun med oerhört konstiga uppfattningar
              om religioner och kommunala politiker som delar de uppfattningarna!
              Vad finns det för garanti för att extremismen inte kommer både
              i förskolan och i skolan?
            </seg>
            <seg>
              Det kommunala monopolet som nu lyckligtvis slås sönder får i
              sig inte symbolisera kvalitetsgaranti för skolan. Jag har en helt
              annan uppfattning om religiösa skolor än Nyamko Sabuni, men jag
              är helt överens med henne om att det här är ett steg i rätt riktning.
              Vi försvarar oss mot fanatism och extremism när vi agerar för
              äkta religionsfrihet.
            </seg>
          </u>
          <note type="speaker">
            Anf. 52 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-716bba19192e9a13">
            <seg>
              Herr talman! Ana Maria ställde frågan vad det är som hindrar
              att en kommun och en kommunal skola kan hemfälla till extremism
              eller tokiga idéer. Det finns ju inga garantier mot det jag köper
              det.
            </seg>
            <seg>
              Det som betänkandet och reservationerna handlar om är att vi
              i vår text skriver att vi vill att läroplanen ska gälla alla,
              inklusive kommunala förskolor. Ni säger att det inte ska gälla
              de enskilda förskolorna. Så i den delen har ni i jämförelse med
              oss ett svagare kvalitetsskydd. Det är ett steg i rätt riktning,
              säger du. Ja, om Folkpartiet tycker att det är ett steg i rätt
              riktning att kommunerna inte ska kunna säga nej till nya religiösa
              förskolor. Då är detta ett steg i rätt riktning. Annars är det
              ett steg i fel riktning.
            </seg>
          </u>
          <note type="speaker">
            Anf. 53 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-c0128b49e2ca8f52">
            <seg>
              Herr talman! Ska vi läsa ur betänkandet och ur vår reservation?
              Vi säger inte att vi inte vill att läroplanen ska fungera. Vi
              refererar till ett gammalt betänkande från utskottet där ni fortfarande
              hade majoritet, 19961998. Läs hela meningen, Damberg! Hela din
              debatteknik under hela den här perioden har byggt på demagogiska
              påståenden. Du har skrivit att vem som helst ska få öppna förskola.
              Det finns inte den minsta bas för detta i våra reservationer.
              Mikael Damberg, en gång för alla: Lär dig att respektera dina
              motståndare i den politiska polemiken!
            </seg>
          </u>
          <note type="speaker">
            Anf. 54 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-cff77b9724184990">
            <seg>
              Herr talman! Jag tycker att man ska titta på förslagen som de
              ser ut. Om ni var oroliga för konfessionella skolor, om ni var
              oroliga för att extrema samfund startar förskolor eller skolor
              kanske ni med ett ord hade kunnat nämna det i er reservation.
              Ni skriver inte ordet konfessionell förskola en enda gång i er
              reservation. Ni ser inte det problemet, samma problem som ni säger
              är stort på skolsidan. Ni vill införa samma system på förskolesidan
              och skriver inte ett ord om konfessionalism. Det är faktiskt lite
              ologiskt.
            </seg>
            <seg>
              Jag vet exakt vad som står i er reservation, och jag vet att
              ni hänvisar till den gamla lagstiftningen. Problemet är att ni
              inför ett nytt system i den gamla lagstiftningen. Det varnar vi
              för. Om man skulle tänka sig att jag skulle acceptera att man
              inför etableringsfrihet jag tror inte på idén måste man göra det
              med väldigt tydliga kvalitetskrav, till exempel det självklara
              kravet, tycker jag från Socialdemokraternas sida, att läroplanen
              ska gälla samtliga förskolor. Det har jag sagt nu, och det står
              jag för i framtiden. Jag är lite förundrad över att Folkpartiet
              inte förde in det i diskussionen, om man nu ska införa etableringsfrihet
              i förskolan.
            </seg>
          </u>
          <note type="speaker">
            Anf. 55 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-3f2030bfcee778a9">
            <seg>
              Herr talman! Talartiden tillåter mig inte att börja läsa allt
              detta. Det står i vår reservation också att man kan dra in tillståndet
              för förskolor som inte fungerar bra. Det står tusen hänvisningar
              till kvalitet och säkerhet. Det här sättet att polemisera är bara
              ett sätt att fortfarande förvränga motståndarens ståndpunkt. Jag
              tycker att det är illavarslande för den kommande valkampanjen.
              Vi borde ha tillräckligt mod för att inte svartmåla, för att inte
              springa till skräckpropaganda av Vivianne Franzéns typ.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Grundskolan
          </note>
          <note>
            Föredrogs
          </note>
          <note type="speaker">
            Anf. 56 STEN TOLGFORS (m):
          </note>
          <u who="sten_tolgfors_b0487c" xml:id="i-568cb6b0c5e3e581">
            <seg>
              Herr talman! I detta betänkande speglas den betydande enighet
              som finns inom Allians för Sverige vad gäller svensk skolpolitiks
              utveckling. Vi har presenterat över 140 gemensamma punkter att
              bygga en ny regerings skolpolitik på som vi här följer upp i gemensamma
              reservationer.
            </seg>
            <seg>
              Tillgång till god utbildning borde vara en grundläggande rättighet
              för barn och ungdomar i Sverige. Vi ser att skolans kvalitet många
              gånger är hög, men den är också väldigt ojämn. Det finns många
              bra skolor i Sverige. Det finns däremot inte längre en likvärdig
              skola. Tvärtom är skillnaderna betydande. Vi har skolor där samtliga
              elever når grundskolans samtliga kunskapsmål. Det finns också
              ett stort antal skolor i Sverige där mindre än hälften når fram.
            </seg>
            <seg>
              Ansvaret för att skolor har tillåtits att falla igenom, för att
              mindre än hälften av eleverna på vissa skolor når målen, bär regeringen.
              Regeringens svar när svensk skola dras isär blir att från Rosenbad
              peka ut landets hundra sämsta skolor som på mycket tveksamma urvalsgrunder
              ska ges extra pengar. Trots Göran Perssons kommunalisering av
              skolan ska regeringen tydligen stå på tornets tak i Rosenbad och
              peka ut vilka skolor som ska få extra resurser. Det är också kommunerna
              som borde stå för resultaten.
            </seg>
            <seg>
              Regeringen har som vanligt systemlösningar på individers problem
              och saknar kvalitativa åtgärder för att stärka skolans måluppfyllelse.
              År efter år har vi sett att det bara är tre av fyra elever som
              uppnår minimikraven för kunskaper i grundskolan. Denna socialdemokratiska
              trekvartsskola är oacceptabel för oss moderater och för alliansen.
              Den drabbar främst elever som inte får stöd hemifrån och elever
              som behöver extra stöd men inte får. Vi menar att alla barn ska
              ges förutsättningar att nå kunskapsmålen. Om inte eleverna når
              kunskapsmålen är resten av skolpolitiken mer eller mindre irrelevant.
            </seg>
            <seg>
              Resultaten är nu så långt ifrån att alla når fram att regeringen
              är på väg att förvandla Sveriges skola till en ren treämnesskola.
              Man intresserar sig bara för hur stor andel som får gymnasiebehörighet.
              Det är en ren kapitulation, särskilt i en tid när Sverige befinner
              sig i ett kunskapssamhälle.
            </seg>
            <seg>
              En del elever behöver extra stöd för att nå målen. Andra behöver
              större utmaningar för att känna sig motiverade. Det kräver flexibilitet
              och individuellt anpassade lösningar, välutbildade behöriga lärare,
              en skolledning med utbildning bra nog att klara av att leda det
              pedagogiska arbetet och en trygg arbetsmiljö på skolan.
            </seg>
            <seg>
              Vi måste också få ett stopp på regeringens underfinansiering
              av den svenska skolan. Därför lägger vi från moderat sida 6,7
              miljarder kronor mer än regeringen på skolan.
            </seg>
            <seg>
              Det krävs alltså både ökade resurser, via kommunerna, och nya
              verktyg för skolan för att individanpassa undervisningen så att
              alla kan ledas mot målen.
            </seg>
            <seg>
              Alliansen inför därför kontrollstationer vid år 3, 5 och 8 med
              tidig fokusering på läsförståelse, som är förutsättningen för
              allt annat lärande. Redan vid år 5 menar vi att svenska, matte
              och engelska ska prövas. Detta tar regeringen fasta på först i
              nian när det i många fall är för sent att kunna ge nytt och tillräckligt
              stöd. Från år 8 menar alliansen att en bred måluppfyllelse ska
              speglas. Vi vägrar att acceptera att någon elev kan gå osedd genom
              grundskolan.
            </seg>
            <seg>
              Vi föreslår betyg från år 6, i fler steg än i dag för att de
              ska bli mer rättvisande ett tidigt och tydligt signalsystem. Ingen
              vinner på att problem osynliggörs. Behov av extra stöd måste tidigt
              synas för skolan och tas tag i. Vi måste få bort den socialdemokratiska
              skicka-vidare-mentalitet som har präglat skolpolitiken. Vi stärker
              elevens rätt till extra stöd, hjälp och tid.
            </seg>
            <seg>
              Herr talman! Både tiden i skolan och tiden för att börja skolan
              måste anpassas efter elevens behov. Lagen hindrar i dag individanpassad
              skolstart. Även om det formellt finns en möjlighet att börja vid
              sex eller åtta års ålder utnyttjas den sällan och utgör ett undantag.
              Det finns dock både barn som skulle behöva börja skolan lite senare
              och barn som skulle vilja börja skolan lite tidigare, men lagen
              utgår från att skolstart kan ske bara på höstterminen.
            </seg>
            <seg>
              Ett år är en mycket lång tid i en sex- eller sjuårings liv. Skillnaden
              i mognad mellan barn som är födda i januari respektive december
              kan vara mycket stor. Ändå förutsätts man börja skolan samtidigt,
              oavsett mognad, och gå i samma klass i nio år. Då riskerar det
              något yngre barnet att få en sämre skolstart än vad som kunde
              vara möjligt. I en del fall kan det innebära att en elev går igenom
              hela skoltiden med en ständig känsla av att ligga efter.
            </seg>
            <seg>
              Barn ska börja skolan när föräldrar och skola bedömer att barnet
              är redo för det. Social, motorisk och intellektuell mognad är
              individuell för oss alla. Det är något naturligt att barn inte
              utvecklas i exakt samma takt. Det ligger varken något utpekande
              eller något bedömande i att konstatera att vi alla växer i olika
              rytm, också jämfört med oss själva, och skolan måste anpassas
              efter det. När kommuner velat pröva höst- och vårintagning till
              skolan för att anpassa skolan efter eleven har dock regeringen
              stoppat det, vilket är helt orimligt.
            </seg>
            <seg>
              Skollagen och grundskoleförordningen måste ändras så att en flexibel
              skolstart markeras som en bra lösning för dem som så önskar. Vår-
              och höstintagning ska uttryckligen accepteras. Vi hoppas få en
              bred majoritet kring detta, även om regeringen fortsätter att
              motsätta sig individanpassning av skolan.
            </seg>
            <seg>
              Herr talman! Vi vill se en skolpolitik som står på tre ben.
            </seg>
            <seg>
              För det första vill vi se en nationell målstyrning av skolan.
              Det har varit avsikten med dagens skollag, men den har inte uppfyllts.
              I stället har skolan på många håll kommit att präglas av en detaljstyrning
              på lokal nivå via skolplaner och beslut om vardagsarbetet. Vi
              menar att skolan ska fokusera på kunskap och vill därför se förtydligade
              kunskapsmål där processmålen, det vill säga hur eleverna ska lära,
              tonas ned till förmån för de mer renodlade kunskapsmålen. Vad
              elever ska lära sig bör förtydligas nationellt; hur elever ska
              lära sig bör i högre grad överlåtas till skolans lärare och rektorer
              att avgöra.
            </seg>
            <seg>
              För det andra ska uppdraget att se till att eleverna når målen
              riktas inte till politiker i första hand utan till lärare och
              rektorer. I dag finns det en mängd beslutsnivåer ovanför läraren
              som var och en adderar mål och styrning. Det blir till slut väldigt
              lite inflytande kvar för många lärare. Det var väl på 80-talet,
              med herr talmannens goda minne, som SAS-chefen Janne Carlzon skrev
              boken Riv pyramiderna. Det finns en sektor i Sverige där inga
              pyramider har rivits, och det gäller dessvärre den offentliga
              sektorn och skolan. Friheten för dem som jobbar i skolan måste
              alltså öka, liksom friheten för elever att välja skola och profil
              efter intresse och inriktning. Friheten måste öka för medarbetare
              att profilera och etablera skolor och också påverka resursanvändningen.
            </seg>
            <seg>
              För det tredje ska hur skolan klarar att nå målen granskas i
              en nationell utvärdering som sker minst vart tredje år för varje
              svensk skola. De ska också granskas med samma ögon oavsett huvudman.
              Det är nämligen kvaliteten och inte huvudmannaskapet som är det
              centrala. Vem som äger eller driver en skola är mindre intressant;
              däremot spelar resultaten all roll i världen. Vi vill därför se
              huvudmannaneutrala spelregler för skolor och lika villkor för
              verksamheten. Det kräver olika förändringar. Det kräver ökad rättssäkerhet
              för friskolor och ökad frihet för kommunala skolor från politisk
              detaljstyrning.
            </seg>
            <seg>
              Vi menar att Skolverket ska ges möjlighet att rikta sanktioner
              mot skolor där kvaliteten återkommande brister och att dessa ska
              vara lika för alla skolor. Vi ser att fem partier står bakom den
              reservation där vi begär att Skolverket ska ges möjlighet att
              förena ett föreläggande med vite. Vi har tagit fram och lagt fram
              ett lagförslag om hur ett sådant system skulle kunna se ut.
            </seg>
            <seg>
              I dag har Skolverket i praktiken inga sanktionsmöjligheter alls
              om kommunala skolor missköts eller om huvudmannen inte rättar
              sig efter verkets förelägganden. Ytterst finns det en möjlighet
              för regeringen att börja tvångsförvalta kommunala skolor, men
              den har aldrig använts och förefaller föga realistisk. Regeringen
              kan i teorin meddela vilka åtgärder som kommunen ska vidta, man
              kan se till att vidta åtgärder som kommunen får betala och man
              kan ge föreskrifter för skolan. Det är alltså en skarp möjlighet
              som aldrig använts. Friskolor däremot kan få tillståndet indraget
              på direkten. För dem innebär en chans till vite en möjlighet att
              åtgärda bristerna i verksamheten innan godkännandet kan återkallas.
            </seg>
            <seg>
              Vi eftersträvar lika villkor för kommunala och fristående skolor
              så långt denna skollag gör det möjligt. Fem partier kommer vid
              voteringen att ge i uppdrag åt regeringen att återkomma till riksdagen
              med förslag om detta baserat på vår reservation.
            </seg>
          </u>
          <note>
            Jag vill med det, herr talman, yrka bifall till reservationerna
            61 och 110.
          </note>
          <note type="speaker">
            Anf. 57 ANA MARIA NARTI (fp):
          </note>
          <note>
            Herr talman! Jag ska börja med att yrka bifall till reservation
            2 under punkt 2 och reservation 110 under punkt 104.
          </note>
          <u who="ana_maria_narti_aaeac7" prev="cont">
            <seg>
              Jag undrar hur mycket folk som inte sysslar med skolpolitik dagligen
              den vanliga människan, eleven och läraren kan följa våra debatter.
              Jag ska försöka använda mig av de här två reservationerna för
              att förklara, så enkelt jag kan, skillnaderna i tänkandet om skolan.
              Jag är glad att vi för en gångs skull har riktiga, levande åhörare
              på plats och önskar dem välkomna. Det är för folk som ni vi arbetar.
            </seg>
            <seg>
              Skillnaden i sättet att se på kunskap reflekteras i den första
              reservation som vi har skrivit. Det gäller struktur. Kunskap utan
              struktur kan inte bli kunskap. Om jag plockar olika erfarenheter
              och tankar lite härifrån och lite därifrån betyder det inte att
              jag har fått kunskap om vissa processer i livet. Kunskap får jag
              om jag koncentrerar mig under lång tid, med mycket precis fokusering
              och ett mycket precist objekt för min uppmärksamhet, och långsamt
              samlar mer och mer insyn i de processer jag tittar på.
            </seg>
            <seg>
              Det var detta som blev mer och mer otydligt under en lång tid
              i den svenska skolpolitiken, och det är detta som vi vill gå tillbaka
              till. Progressivitet i inlärandet, om vi ska använda komplicerade
              ord, betyder helt enkelt att man kan låta kunskapen växa inom
              sig genom att möta olika svårighet i kunskapsinlärningen, självklart
              också genom att hela tiden etablera dialog för att nå andra erfarenheter
              och andra synsätt.
            </seg>
            <seg>
              Det här är väldigt viktigt för den skolpolitik vi vill ha i alliansen.
              Det har varit lite för mycket tal i den svenska skolpolitiken
              om att vi här ska bestämma vad man ska lära sig.
            </seg>
            <seg>
              Snälla barn! Jag lovar att jag inte skulle ha stått här om jag
              själv hade bestämt hur jag skulle lära mig svenska språket. Då
              skulle jag inte ha kunnat tala här. Jag fick lära mig utantill
              alla ett-ord och alla en-ord, och jag fick jobba oerhört hårt
              för att få in ordföljden som en reflex, för det ska vara tankereflex.
              Om jag vid varje steg måste tänka på var jag ska placera orden
              kan jag varken tala eller skriva, och jag har skrivit flera böcker
              på svenska, fast jag lärde mig språket vid 34 års ålder.
            </seg>
            <seg>
              Men det som hjälpte mig var grunden som jag fick när jag var
              liten och när jag lärde mig andra språk. Förståelsen av språkets
              levande organism, intresset för nyanser, nyfikenheten på strukturer
              som finns på svenska men inte på de andra språk jag kan, lusten,
              för också lusten att lära sig kan man lära sig, kan man träna
              fram.
            </seg>
            <seg>
              Detta angående reservation nr 2, om kunskap. Det är vad vi vill
              åstadkomma. Struktur i kunskap och lust och glädje i inlärningen.
              De går hand i hand.
            </seg>
            <seg>
              Den andra reservationen har att göra med nu måste jag använda
              det där konstiga språket sanktioner för skolor och kommuner som
              inte uppfyller sin plikt. Jag ska försöka en gång till att tala
              enkelt.
            </seg>
            <seg>
              Vi har i Sverige en hel samling av lagar och regler om arbetsmiljön
              och arbetslivet, kanske till och med lite för många lagar och
              regler av det här slaget. Men det finns en arbetsplats i Sverige,
              en av de viktigaste, skolan, där just lagar och regler är dimmiga.
            </seg>
            <seg>
              Under den debatt som just avslutades fick vi höra minst tio hänvisningar
              till en skollag som skulle skrivas på nytt men som inte har blivit
              skriven. Varför? Därför att enligt en hel del konstiga uppfattningar
              om skolan ville man inte precisera vad som är tillåtet och vad
              som inte är tillåtet i skolan. Därför har vi så stora problem
              med till exempel mobbningen, och därför har vi fortfarande osäkerhet
              och otrygghet i vardagen i skolan. Det är det som vi med den här
              fempartireservationen försöker rätta till. Det är bara ett litet
              steg på vägen, men det är ett steg i rätt riktning, för att upprepa
              det jag redan har sagt i förra debatten.
            </seg>
            <seg>
              Nu börjar till och med Socialdemokraterna, som under så lång
              tid har styrt och inspirerat den svenska skolpolitiken, begripa
              att vi saknar lagar och regler för en sund arbetsmiljö i skolan.
              Det var inte länge sedan som skolministern gick ut och föreslog
              tydliga regler. Men fortfarande var hans förslag lite osäkra,
              lite dimmiga.
            </seg>
            <seg>
              Man säger att skolk ska rapporteras till föräldrarna. Man säger
              att skolorna ska ha ordningsregler, men man säger inte vilka.
              Ska en skola ha helt andra ordningsregler än en annan skola? Det
              odlas fortfarande en illusion om att man inom skolan får skapa
              sin egen moral. Men det är helt omöjligt. Vi har grundläggande
              ställningstaganden i hela samhället som inte accepterar vissa
              företeelser. Detta måste sägas klart och tydligt också i skolan.
              Jag ska ta ett exempel.
            </seg>
            <seg>
              Sexuella trakasserier accepteras inte i arbetslivet på någon
              arbetsplats, men det finns fortfarande oklarheter när det gäller
              till exempel mycket grova attityder mot flickor i skolan. Ska
              då skolan samlas och skapa egna regler om det här, när vi vet
              att sexuella trakasserier betraktas som oacceptabla i hela samhället?
            </seg>
            <seg>
              Man accepterar inte heller i samhället etniska trakasserier.
              Det finns i lagen mot etnisk diskriminering i arbetslivet mycket
              klara och tydliga beskrivningar av på vilket sätt man ska bekämpa
              etniska trakasserier. Men någonting motsvarande finns inte i skolan.
              Ska varje skola sitta i möten och bestämma hur detta ska bekämpas
              inom skolan?
            </seg>
            <seg>
              Därför tycker jag att det är mycket bra att vi har kommit så
              långt som till reservation 110 under punkt 104. Det finns massor
              av reservationer i det här betänkandet.
            </seg>
          </u>
          <note type="speaker">
            Anf. 58 INGER DAVIDSON (kd):
          </note>
          <u xml:id="i-d48f6dd7969e6bd6" who="unknown">
            <seg>
              Herr talman! Tack, Ana Maria, för en spännande utläggning om
              kunskap och innehållet i skolan. Det är alltid intressant att
              lyssna på dig. Det vill jag gärna säga.
            </seg>
            <seg>
              Dagens debatt om grundskolan är den sista för den här mandatperioden,
              och dessvärre har det inte kommit så mycket från Socialdemokraterna
              i Regeringskansliet på skolans område under de fyra år som har
              gått. Jo, skolministern har bytts ut, det är sant. Men med samma
              politik blir det inte så stora förändringar ändå.
            </seg>
            <seg>
              Jag gick tillbaka och läste igenom en del av de inlägg som gjorts
              i skoldebatten under den här perioden, och jag kunde bara konstatera
              att det går att upprepa de flesta av de förslag Kristdemokraterna
              och de övriga i alliansen fört fram eftersom de förändringar och
              förbättringar som vi efterlyst ännu inte har kommit till stånd.
              Det stora misslyckandet har vi ju redan varit inne på. Det är
              att regeringen med sina stödpartier inte har lyckats skriva ihop
              sig om en ny skollag, trots att utredningen som skulle ligga till
              grund för den presenterades redan under förra mandatperioden.
            </seg>
            <seg>
              Det mesta har i stället rullat på i gamla hjulspår, trots att
              rapporterna har avlöst varandra om att läget i alltför många av
              våra skolor är allt annat än ljust, varken när det gäller elevernas
              kunskaper eller ordningen och arbetsron. Det borde ha lett till
              krafttag och en omläggning av politiken för länge sedan, om det
              hade funnits handlingskraft kvar hos regeringen.
            </seg>
            <seg>
              Några små förändringar kunde jag ändå notera. Den första gäller
              utvecklingssamtalen. Tänk att vi fick slåss för att de skulle
              få dokumenteras skriftligt. Det var otänkbart för bara några år
              sedan. Nu har de dessutom utvecklats till individuella utvecklingsplaner.
              Det är ytterligare ett steg i rätt riktning. Men fortfarande betonar
              regeringen att utvecklingsplanerna bara ska vara framåtsyftande.
              Att inte utvärdera de resultat som eleverna har uppnått och påvisa
              vad som inte har uppnåtts gör fortfarande arbetet med planerna
              ganska meningslöst, tyvärr. Att börja från noll varje gång är
              inte särskilt effektivt.
            </seg>
            <seg>
              Skolministern gjorde i höstas ett försök att få till en avstämning
              av elevernas resultat i årskurs 3, får jag väl säga till hans
              försvar. Men det avslogs bryskt av s-kongressen, så det blev aldrig
              något sådant förslag. Och betyg är förstås ingenting att tänka
              på från det hållet. Det ses fortfarande som något nödvändigt ont
              som ska ges så sent som möjligt, om det över huvud taget ska ges.
              Kristdemokraterna vill att betyg ska börja ges från årskurs 6.
            </seg>
            <seg>
              Det är trist att det ska behöva gå med sådan snigelfart när det
              gäller att få fram förändringar som effektivt skulle hjälpa eleverna
              att uppnå de mål som vi politiker kräver att de ska uppnå. Då
              är det faktiskt vår skyldighet att också ge dem verktygen för
              att kunna göra det.
            </seg>
            <seg>
              I de yttersta dagarna av det här riksmötet gjorde regeringen
              också plötsligt en förordningsförändring, som innebär att alla
              skolor ska ha ordningsregler och att föräldrarna ska meddelas
              om en elev skolkar. Vilket framsteg! Det tillkom under galgen
              efter att allianspartierna under åratal vart för sig lyft fram
              frågor om trygghet och arbetsro i skolan. Vi har under våren också
              lagt fram ett gemensamt förslag som bland annat innehåller just
              de här kraven. Det måste vara lite jobbigt för s-ledamöterna i
              utskottet som stått och debatterat mot oss under tre år att tvingas
              byta fot, men bättre sent än aldrig. Visserligen har debatten
              i sig om de här frågorna lett till att de allra flesta skolor
              faktiskt redan har infört ordningsregler på eget initiativ, men
              i alla fall. Och något ska ju finnas att visa upp under valrörelsen
              som kan mäta sig med alliansens förslag på det här området, för
              vi har många, många fler.
            </seg>
            <seg>
              I höst hoppas jag att allianspartierna får ta över och se till
              att lärare och skolledare också får de befogenheter de behöver
              för att se till att reglerna följs, så att arbetsron och tryggheten,
              som eleverna har rätt att få, kan upprätthållas. Inte en enda
              elev ska behöva gå till skolan med en klump i magen därför att
              det råder allmänt kaos och oreda i korridorerna, ute på skolgården
              och kanske till och med i klassrummet. En trygg miljö är förutsättningen
              för att eleverna ska lära sig. Det är också förutsättningen för
              att värdeförmedlingen ska fungera.
            </seg>
            <seg>
              Att eleverna får med sig normer och värderingar gör inte bara
              skolarbetet lättare, utan det gör faktiskt också livet lättare
              att leva. Etik kan inte bara sägas, etik måste levas. Respekten
              för andra människors integritet och människovärde måste upprätthållas
              hela tiden, varje dag i all skolverksamhet. Det kräver också stöd
              från föräldrar och andra vuxna i samhället och från oss politiker.
              Lärarna ska inte behöva stå ensamma i arbetet med att försöka
              upprätthålla normer, värderingar och värden som resten av samhället
              inte lever upp till. Vi måste faktiskt hjälpas åt.
            </seg>
            <seg>
              En elev som beter sig illa mot andra måste få ett tydligt besked
              om att det uppförandet inte accepteras. Elever som är omtänksamma
              och anstränger sig för att passa tider och visa civilkurage genom
              att ställa upp för sina kompisar måste också uppmuntras i sitt
              beteende. Därför anser Kristdemokraterna att ett omdöme om elevens
              uppträdande och ordning ska skrivas in i betyget. Det är inte
              märkvärdigare än att man senare i livet får ett arbetsintyg som
              berättar hur man fungerar i samspel med andra. Det är också ett
              sätt för vuxenvärlden att visa att varje elev är sedd och att
              ens handlande uppmärksammas. En fast hand och ett varmt hjärta
              går mycket bra att kombinera.
            </seg>
            <seg>
              Herr talman! Under våren kom regeringens enda nya lag på grundskolans
              område under den här perioden. Det var lagen mot diskriminering
              och kränkande behandling i skolan. Jag tror att den var nödvändig,
              men samtidigt är den också ett bevis på Socialdemokraternas misslyckade
              skolpolitik. Utvecklingen har tillåtits att gå så långt åt fel
              håll att ett utökat rättsskydd för eleverna ses som en förutsättning
              för att motverka den mobbning och de trakasserier och kränkningar
              som många tvingas leva med dag ut och dag in. Men lagen erbjuder
              ingen lösning på själva grundproblemet utan är riktad mot de konsekvenser
              som år av värdeneutralitet i skolan lett till. Den börjar alltså
              i fel ände. Och jag är den första att beklaga att den behövs över
              huvud taget.
            </seg>
            <seg>
              Eftersom det är som det är i många skolor, har lärarna länge
              efterfrågat att få mer kunskap om konflikthantering. Erfarenheten
              visar att det går att komma långt den vägen för att hantera motsättningar.
              Rätt utformad kan den engagera elever och personal tillsammans
              på ett positivt sätt utan att fokus behöver sättas på det negativa
              beteendet, men det kräver kunskap. Konflikthantering borde därför
              för länge sedan ha varit en självklar del av lärarutbildningen
              och borde ha funnits som ett delmål i examensordningen. Jag tycker
              faktiskt att det är en skymf, inte bara mot lärarna utan också
              mot en majoritet här i riksdagen, att regeringen har struntat
              i att genomföra denna förändring som riksdagen har krävt.
            </seg>
            <seg>
              Herr talman! En av de viktigaste anledningarna till att det behövs
              ett regeringsskifte efter höstens val är att situationen är som
              den är i alltför många av våra skolor. Jag tycker att det är beundransvärt
              att lärare och skolledare i de flesta skolor klarar sin uppgift
              så bra som de gör, trots bristen på stöd i form av regler och
              lagar och bristen på engagemang från de styrande politikernas
              sida.
            </seg>
            <seg>
              Skiljelinjerna är tydliga inom skolpolitiken. Kristdemokraterna
              ser fram emot att tillsammans med de tre övriga partierna i Allians
              för Sverige få möjlighet att lägga grunden för en skola där varje
              elev möts med höga förväntningar och får komma till sin rätt.
              Vi vill lägga grunden för en skola där alla lär sig det som de
              behöver kunna genom att kunskaperna följs upp och stöd sätts in
              så snart behoven visar sig, en skola där ett tydligt regelverk
              stöder lärare, rektorer och övrig personal i deras arbete för
              att skapa ordning och trivsel i skolan, en skola där kunskap och
              respekt för varje människas egenvärde är de viktigaste ledstjärnorna
              helt enkelt en skola som både lärare och elever kan vara stolta
              över och längta till.
            </seg>
          </u>
          <note>
            Jag yrkar bifall till reservationerna 3, 61 och 110.
          </note>
          <note type="speaker">
            Anf. 59 LENNART GUSTAVSSON (v):
          </note>
          <u who="lennart_gustavsson_b81021" xml:id="i-17f61d68be40cbee">
            <seg>
              Herr talman! Först ska jag instämma i Inger Davidsons vision
              att varje lärare och varje elev har rätt att varje morgon vakna
              och längta till skolan. Den tror jag att vi är överens om.
            </seg>
            <seg>
              Skrivningarna om skolans värdegrund i läroplanerna, den för den
              obligatoriska skolan och den för de frivilliga skolorna, innehåller
              formuleringar om demokrati, varje människas egenvärde, miljö,
              individens frihet, jämlikhet, jämställdhet samt solidaritet med
              svaga och utsatta. Dessutom sägs det att undervisningen ska vara
              icke-konfessionell och att skolan ska låta varje enskild elev
              finna sin särart. Alla som verkar i skolan ska hävda de grundläggande
              värden som uttrycks i läroplanen och klart ta avstånd från det
              som strider mot dem. Men i läroplanens formulering av värdegrunden
              ingår också: I överensstämmelse med den etik som förvaltas av
              kristen tradition och västerländsk humanism sker detta genom individens
              fostran till rättskänsla, generositet, tolerans och ansvarstagande.
            </seg>
            <seg>
              Herr talman! Jag som vänsterpartist finner den här formuleringen
              problematisk och att den ger en del felaktiga signaler till lärare,
              elever, föräldrar och andra samhällsmedborgare. Jag vill alltså
              stryka formuleringen om kristen tradition och västerländsk humanism.
              Kristen tradition och västerländsk humanism innehåller givetvis
              viktiga etiska värden som vänsterpartister och stora delar av
              samhället sluter upp bakom. För många i dag troende kristna, däribland
              många vänsterpartister, innebär den kristna tron en stark uppmaning
              till ett radikalt samhällsengagemang för demokrati, frihet, jämlikhet,
              jämställdhet och solidaritet. Samma sak gäller för många som tagit
              ställning för västerländsk humanism.
            </seg>
            <seg>
              Om det är de här värdena som det syftas på måste man fråga sig
              varför formuleringen finns över huvud taget. Just de värden som
              det syftas på finns ju redan upptagna i läroplanens värdegrund,
              konkret och tydligt formulerade. Men det som gör formuleringen
              lite olycklig är att kristen tradition och västerländsk humanism
              också innehåller helt andra värden. Inom ramen för kristen tradition
              såväl som med hänvisning till västerländsk humanism har stora
              brott begåtts.
            </seg>
            <seg>
              De positiva delarna i den kristna traditionen och den västerländska
              humanismen har tydliga motsvarigheter i varje annan betydande
              religion och världsåskådning. Mot den bakgrunden är utpekandet
              av just den kristna traditionen och västerländska humanismen olycklig.
            </seg>
            <seg>
              Herr talman! Många lärare, barn och föräldrar tillhör varken
              kristen tradition eller västerländsk humanism. De tillhör andra
              traditioner och kulturer. Men de bor i Sverige. De är födda i
              Sverige. De omfattar läroplanens övriga grundläggande värden lika
              väl som någon etnisk svensk. Dessa barn omfattas också av skolplikten.
              Dessutom rimmar formuleringen illa med bestämmelsen, som jag tidigare
              nämnt, om att undervisningen ska vara icke-konfessionell och med
              regeringsformens värn om minoriteters möjligheter att behålla
              och utveckla ett eget kultur- och samfundsliv. Med anledning av
              det yrkar jag bifall till reservation 4, punkt 3.
            </seg>
            <seg>
              Herr talman! Är det så att du måste ha vissa talanger eller tillräckligt
              med pengar för att få gå i den klass du vill eller den grundskola
              du vill? Min och Vänsterpartiets ståndpunkt är att inträdesprov
              som testar vissa talanger eller avgifter på obligatorisk verksamhet
              inte ska förekomma i grundskolan. Är verksamheten obligatorisk,
              vilket grundskolan är, kan inte elever utestängas för att de inte
              spelar fotboll tillräckligt bra eller inte kan betala för biljetter
              av något slag. Att utbildningen ska vara kostnadsfri är en princip
              som gäller i Sverige.
            </seg>
            <seg>
              Undersökningar har visat att landets grundskolor inte har någon
              policy när det gäller att ta ut avgifter och att avgifter förekommer
              i olika sammanhang. Eleverna får själva betala allt från studiebesök
              till fritidsverksamhet. I skollagen står att utbildning i grundskola
              ska vara avgiftsfri men att det också kan förekomma enstaka inslag
              som kan föranleda en obetydlig kostnad för eleverna. Vad en obetydlig
              kostnad är vet vi varierar från familj till familj. En hundring
              till en skolutflykt kan vara en oöverstiglig kostnad för en familj
              med knappa eller inga ekonomiska marginaler. Det finns enligt
              rapporten Ekonomiskt utsatta barn ca 155 000 fattiga barn i Sverige.
              De lever i familjer som inte har några marginaler för oförutsedda
              utgifter. Naturligtvis är det dessa barn som drabbas hårt när
              skolor väljer att ta ut avgifter för vissa aktiviteter; utflykter,
              studiebesök och skolresor är mycket positiva inslag i skolans
              verksamhet. Men sker verksamheten inom skolans ram ska den också
              finansieras inom skolans ram.
            </seg>
            <seg>
              Herr talman! Skolan behöver arbetsro, och eleverna behöver en
              trygg, säker och varm arbetsmiljö. Lärarna har naturligtvis en
              avgörande betydelse. De är och ska vara auktoriteter. I det tror
              jag att många av os kan vara överens, men sedan kommer det ett
              antal skiljelinjer. Medlemmar i den borgerliga alliansen talar
              med begrepp som skriftliga varningar, kvarsittning, avstängning,
              att avvisa, skriftliga omdömen i ordning och uppförande och drogtester.
              Ska jag vara ärlig misstror jag inte ambitionerna att skapa en
              god miljö för Sveriges elever, men jag tror att man är inne på
              fel väg.
            </seg>
            <seg>
              Herr talman! För mig handlar det om att ge demokratin en verklig
              innebörd även i skolans värld. Jag tror inte att mer katederundervisning,
              mer av så kallade hårdare tag eller olika former av bestraffnings-
              och sanktionsåtgärder leder till en tryggare och bättre skola.
              Jag är övertygad om fördelen med ett arbetssätt som gör det möjligt
              att ha ett reellt inflytande för eleverna, ett arbetssätt som
              involverar och engagerar eleverna i det dagliga arbetet i skolan.
              Jag tror mig veta att lärarna utifrån sin profession med rätt
              stöd av en ny skollag klarar att skapa det lugn och den arbetsro
              som så väl behövs.
            </seg>
            <seg>
              I det sammanhanget måste jag ge den borgerliga oppositionen rätt
              beträffande detta med en ny skollag. Det är ett misslyckande att
              vi inte under den här mandatperioden har lyckats få fram en ny
              skollag. Sveriges elever och Sveriges lärare har rätt till en
              ny och modern skollag.
            </seg>
            <seg>
              Herr talman! Avslutningsvis har vi här i riksdagen som företrädare
              för medborgarna att ange skolans mål och uppgifter. Ett problem
              uppstår när vi på flera punkter kan se att kommunerna faktiskt
              har stora svårigheter att genomföra det som riksdagen i lagstiftning
              och styrdokument ålägger dem som är ansvariga för förskola, grundskola
              och gymnasieskola. Vi kan inte heller se att de så kallade fristående
              skolorna klarar uppdraget bättre. Man kan som ett annat exempel
              nämna de stora skillnaderna mellan kommunerna när det gäller hur
              mycket pengar som satsas på en genomsnittlig elev, på skolmat
              och på skolskjutsar. Enligt Skolverkets statistik, om den nu har
              rätt, varierar kommunens satsning på en elev år 2004, när man
              har rensat från skolskjuts, från 54 000 till 90 000 kr. Därför
              menar vi att det är dags att utifrån något slags jämlikhetssträvan
              åter ta frågan om skolans styrning och finansiering på allvar.
              Regeringen borde därför tillsätta en utredning med uppdrag att
              utreda skolans styrning och finansiering. Jag yrkar bifall till
              reservation 14, punkt 14.
            </seg>
            <seg>
              Herr talman! Eftersom det här troligen är den sista skoldebatt
              som vi har ska jag tillåta mig att komma med en vision från mig
              som vänsterpartist om skolan. I en skola för alla går alla elever
              i en vanlig klass eller grupp. Undervisningen är anpassad efter
              individen och inom gemenskapen. Det är en skola där medbestämmande
              är en viktig princip och där alla deltar i och bidrar till gemenskapen
              efter egna förutsättningar. En skola för alla upplever alla barn
              som sin skola där var och en får personligt utbyte i form av självförtroende,
              insikt, kompetens, attityder, kunskap och inte minst ett socialt
              nätverk.
            </seg>
          </u>
          <note type="speaker">
            Anf. 60 INGER DAVIDSON (kd) replik:
          </note>
          <u xml:id="i-d788f16ed21e0dab" who="unknown">
            <seg>
              Herr talman! Det är inte första gången som Lennart Gustavsson
              och jag diskuterar innehållet i värdegrunden i läroplanen, men
              eftersom du nu fortfarande strider för att få en ändring ska jag
              också strida för att ha formuleringarna kvar. Jag ska motivera
              med att det här är en idéhistorisk hänvisning. Etik finns inte
              i ett lufttomt rum utan etik måste kopplas till en religion eller
              filosofi. I vårt samhälle har det varit den kristna idétraditionen
              som etiken har kopplats till, och den hänvisningen görs därför
              i vår läroplan. Det är inte ett dugg märkvärdigt. Så är det i
              de flesta andra länder också.
            </seg>
            <seg>
              Så min fråga till Lennart Gustavsson är egentligen: Vad skulle
              vi ha i stället? Vilken hänvisning skulle han vilja se?
            </seg>
          </u>
          <note type="speaker">
            Anf. 61 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-1a98e1dbc83d2b67">
            <seg>
              Herr talman! Då blir det korta svaret att vi har en läroplan
              för förskolan som inte innehåller samma hänvisning och som jag
              tycker fungerar alldeles utomordentligt. Så mitt konkreta svar
              på den frågan är: Anpassa läroplanen för grundskolan och läroplanen
              för de frivilliga skolformerna till läroplanen för förskolan.
            </seg>
          </u>
          <note type="speaker">
            Anf. 62 INGER DAVIDSON (kd) replik:
          </note>
          <u xml:id="i-9345f56e474e796b" who="unknown">
            <seg>
              Herr talman! Lennart Gustavsson tycker att det fungerar bra nu,
              men det finns ingen hänvisning där. En ny regering eller en annan
              konstellation skulle mycket väl kunna lägga in andra värden. Hänvisar
              vi inte till något har vi ju inte bestämt oss för varifrån vi
              ska hämta de etiska principerna. Demokratin lever inte utan att
              man har etiska principer som till exempel handlar om människolivets
              helgd och alla människors lika värde. Det är basen för att hela
              demokratin ska fungera. Och då är det väl inte mer än rätt att
              vi talar om att det här vill vi fortsätta med. Oavsett vilken
              regering som sitter och oavsett vilka politiska konstellationer
              som ska styra det här landet tycker vi att de här grundreglerna
              är viktiga.
            </seg>
            <seg>
              Jag vill påminna om att både företrädare för muslimerna och den
              judiska församlingen här i Helsingfors uppvaktade utbildningsutskottet
              när vi höll på att diskutera den här frågan och uppmuntrade till
              att det skulle bli just de här skrivningarna i läroplanen. Jag
              tror ingen känner sig överkörd av att man hänvisar idéhistoriskt
              till principer som bygger just på människovärdesfrågor och där
              också viktiga principer som yttrandefrihet och religionsfrihet
              ingår.
            </seg>
          </u>
          <note type="speaker">
            Anf. 63 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-bbd470770ec8a8a6">
            <seg>
              Herr talman! Jag förstod inte riktigt. Mitt resonemang om att
              anpassa skolans skrivningar runt värdegrund till förskolans var
              inte bra eftersom man kunde ändra i förskolans läroplan. Men man
              kan ju också ändra i skolans skrivningar. Båda är ju underkastade
              politiska beslut. Jag förstår inte, och jag är ärlig, vad just
              de här hänvisningarna till specifikt kristen tradition och västerländsk
              humanism tillför till de andra skrivningar som vi har runt värdegrunden.
              Jag uppmanar Inger Davidsson och Kristdemokraterna att tillsammans
              med sina borgerliga kolleger, och troligen alla andra politiska
              partier utom Vänsterpartiet, sätta sig ned och studera läroplanen
              för förskolan och se vad det är som saknas där när vi ska beskriva
              basen för värdegrundsarbetet.
            </seg>
          </u>
          <note type="speaker">
            Anf. 64 SOFIA LARSEN (c):
          </note>
          <u who="sofia_larsen_c36e3a" xml:id="i-7f04b3f1358420f6">
            <seg>
              Herr talman! Många inom skolans värld gör ju ett fantastiskt
              arbete. Det är skolledare och lärare som brinner av iver för elevernas
              välbefinnande och kunskap. Samtidigt ser det inte ut riktigt så
              överallt i vårt land.
            </seg>
            <seg>
              Jag besökte nyligen en skola där flera i skolledningen på fullt
              allvar menade att det vore bättre om vi tog bort kravet på godkänt
              i grundskolan. Då skulle ju inte eleverna behöva känna sig dåliga
              om de inte uppfyllde godkäntnivån. Det skulle räcka om vi hade
              mål att sträva mot, sade man. Kunskapsluckorna skulle kunna fyllas
              på ett eller annat sätt på gymnasiet. Det menade man på fullaste
              allvar.
            </seg>
            <seg>
              Om du som ledare i en verksamhet har inställningen att vad man
              gör inte är så viktigt och att vilka mål man når inte är så viktigt
              är det inte konstigt att den personal som jobbar i verksamheten
              eleverna i det här fallet inte uppfyller de krav som ändå faktiskt
              finns.
            </seg>
            <seg>
              Denna enskilda skola är tragisk i sig. Men det är ännu mer anmärkningsvärt
              att vi har en skolminister som skulle kunna uttrycka något liknande.
              Laga och lappa, sänk kraven, ta igen kunskaperna på gymnasiet,
              öka det individuella programmet och resurserna dit, har ju varit
              och är Socialdemokraternas budskap. Det är totalt förkastligt
              att ha en sådan politik. Det vänder ju upp och ned på hela målsättningen
              och resonemanget.
            </seg>
            <seg>
              I stället för att ta tag i problemen har ju skolministern och
              regeringen blundat för utanförskapet i skolan. Det har gjort att
              vi i socialdemokratisk ledning har fått en sorteringsskola. Det
              är ett faktum i vårt land.
            </seg>
            <seg>
              Under Socialdemokraternas senaste tolv år har kunskapssegregeringen
              i vår skola ökat mer och mer. Vi har halkat efter, både jämfört
              med andra länder och jämfört med oss själva.
            </seg>
            <seg>
              I stället för de krafttag som borde sättas in har man kommit
              med uttalanden som: Det är inte så tokigt i alla fall. Eleverna
              mår ju bra. Det ser ju lite konstigt ut med kunskapsresultaten,
              men det fixar sig.
            </seg>
            <seg>
              Det verkar vara Socialdemokraternas nya grepp: Tysta ned det
              som är problematiskt. Så gjorde statsministern när han på första
              maj talade om arbetslösheten. Pratar man inte om det kanske det
              inte finns till slut.
            </seg>
            <seg>
              Vi i Centerpartiet är övertygade om att det är i början av skoltiden
              som de stora insatserna ska komma och inte i slutet av skoltiden.
              Om alla elever ska ha en ärlig chans att lyckas måste vi få en
              likvärdig skola som tillåter individuella möjligheter. Vi ska
              ha en skola där elevens behov sätts i centrum, en skola som satsar
              på kunskap och på att eleven blir sedd och mår bra. Ingen ska
              behöva gå osedd under nio års skolgång. Varje elev ska direkt
              få den uppbackning den behöver. Likvärdighet betyder ju inte likadant,
              utan det betyder lika möjligheter att lyckas.
            </seg>
            <seg>
              Vi vill ha en skola som sätter fokus på kunskap, ger möjlighet
              till flexibel skolstart både höst och vår en skola där kunskapen
              är det viktigaste, inte hur lång tid det tar att ta till sig kunskapen.
              Vi vill ha en skola med både ramar och kramar.
            </seg>
            <seg>
              Det låter inte särskilt konstigt, men faktum är att skolministern
              fortfarande håller fast vid stöpa-i-samma-form-mentaliteten trots
              att det är uppenbart att vi måste hitta andra vägar för att möta
              varje elev. Skolministern är inte heller särskilt intresserad
              av de tidiga insatser och de kontinuerliga uppföljningar som vi
              i Allians för Sverige har föreslagit. Man satsar i stället på
              senare åtgärder. Det tycker man är en bättre idé.
            </seg>
            <seg>
              I Centerpartiets skola finns det inga motsättningar mellan insatser
              och utvärdering. Vi ser att det går hand i hand.
            </seg>
            <seg>
              Vi i Centerpartiet satsar stort, 1,2 miljarder, på en läsa-och-skriva-satsning
              som vi vill ha de första tre åren. Vi vill ha fler kontrollstationer,
              år 3, 5 och 8, som en tydlig uppföljning där man kan se hur eleven
              klarar sig så att man direkt kan sätta in stöd.
            </seg>
            <seg>
              Det här tycker regeringen, Socialdemokraterna och Vänstern inte
              är intressant. Varför satsa tidigt, när man har det individuella
              programmet, verkar de tycka.
            </seg>
            <seg>
              Herr talman! Vi har ett läge där vi behöver ta krafttag för den
              svenska skolan så att vi får en likvärdig chans från start för
              våra elever.
            </seg>
            <seg>
              Jag vill lyfta fram några saker.
            </seg>
            <seg>
              Vi måste, som jag har nämnt tidigare, ha en skola som utgår från
              kunskap i stället för tid. I dag är antalet år eleverna går i
              skolan viktigare än den kunskap de får med sig. Eleverna ska ha
              tillräcklig bas från grundskolan innan de lämnar för gymnasiet,
              annars får vi den snedvridning som vi har i dag.
            </seg>
            <seg>
              Vi behöver en mer elevanpassad skola. För att klara det behöver
              vi satsa stort redan från början med extra stöd och hjälp direkt
              och flexibel skolstart från sex års ålder där man kan börja både
              höst- och vårtermin. Vi vill ha individuella utvecklingsplaner
              som fungerar som ett samspel mellan skolan, föräldrarna och eleven.
            </seg>
            <seg>
              Vi behöver också fler kontrollstationer, år 3, 5 och 8. Vi behöver
              tydliga insatser för de elever som kommer till Sverige mitt under
              skoltiden med satsningar på svenska språket men också med möjlighet
              att läsa till exempel matematik på sitt hemspråk.
            </seg>
            <seg>
              Vi vill satsa på dem som jobbar i skolan. Utan duktiga och engagerade
              lärare fungerar inte skolans verksamhet. Vi ska ha bra utbildade
              lärare med möjlighet till fortbildning vilket Allians för Sverige
              nu föreslår. Ge lärarna tydliga befogenheter och ansvar både i
              klassrummet och i den skola man arbetar i.
            </seg>
            <seg>
              Vi vill också inrätta speciallärartjänsterna igen.
            </seg>
            <seg>
              I betänkandet om grundskolan finns det en stor enighet i Allians
              för Sverige. Vi är övertygade om att skolan kan så mycket bättre
              och vi är övertygade om att med rätt redskap går mycket att göra
              för att eleven ska få den ärliga chansen att lyckas och för att
              vi ska få en likvärdig skola som är värd namnet.
            </seg>
          </u>
          <note>
            Jag yrkar bifall till reservationerna 1, 61 och 110.
          </note>
          <note type="speaker">
            Anf. 65 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-40cf029ca9a1b413">
            <seg>
              Herr talman! Det var ju en ganska traditionell eländesbeskrivning
              som vi har hört under ganska lång tid. Vi som är ute i verkligheten
              vet att det fungerar väldigt bra på många ställen. Vi har väl
              fungerande skolor. Vi har engagerade lärare och engagerade elever.
            </seg>
            <seg>
              Jag begärde replik när det gäller frågan om vikten av tidiga
              insatser en inställning som jag till fullo delar. Även om det
              här betänkandet handlar om grundskolan är jag intresserad av att
              höra Centerpartiets inställning till den satsning och de förslag
              som man under den här perioden har tagit fram för att lyfta fram
              förskolan och förskolans roll. Det har ju koppling till hur man
              hanterar det senare.
            </seg>
          </u>
          <note type="speaker">
            Anf. 66 SOFIA LARSEN (c) replik:
          </note>
          <u who="sofia_larsen_c36e3a" xml:id="i-e41d8eaeda09470e">
            <seg>
              Herr talman! Vänstern och Socialdemokraterna brukar vara experter
              på att försöka fokusera på något annat än det vi verkligen pratar
              om.
            </seg>
            <seg>
              Vad gäller grundskolan har vi i Centerpartiet och Allians för
              Sverige oerhört tydligt sagt att det är de första åren som är
              viktiga och att det är där vi ska satsa. Vi ska inte lägga de
              stora resurserna och pengarna på efterhandslösningar och en lappa-och-laga-politik.
              Vänstern har tillsammans med Socialdemokraterna föreslagit att
              satsa mer på det individuella programmet.
            </seg>
            <seg>
              Det är självfallet viktigt att vi har en bra grund i förskolan.
              Det är där det ska startas.
            </seg>
            <seg>
              Regeringen har tillsammans med Vänstern föreslagit att specialdestinerade
              pengar ska gå till uppföljning och annat. Det har visat sig att
              mycket av de pengarna har gått till administrativa tjänster i
              stället för till fler inne i verksamheten. Det är inte särskilt
              bra.
            </seg>
            <seg>
              Vänstern har varit med under de senaste åren och sett till att
              vi har fått en sorteringsskola i stället för en skola där alla
              har en ärlig chans att lyckas.
            </seg>
          </u>
          <note type="speaker">
            Anf. 67 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-31362601ba8eb94d">
            <seg>
              Herr talman! Att prata om andra saker än dem vi egentligen pratar
              om är inte unikt för Vänsterpartiet. Det finns andra partier som
              är minst lika duktiga på det.
            </seg>
            <seg>
              När det gäller förskolesatsningens effekter, tror jag att det
              finns statistik som visar att det har haft effekt, om nu Centerpartiets
              representant tror på Skolverkets kontroll.
            </seg>
            <seg>
              Ser inte Centerpartiet något som helst problem i att många av
              de förslag som läggs fram av en enig borgerlighet är av repressiv
              karaktär? Det handlar alltså om mer ordning och disciplin, tidigare
              betyg, betyg i fler steg, ordnings- och uppförandeintyg, nivågrupperingar
              och flyttning av elever. Det handlar även om att återinföra speciallärarutbildning,
              även om det inte är av repressiv karaktär. Men det är ändå ett
              steg tillbaka. Jag tycker att den borgerliga alliansen många gånger
              försöker möta de utmaningar som vi står inför, och som vi i närtid
              måste fatta beslut om, med gårdagens metoder.
            </seg>
            <seg>
              Eftersom detta troligen är den sista skoldebatten ska jag passa
              på att tacka dem som har varit mina med- och motdebattörer under
              ett antal år eftersom jag inte kommer att finnas i denna kammare
              efter valet. Det har varit intressant och givande. Tack ska ni
              ha. Men nu får du svara på dessa frågor.
            </seg>
          </u>
          <note type="speaker">
            Anf. 68 SOFIA LARSEN (c) replik:
          </note>
          <u who="sofia_larsen_c36e3a" xml:id="i-b2d9e3a1cdd6c3fe">
            <seg>
              Herr talman! Tack själv, Lennart. Det är alltid trevligt att
              debattera med dig.
            </seg>
            <seg>
              Vi i Centerpartiet och Allians för Sverige är övertygade om att
              Sverige kan mycket bättre och att den svenska skolan kan mycket
              bättre. Vi vill inte vara med och föra vidare den det-spelar-ingen-roll-mentalitet
              som bland annat ditt parti har fört fram inom skolpolitiken. Man
              säger att man fixar det i efterhand, till exempel om betyget Godkänd
              inte har uppnåtts. Man ska inte ha några betyg. Det fixar sig
              ändå. Men det fixar sig ju inte ändå. Det ser vi på den kunskapssegregering
              som vi har fått i den svenska skolan.
            </seg>
            <seg>
              Då måste vi se till att vi får en likvärdighet och likvärdiga
              möjligheter för varje enskilt barn att lyckas. Det är vår främsta
              uppgift. Och det vill vi lyfta fram, och det lyfter vi också fram
              i Allians för Sverige. Det handlar både om de tidiga insatserna
              och om kontrollstationer. Vi ser nämligen att dessa saker går
              hand i hand. Det är inte farligt att se hur det går för varje
              enskild elev om man sätter in tydliga insatser. Vi säger att det
              är oerhört viktigt att man har med sig kunskaperna i sitt bagage
              när man går vidare i stället för att man hela tiden skjuter det
              på framtiden.
            </seg>
            <seg>
              Tidiga insatser och en ärlig chans att lyckas, det är alliansens
              förslag.
            </seg>
          </u>
          <note type="speaker">
            Anf. 69 MIKAELA VALTERSSON (mp):
          </note>
          <u who="mikaela_valtersson_079a93" xml:id="i-efc7c99c279df389">
            <seg>
              Herr talman! Den svenska skolan måste förbättras. Jag tror att
              förbättring uppnås genom att man bättre tar till vara den kompetens
              som finns lokalt på varje skola. Genom att ge ökad lokal frihet
              kombinerad med skärpt tillsyn och med möjlighet till sanktioner
              kan man komma till rätta med de skolor som brister i sin verksamhet.
            </seg>
            <seg>
              Jag är faktiskt djupt oroad över delar av utvecklingen i skolan.
              Enligt nationella och internationella utvärderingar har elevernas
              kunskaper i matematik, läsförståelse och svenska försämrats under
              det senaste decenniet. Enligt nationella utvärderingar kan bara
              60 % av landets manliga 15-åringar läsa på den nivå som är önskvärd
              för att klara sig i vuxenlivet.
            </seg>
            <seg>
              Alltfler finns på det individuella programmet, ett faktum som
              med all önskvärd tydlighet visar att den svenska skolan i dag
              inte ger alla elever den kunskap som de behöver. Vägen ur den
              situationen tror jag inte är mer likriktning och detaljstyrning,
              tvärtom tror jag att den centralstyrda skolpolitiken har nått
              vägs ände.
            </seg>
            <seg>
              Nej, det behöver i stället tas steg för ökat lokalt inflytande,
              mångfald och frihet.
            </seg>
            <seg>
              Jag tror inte heller att vi så att säga lyfter skolan eller förbättrar
              resultaten genom mer reglering, hårdare tag mot elever eller en
              lärarkår som agerar Säpoagenter i stället för att fokusera på
              kunskapsuppdraget.
            </seg>
            <seg>
              Det krävs nya idéer för att bryta den negativa utvecklingen i
              skolan, idéer som ger alla skolor ökad frihet. Det krävs en väsentligt
              ökad individualisering, där varje elev blir sedd, där varje elev
              får utvecklas och lära utifrån sina egna förutsättningar och behov.
              För att kunna se och lyfta varje individ krävs en större pedagogisk
              mångfald och en större lokal frihet att utforma arbetet på just
              det sätt som passar den skolan och just de eleverna. Då tror jag
              att skolan är fri att fokusera på kunskaper och hitta kreativa
              sätt att utveckla undervisning. Både försöket att arbeta utan
              timplan och friskolornas bättre resultat visar att ökad lokal
              frihet leder till ett bättre kunskapsfokus.
            </seg>
            <seg>
              Herr talman! Vi vill från Miljöpartiet se en skola som utvecklar
              barns kreativitet och förmåga att tänka självständigt och kritiskt.
            </seg>
            <seg>
              Det amerikanska flygvapnet gagnar sig av ett kreativitetstest
              för att ta ut de allra bästa piloterna. Detta kreativitetstest
              går till så att följande fråga ställs: Vad kan man använda en
              tegelsten till? Man ska nämna fem olika användningsområden.
            </seg>
            <seg>
              Svaren är vitt skilda beroende på om det är vuxna eller barn
              som har svarat. Detta test har nämligen prövats på barn. 99 av
              100 vuxna misslyckas, medan 99 av 100 barn lyckas.
            </seg>
            <seg>
              Vet ni vad de vuxna svarar? Jo, de vuxna svarar att en tegelsten
              kan användas som vapen, bokstöd, grill eller byggnadsmaterial.
              Barnen i sin tur svarar att den kan användas som nagelfil, flugsmälla,
              drinkunderlägg eller hårfärgningsråvara.
            </seg>
            <seg>
              Alltså: Vi vuxna ger förutsägbara svar om användningsområden
              som är väl kända och som vi känt till sedan tidigare. Barnen tänker
              mer fritt och mindre förutsägbart.
            </seg>
            <seg>
              Men någonting händer på vägen till vuxenlivet. Någonting händer
              under den tid som man spenderar i skolan.
            </seg>
            <seg>
              Vi vill se en skola som uppmuntrar detta fritänkande och som
              hindrar att man hjärntvättas av vad som alltid är rätt och riktigt.
              Då tror jag att vi skapar en skola med individer som är rustade
              för en framtid där det krävs mycket kreativitet.
            </seg>
            <seg>
              För att skolan ska fungera bättre måste vi sätta större tilltro
              till lokala kompetenser, det vill säga rektorer, lärare, elever
              och föräldrar. Om varje enskild skola själv får bestämma hur man
              vill arbeta tas den lokala kompetensen bäst till vara.
            </seg>
            <seg>
              Ett system där inget utrymme lämnas för alternativa pedagogiker
              och med centralt fastställda timplaner tar dålig hänsyn till det
              faktum att barn är individer med olika behov, olika viljor och
              olika förutsättningar.
            </seg>
            <seg>
              Därför anser vi att alla skolor, fristående såväl som kommunala,
              bör få arbeta efter alternativa läroplaner och kursplaner, om
              Skolverket bedömer att de i allt väsentligt motsvarar de nationella
              styrdokumenten. Denna möjlighet har i dag enbart de fristående
              skolorna. På det sättet skulle även kommunala skolor ha en chans
              att profilera sig och utveckla alternativa pedagogiker och arbetssätt
              i högre grad än i dag.
            </seg>
            <seg>
              Herr talman! Det är dags att avskaffa den nationella timplanen.
              Det är mycket tråkigt, tycker jag, att vi i dag är ensamma om
              detta krav i kammaren. Skolorna måste få större utrymme att lägga
              upp undervisningen så att den passar elevernas verkliga förmåga.
              Elevkåren består av olika individer som har olika svårigheter.
            </seg>
            <seg>
              Under flera år har en omfattande försöksverksamhet med slopad
              timplan genomförts på 900 skolor i 79 olika kommuner. Eleverna
              i dessa skolor har förbättrat sina studieresultat mer än vad landets
              elever i genomsnitt har gjort. Särskilt markant har förbättringen
              varit för dem som har haft det svårast i skolan pojkar och elever
              med utländsk bakgrund. Vi anser att skolan ska anpassas efter
              eleverna och inte tvärtom. Alla kan inte stöpas i en form. Ett
              sådant här lyckat försöksprojekt måste leda till att timplanen
              avskaffas i hela Sverige.
            </seg>
            <seg>
              Vi vill också öka möjligheterna att inrätta profilklasser för
              att på ett bättre sätt ta till vara elevers intresse och motivation.
              En elev som är engagerad och motiverad gör bättre ifrån sig i
              alla ämnen. Givetvis måste det då också vara möjligt att använda
              sig av tester i urvalet till profilklasser.
            </seg>
            <seg>
              Vi har i dag en fempartireservation om att stärka Skolverkets
              tillsyn genom möjlighet att utdöma vite. I dag finns inga reella
              sanktioner att ta till för Skolverket oavsett hur stora brister
              som finns i verksamheten i kommunala skolor. För fristående skolor
              finns den yttersta sanktionen att återkalla ett tillstånd. Jag
              tycker att det är rimligt att sanktionerna blir mer lika mellan
              olika huvudmän och att gränserna för när sanktioner tas till måste
              vara desamma. Det är också rimligt att det finns någon sanktion
              på vägen till att dra tillbaka ett tillstånd, vilket är en ganska
              radikal åtgärd. Vi måste kunna kräva att alla huvudmän lever upp
              till de krav som ställs och fullgör sina åtaganden. Därför är
              det viktigt att Skolverket ges möjlighet att utdöma vite till
              skolor som har brister i verksamheten då dessa brister inte åtgärdas
              trots påpekanden.
            </seg>
            <seg>
              Herr talman! Elevernas rättssäkerhet behöver stärkas genom att
              de ges reell möjlighet att få sina betyg omprövade. Betygsättning
              är myndighetsutövning, och det måste finnas en möjlighet att få
              betygen omprövade om man upplever sig felbehandlad. Men vi anser
              också att elever och föräldrar bör få möjlighet att överklaga
              åtgärdsprogram.
            </seg>
            <seg>
              När en elev riskerar att inte nå målen och få godkänt i ett ämne
              är skolan redan i dag skyldig att upprätta ett åtgärdsprogram
              för att få eleven fram till godkänt. Det finns dock signaler om
              att inte alla får denna rättighet tillgodosedd eller att åtgärdsprogrammen
              har en alldeles för undermålig kvalitet.
            </seg>
            <seg>
              De som har rätt till åtgärdsprogram är kanske de svagaste och
              mest utsatta eleverna. Deras chanser att nå kunskapsmålen måste
              stärkas genom möjligheten att överklaga beslut och uteblivet beslut
              om åtgärdsplan.
            </seg>
            <seg>
              En annan fempartireservation i betänkandet rör införandet av
              flexibel skolstart. Barn mognar i olika takt. Skolan måste anpassa
              sig efter att barn är olika. Barn bör därför kunna börja i skolan
              både höstterminen och vårterminen det år de fyller sex eller sju
              år.
            </seg>
            <seg>
              Att det inte har kunnat nås total enighet i utskottet om det
              här förslaget är faktiskt för mig rätt obegripligt. Det känns
              så självklart att anpassa skolan på det här sättet, efter barn,
              och så enkelt och smidigt. Varför man från Socialdemokraternas
              sida motsätter sig detta är för mig en gåta och något som jag
              hoppas att Mikael Damberg i sitt kommande anförande kan reda ut.
              Men först tänker han tydligen hinna ut en liten sväng.
            </seg>
            <seg>
              Herr talman! Vi har en mängd reservationer i betänkandet. Men
              för tids vinnande yrkar jag bifall endast till reservationerna
              61, 66 och 110.
            </seg>
          </u>
          <note type="speaker">
            Anf. 70 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-d36153731cdb89ab">
            <seg>
              Herr talman! Jag får rädda Mikael så att han hinner tillbaka
              till kammaren.
            </seg>
            <seg>
              Nej, jag begärde egentligen replik för att få ett tydliggörande
              från Miljöpartiet vad gäller er positiva inställning till profilklasser.
              Mikaela, du sade att det naturligtvis ska få finnas prov och tester
              för att välja ut de elever som ska in i dessa profilklasser. Jag
              tänkte ge dig chansen att utveckla det lite mer, alltså vilka
              profilklasser ni pratar om och vilken typ av prov och tester ni
              pratar om.
            </seg>
          </u>
          <note type="speaker">
            Anf. 71 MIKAELA VALTERSSON (mp) replik:
          </note>
          <u who="mikaela_valtersson_079a93" xml:id="i-0952ac71fc3db4fe">
            <seg>
              Herr talman! Det gör jag med nöje. Vi har tyckt att det är rimligt
              att kunna använda sig av tester för att bättre kunna anpassa undervisningen
              efter de elever som ska gå där.
            </seg>
            <seg>
              Vi tycker inte att det finns skäl att ha en särskild skiljelinje
              mellan olika ämnen, utan vi anser att det bör kunna vara tester
              i såväl estetiska, konstnärliga, ämnen där det av tradition finns
              flera tester redan i dag jag tänker då på musik och teater som
              i ett sådant ämne som matematik till exempel.
            </seg>
            <seg>
              Vi ser inte att det finns avgörande skillnad mellan färdigheter
              i musik eller matematik. Däremot har vi så att säga satt ett litet
              varningens tecken vi skulle vilja vara restriktiva med tester.
              Det handlar då inte om en skillnad mellan tester utan mellan ålder
              på barnen. Vilka är de allra tidigaste åldrarna? När man påbörjar
              skolår 1, 2 och 3 tycker vi att man ska vara mer restriktiv med
              tester. Men i praktiken finns det inte så många profilklasser
              med tester i de åldrarna, utan det brukar gälla från skolår 4.
            </seg>
          </u>
          <note type="speaker">
            Anf. 72 LENNART GUSTAVSSON (v) replik:
          </note>
          <u who="lennart_gustavsson_b81021" xml:id="i-7494131d65bb4a36">
            <seg>
              Herr talman! Miljöpartiets inställning till tester i det här
              fallet måste jag säga skrämmer mig som vänsterpartist en aning.
              Nu nämnde du själv fjärde årskursen. Det ska vara fullt möjligt
              att testa utifrån idrottsliga egenskaper för att komma in i någon
              form av profilklass. Men vi vet ju hur olika barn är, hur olika
              barn utvecklas. Därför är det för mig bekymmersamt att tänka mig
              en offentlig skolgång med skolplikt där vi ska ha vissa profilklasser
              där man, i mina ögon, till viss del testas in på väldigt osäkra
              grunder.
            </seg>
          </u>
          <note type="speaker">
            Anf. 73 MIKAELA VALTERSSON (mp) replik:
          </note>
          <u who="mikaela_valtersson_079a93" xml:id="i-01d30dd480eb8ed9">
            <seg>
              Herr talman! Jag tror inte att man behöver vara så orolig. Det
              är ju också så att här ges en möjlighet att ha tester, men det
              är inget tvång. Det finns redan i dag profilklasser på olika nivåer,
              även på gymnasiet, där man väljer att inte ha tester, utan de
              inriktas på en annan grupp.
            </seg>
            <seg>
              För att ha bästa möjliga undervisning som utgår från de enskilda
              eleverna och där man på bästa sätt kan hjälpa dessa att utvecklas
              är det inte jättekonstigt att ha tester. Jag tror fortfarande
              att det kommer att förekomma i liten omfattning, men möjligheten
              kan finnas.
            </seg>
          </u>
          <note type="speaker">
            Anf. 74 MIKAEL DAMBERG (s):
          </note>
          <u who="mikael_damberg_3c15a9" xml:id="i-868ce7ac05a464a8">
            <seg>
              Herr talman! Jag blev räddad av replikskiftet. Det var skönt.
              Innan jag sprang ut ur kammaren och kom tillbaka hit hörde jag
              Mikaelas underbart kreativa inlägg om barn som använder tegelstenar.
              Jag tror att vi vuxna också lite grann skulle behöva tänka så.
            </seg>
            <seg>
              När jag åker runt och besöker många skolor träffar jag barn som
              är underbart kreativa. Jag ser många olika skolor och träffar
              duktiga lärare som bedriver ett fruktansvärt bra arbete. Jag är
              stolt över både de skolledare och de lärare som finns i svenska
              skolor, men jag är också stolt över de elever som gör underbara
              prestationer i våra skolor.
            </seg>
            <seg>
              Det grundskolebetänkande som vi debatterar här i dag omfattar
              360 olika motionsyrkanden som inkommit under allmänna motionstiden.
              Eftersom denna debatt med stor sannolikhet är den sista riksdagsdebatten
              om grundskolan under den här mandatperioden vill jag passa på
              att sammanfatta några av de viktigaste besluten som vi har fattat
              under de här fyra åren och som har varit viktiga för skolan. Jag
              vill peka ut en av de största utmaningarna som jag tycker att
              svensk skola står inför.
            </seg>
            <seg>
              Men för att inte glömma bort det vill jag först yrka bifall till
              utbildningsutskottets förslag i betänkandet och avslag på samtliga
              yrkanden i övrigt.
            </seg>
            <seg>
              Under de här fyra åren har ganska mycket hänt på skolans område.
              Det viktigaste och den största satsningen som skolan varit med
              om under de här fyra åren är att vi har anställt 15 000 fler lärare
              och andra specialister i skolan. Det har betytt väldigt mycket.
              Det har betytt att lärartätheten ökat och att de lärare som har
              tid att jobba med de elever som har största behovet av stöd och
              hjälp har kunnat hjälpa just de barnen mest. Det var ett av de
              viktigaste vallöftena från Socialdemokraterna i förra valrörelsen,
              och det har genomförts genom att vi har öronmärkt resurser till
              kommunerna för att just anställa lärare. Detta har inte varit
              helt okontroversiellt i riksdagen.
            </seg>
            <seg>
              En annan satsning som kommer att betyda mycket för skolans utveckling
              och som Lennart var inne på är den satsning på förskolan som har
              gjorts och som fortfarande så att säga faller ut. Den innebär
              att vi ska anställa 6 000 fler förskollärare och barnskötare i
              förskolan. Vi ser att förskolan alltmer blir det första steget
              i det livslånga lärandet. Klarar vi att kunskapsresan börjar ordentligt
              redan i förskolan genom att lärandet och leken bildar en helhet
              kan det bli mycket bättre, och vi kan komma mycket längre också
              i skolan.
            </seg>
            <seg>
              Vi har stärkt kvalitetsarbetet. Vi har inrättat individuella
              utvecklingsplaner. Vi har också satsat på de ungdomar som hade
              det svårt i grundskolan på 1990-talet och som inte kom in i gymnasieskolan,
              på dem som går på det individuella programmet. Vi har satsat 450
              miljoner kronor på en kvalitetshöjning av det individuella programmet.
            </seg>
            <seg>
              Det har tidigare diskuterats här om det är rätt satsning eller
              inte. Ja, man kan alltid tycka att insatserna borde ha skett tidigare.
              Men de elever som gick i skolan på 1990-talet och som lämnade
              skolan utan fullständiga betyg måste få hjälp att komma tillbaka,
              få en ärlig chans att göra det.
            </seg>
            <seg>
              Vi inför en laglig rätt till heltidsstudier. Vi förstärker kvaliteten
              i de yrkesförberedande programmen och ökar kontakterna med arbetslivet,
              bland annat genom en ny lärlingsutbildning för alla yrkesförberedande
              program.
            </seg>
            <seg>
              Trots alla de här satsningarna det finns många fler som jag senare
              kommer till kan man se att det finns problem i den svenska skolan.
              Många elever går till skolan med en liten klump i magen, som Inger
              Davidson förut talade om. Man är oroad för hur stämningen är.
              Det kan gälla att man blir mobbad eller mår dåligt i skolan. Det
              finns elever som inte får det stöd och den hjälp som de behöver
              i skolan och som känner sig frustrerade över att inte få den hjälp
              de borde ha rätt till.
            </seg>
            <seg>
              Jag ser en växande skillnad, en skolsegregation, något som också
              lite grann har diskuterats här i dag. Jag vet inte om ni såg tv-programmet
              i går egentligen borde jag ha förberett mitt inledningsanförande.
              I alla fall började jag titta på Janne Josefssons uppföljning
              av inslaget om på andra sidan älven. Jag vet inte hur många gånger
              jag har sett ursprungsprogrammet det är många gånger. Det är en
              av de tv-dokumentärer från Göteborg som berört mig mest i mitt
              politiska liv.
            </seg>
            <seg>
              För varje gång jag ser Janne Josefssons film från Biskopsgården
              och Örgryte blir jag både upprörd och lite förbannad. Jag blir
              upprörd när jag ser att ungdomarna i Biskopsgården inte ens på
              allvar vågar drömma om framtiden. Men i Örgryte vill ungdomarna
              bli direktörer och segla på semestern. Redan innan ungdomarna
              gått ut skolan drömmer de om olika saker.
            </seg>
            <seg>
              Men vad hände med de två klasserna i Örgryte respektive Biskopsgården?
              Ja, en av eleverna i Biskopsgården pluggade faktiskt senare vidare
              på universitetet. Han är taxichaufför i dag. Men Örgryteklassen
              ville inte ställa upp på tv-intervjuer. De tyckte att det bara
              bekräftar bilden av att de haft det så lätt i livet. Men efteråt
              kunde man se vad de jobbade med. De hade välavlönade och framgångsrika
              jobb.
            </seg>
            <seg>
              Det här borde skoldebatten handla mycket mer om. Den borde handla
              om att alla barn och ungdomar i Sverige har rätt att drömma stora,
              underbara drömmar om framtiden. Men chanserna och möjligheterna
              att förverkliga sina drömmar måste också jämnas ut. Här vill Socialdemokraterna
              att skolan ska spela en större roll i framtiden. Vi vill ändra
              skollagen så att det faktiskt skrivs in i skollagen att skolan
              har ett mål att uppväga skillnader i förutsättningar och att det
              blir tydligt.
            </seg>
            <seg>
              Jag tror också att vi måste se att det generella behovet i skolan
              i dag kanske inte är ett generellt resursbehov efter de stora
              satsningar vi nu har gjort på skolan. Det handlar kanske mer om
              ett fördelningspolitiskt behov och att se att det finns lärare
              som inte har möjlighet att sätta in de åtgärder de skulle vilja
              göra för att hjälpa alla elever, och att alla elever därför inte
              får samma chans. Det finns skillnader mellan olika skolor.
            </seg>
            <seg>
              Jag läste högeralliansens program till utbildningspolitik och
              tyckte att det här med en växande skolsegregation inte behandlades
              särskilt väl. Först funderade jag på om det var så att man hade
              glömt bort det eller att man inte riktigt ville se det. Jämlikhetspolitik
              är ju vanligtvis inte prio 1, i alla fall inte för Moderaterna.
              Men sedan hittade jag ett resonemang i er skrivning som förklarade
              varför ni inte vill göra några omfördelande insatser mellan skolor.
              Ni skriver så här: Närmare 90 % av alla variationer i kunskapsresultat
              förklaras av skillnader mellan elever inom skolor, medan 10 %
              förklaras av skillnader mellan skolor. Den slutsats vi drar av
              detta är att skolpolitiken i första hand ska fokuseras på insatser
              som påverkar resursfördelning och arbete för att kompensera elevers
              skilda förutsättningar inom skolor.
            </seg>
            <seg>
              Det är logiken bakom det programmet. Jag blir väldigt konfunderad
              över det. Jag köper inte alls den beskrivningen. Jag tror att
              det är en felsyn. Jag tror att man har tolkat statistiken, Pisa
              och internationella studier totalt fel.
            </seg>
            <seg>
              Det räcker att titta på verkligheten i mitt hemlän, Helsingforss
              län. I Skolverkets Salsaundersökning tittar man på vilka förutsättningar
              eleverna har i skolan och jämför dem med resultaten. Där kan man
              se att de två skolkommuner i Helsingforss län som presterar bättre
              än de borde göra är Botkyrka och Danderyd. Det är ganska roligt
              för det är den fattigaste kommunen och den rikaste kommunen. Det
              är de två kommuner som presterar bäst utifrån sina förutsättningar.
              Men sedan kan man titta på vilka genomsnittliga meritvärden det
              blir. Jo, i Danderyd blir det 244 och i Botkyrka 195. Det kan
              ju inte vara så att lärarna i Botkyrka har så stora problem att
              prioritera resurserna i tidiga år och att rektor och lärare inte
              vet vad man ska göra med eleverna i Botkyrka. Jag ska också säga
              att Botkyrka kommun i allmänna termer betraktas som en ganska
              progressiv skolkommun. Det är inte inom skolorna i Botkyrka problemet
              ligger, utan problemet ligger i att Botkyrkas lärare och rektorer
              har helt andra förutsättningar att jobba med eleverna än vad man
              har i Danderyd. Ser man inte detta, och förstår man inte det,
              förstår jag varför man inte lägger något förslag om detta.
            </seg>
            <seg>
              Jag menar att det här är den stora utmaningen för svensk skolpolitik
              under nästa mandatperiod. Vi har gjort en del den här mandatperioden.
              Vi har infört ett stöd på 225 miljoner kronor till de skolor som
              ligger i utsatta bostadsområden. I vårbudgeten gör vi en ny satsning
              för att anställa 1 000 resurspersoner i de 100 skolor som har
              störst utmaningar. Det handlar framför allt om skolor som har
              hög andel elever med utländsk bakgrund eller väldigt låg måluppfyllelse.
              Det handlar om att vi har satsat på försöksverksamhet med ämnesundervisning
              på modersmålet, precis som Sofia Larsen var inne på som en viktig
              insats. Vi har sagt att vi behöver en nationell strategi för att
              ta hand om elever som anländer till Sverige sent i grund- och
              gymnasieskolan.
            </seg>
            <seg>
              Jag menar att detta bara är början. Det här är några insatser
              för att rätta till det här. Vi kommer att behöva göra mycket mer
              om vi menar allvar med att vi ska ha en likvärdig skola. Jag hoppas
              att skoldebatten inför och efter valet kommer att handla om detta.
            </seg>
            <seg>
              Men det finns ju skiljelinjer i svensk skolpolitik också. Vid
              sidan om den här frågan om fördelningspolitik i skolan och att
              alla ska ges samma förutsättningar finns det en tro just nu i
              högeralliansen som innebär att man på något sätt ska sortera eleverna.
              Nioåringar som inte håller måttet ska få lite kvarsittning i lågstadiet
              och sorteras bort från sina klasskamrater. Sedan ska man ha betygsliknande
              omdömen, gärna från första klass. Man ska öppna för skolmognadsprov.
              Man ska sänka kunskapskraven i de yrkesförberedande gymnasieprogrammen
              och dra ned ganska kraftigt på vuxenutbildningen. IV-programmet
              ska tas bort på sikt. Allt det här skapar en sortering som innebär
              att nioåriga skolelever redan börjar välja väg vart de ska i livet.
              Jag tror att det är alldeles på tok för tidigt. Precis som Lennart
              Gustavsson säger utvecklas barn och ungdomar väldigt olika, och
              man har olika förutsättningar också när man är liten.
            </seg>
            <seg>
              Herr talman! Vi socialdemokrater tror på en skola där barn med
              olika erfarenheter och bakgrund möts och utbyter tankar med varandra.
              Vi är övertygade om att denna modell är bäst både för de elever
              som har det svårt och för de elever som klarar sig bra. Vi socialdemokrater
              vill utveckla en kunskapsskola för alla där trygghet, lärande
              och studiero står i främsta rummet och där alla elever har möjligheter
              och förutsättningar att lyckas. Vi kommer aldrig att acceptera
              en skolpolitik där utmaningar och svårigheter möts med sänkta
              kunskapskrav, nedsatta ambitioner och ökade klyftor mellan olika
              elever.
            </seg>
          </u>
          <note type="speaker">
            Anf. 75 SOFIA LARSEN (c) replik:
          </note>
          <u who="sofia_larsen_c36e3a" xml:id="i-a4c48a9a99e6279b">
            <seg>
              Herr talman! Att fortsätta att göra som man alltid har gjort
              brukar alltid medföra att det blir som det alltid har varit. Socialdemokraterna
              har misslyckats med sin skolpolitik under sin maktsejour på tolv
              år. Kunskapssegregeringen har ökat markant. Jag skulle vilja fråga
              Mikael Damberg om han kan förklara hur mer av samma vara kommer
              att ge bättre resultat i svensk skola.
            </seg>
          </u>
          <note type="speaker">
            Anf. 76 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-ca4e92c4c0dc3dcf">
            <seg>
              Herr talman! Jag tror inget parti kan säga att man har alla lösningar
              på skolans alla problem. Jag tror inte heller att man kan säga
              att ett parti bär ansvar för allting som sker i samhället.
            </seg>
            <seg>
              Det vi har lyckats med i den svenska skolan på senare år är att
              vi har fokuserat resurser på skolan. Vi har ökat lärartätheten.
              Det finns fler lärare i dag som jobbar med de elever som har störst
              behov. Det är förutsättningarna för att skolan ska fungera. Jag
              tog flera exempel på hur man har utvecklat kvalitetskraven i skolan,
              till exempel uppföljningen och de individuella utvecklingsplanerna.
              Det tror jag är viktiga steg mot en skola som ska möta framtiden.
            </seg>
            <seg>
              Men jag sade också att det finns problem i skolan som inte bara
              präglas av vad lärarna och rektorn gör i den enskilda skolan.
              Skolor i utsatta bostadsområden drabbas också av detta. Därför
              blir skolans problem inte bara en fråga om vad rektorn och lärarna
              har gjort utan också en fråga om hur samhällsutvecklingen sker.
              Dras skillnaderna i samhället isär, får vi också problem i skolan.
              Det är det vi ser. Jag vill med bestämdhet hävda att alliansens
              program inte har några svar på den här ödesfrågan för skolans
              framtid. Men er ekonomiska politik i övrigt, med sänkta a-kasseregler
              och annat, skulle absolut inte öka tryggheten och stabiliteten
              i de skolor som har störst problem att lyckas i dag. För oss hänger
              skolpolitiken ihop med samhället i övrigt. Vi bestämmer inte över
              allt. Vi har gjort mycket så här långt, men vi kan göra mycket
              mer. Och det tror jag att vi kan göra tillsammans.
            </seg>
          </u>
          <note type="speaker">
            Anf. 77 SOFIA LARSEN (c) replik:
          </note>
          <u who="sofia_larsen_c36e3a" xml:id="i-c7d101a65cf358db">
            <seg>
              Herr talman! Skolans resultat är inte bara en fråga om vad rektorn
              har gjort, säger Mikael Damberg. Det är helt riktigt. Det beror
              också på vad de som har det riktiga ansvaret, nämligen du, Mikael
              Damberg, och ditt parti, Socialdemokraterna, som sitter i regeringen,
              har gjort. De tolv senaste åren som ni har suttit vid makten har
              vi fått en sorteringsskola i Sverige. Vi har fått en kunskapssegregering
              som har blivit mer tydlig än den har varit tidigare.
            </seg>
            <seg>
              Det kanske är så att Mikael Damberg tycker att Socialdemokraterna
              har haft dåligt med tid, men faktum är ju att Sverige är unikt
              bland de demokratiska länderna. Vi är i stort sett en enpartistat
              där Socialdemokraterna har haft makten att förändra, men de har
              inte gjort det. Inför varje val säger man att man ska lägga grunden
              för samma politik igen. Det är mer slagord, men sedan blir resultaten
              inte bättre. Jag har svårt att förstå hur Mikael Damberg kan stå
              här och mena att ytterligare politik av samma sort ska ge någonting
              annat än det som vi redan har sett i dag.
            </seg>
            <seg>
              Trots de insatser som Damberg pratar om här har ju resultatet
              inte blivit bättre i svensk skola. Vi har fått fler utan tillräckliga
              kunskaper och fler som inte klarar gymnasieskolan. Den har i stället
              nästan blivit ett uppsamlingsheat för misslyckandet i grundskolan.
              Vi har fått fler unga i utanförskap och fler ungdomar i arbetslöshet.
              Då säger Mikael Damberg: Vi satsar på efterhandslösningar! Se
              till mer på individuella programmet! Lappa och laga!
            </seg>
            <seg>
              För Centerpartiet och Allians för Sverige handlar en likvärdig
              skola om lika rättigheter att lyckas i livet. Vi vill satsa stort
              från start. Det är en tydlig skillnad mot vad regeringen och Socialdemokraterna
              säger: Satsa i efterhand vi har inget ansvar i alla fall!
            </seg>
          </u>
          <note type="speaker">
            Anf. 78 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-8e1d19bbe81f4133">
            <seg>
              Herr talman! Alliansen är ju inte ens överens om finansieringen
              av skolan. Jag läser här att ni inte är överens på den lilla punkten
              om hur skolan ska finansieras. Det var ju en liten punkt, höll
              jag på att säga. Då kan man ju fundera på vad som är möjligt att
              genomföra i övrigt, om man inte ens är överens på den punkten.
            </seg>
            <seg>
              Det blir lite väl hårda slagord från Centerpartiet. Om de borgerliga
              förslagen hade gått igenom i riksdagen så hade vi inte fått de
              öronmärkta medlen till 15 000 fler lärare i skolan. Jag tror att
              det hade betytt väldigt mycket negativt för svensk skolutveckling.
            </seg>
            <seg>
              Ni verkar säga så här: Nu ska vi ändra regelverk, betygssystem
              och vissa ordningsregler, så löser vi problemen i Biskopsgården
              eller i Rinkeby.
            </seg>
            <seg>
              Ja, det är möjligt att ni tror det, men har ni frågat lärarna
              och rektorerna i Rinkeby och Biskopsgården om det är det enda
              de behöver om de behöver en ny lag som säger åt dem exakt vilka
              ordningsregler som ska gälla eller om de behöver mer resurser
              att sätta in för de elever som har behov av stöd och hjälp? Ställ
              den frågan ute på de skolor som har de här problemen, så förstår
              ni att era lösningar inte alls är lösningen på skolans problem.
            </seg>
          </u>
          <note type="speaker">
            Anf. 79 STEN TOLGFORS (m) replik:
          </note>
          <u who="sten_tolgfors_b0487c" xml:id="i-ed40e7ea266f1f3a">
            <seg>
              Fru talman! Det är väldigt intressant att Mikael Damberg tar
              upp exemplet Rinkebyskolan. Den fanns ju nämligen med på Utbildningsdepartementets
              hemliga lista över vad man påstod vara Sveriges 100 sämsta skolor
              trots att den presterar bra mycket bättre än den borde göra, sett
              till dess sociala förutsättningar. Den borde snarare vara med
              på listan över Sveriges duktigaste skolor.
            </seg>
            <seg>
              Jag är oerhört oroad över att Sverige har en skola som allt sämre
              klarar att kompensera elever för social bakgrund. Vi har förlorat
              den förmågan samtidigt som behoven har ökat. I Socialdemokraternas
              Sverige har vi fått en skola som bara kallt överför föräldrarnas
              situation på nästa generation, barnen.
            </seg>
            <seg>
              Det är alldeles riktigt så att utanförskapet påverkar skolresultatet
              enormt. Den dryga miljon svenskar som av olika skäl är utanför
              arbete i dag är också föräldrar. Om föräldrar är uppgivna, långsiktigt
              bidragsberoende eller sjuka så påverkar det möjligheterna att
              ge stöd till barnen. Jag har besökt skolor som får ha sovrum,
              därför att barnen har det så stökigt hemma att de måste inleda
              dagen med att få vila för att över huvud taget kunna ta till sig
              någon undervisning i Socialdemokraternas Sverige.
            </seg>
            <seg>
              Det är bara kunskap som kan utjämna och ge livschanser, och det
              är därför vi, precis som Tony Blair, använder exakt det exempel
              som Mikael Damberg nu avfärdade: Det är skillnader inom skolor
              som är det stora problemet, när man inte ser varje elevs möjligheter
              att utvecklas, inte varje elevs kunskapsresultat, inte varje elevs
              behov av extra stöd, utan bara sitter i Rosenbad, i sitt elfenbenstorn,
              och där tror att man kan peka ut sämsta skolor som ska ges extra
              resurser.
            </seg>
            <seg>
              Jag hävdar att Socialdemokraterna underfinansierar den svenska
              skolan och samtidigt misslyckas med att ge varje elev möjlighet
              att bli sedd och få rätt till det stöd som han eller hon behöver
              för att nå resultaten. Vi ändrar på båda de sakerna så att alla
              elever i den svenska skolan kan nå kunskapsmålen. Det är det enda
              som kan återupprätta och ge nya möjligheter i ett kunskapssamhälle.
            </seg>
          </u>
          <note type="speaker">
            Anf. 80 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-7b408ddee5a150d5">
            <seg>
              Fru talman! Det blir svårt att hänga med i Moderaternas tankegångar,
              eftersom de säger att segregationen är stor mellan skolorna och
              sedan inte föreslår några åtgärder för att hjälpa de skolor, lärare
              och rektorer som skulle behöva extra mycket stöd för de elever
              det gäller. Man motarbetar de satsningar som vi gör just nu, de
              225 miljoner kronorna, och man motarbetar de 1 000 extra resurspersonerna
              som kan betyda jättemycket för de 100 skolor som inte är sämst
              utan som har tuffast förutsättningar. Jag delar helt din bedömning
              att Rinkebyskolan är en bra skola, på samma sätt som jag delar
              uppfattningen jag försökte göra en poäng av det att Botkyrkas
              skola i dag presterar bättre än den borde göra enligt Salsamodellen
              men ändå inte når ända fram.
            </seg>
            <seg>
              Då är frågan om man ska resonera så: Jaha, Botkyrkas skola presterar
              bättre än den borde göra. Bra, då behöver de ingen mer hjälp!
            </seg>
            <seg>
              Och ändå blir resultatet efter skolan att eleverna inte når upp
              ens i närheten av Danderyds skolors resultat. Menar ni allvar
              med att utjämna skillnader för eleverna så måste ni göra mycket
              mer än ha de ambitioner som ni tyvärr saknar.
            </seg>
          </u>
          <note type="speaker">
            Anf. 81 STEN TOLGFORS (m) replik:
          </note>
          <u who="sten_tolgfors_b0487c" xml:id="i-8f3c73d20284e6a3">
            <seg>
              Fru talman! Det är ett resultat av en konsekvent socialdemokratisk
              politik att se till allt annat än kunskap i skolan. Det är det
              som gör att ni sorterar för livet, att var fjärde svensk elev
              inte längre når grundskolans kunskapsmål, att man inte blir sedd,
              att man inte har kontrollstationer som tidigt upptäcker problem
              och att man inte har en ovillkorlig rätt till stöd för att nå
              fram till målen. Det är det som gör att bara var femte elev som
              börjar på individuella programmet tar sig igenom det och sedan
              tar sig igenom gymnasieskolan. Det är detta bristande kunskapsfokus
              som gör att 25 % inte ens tar sig igenom gymnasiet på fyra år.
              Tala om sorteringsskola!
            </seg>
            <seg>
              Vilka hittar vi i bidragsberoende i morgon, Mikael Damberg de
              som kan läsa eller de som inte kan läsa? Vilka hittar vi i utanförskap
              eller arbetslöshet de som har gått en fullständig gymnasieutbildning
              eller de som inte har gjort det? Vi har en enorm arbetslöshet
              som naturligtvis påverkar också utfallet i skolan, men det krävs
              kvalitativa åtgärder för att följa upp varje enskild elev och
              tillföra stöd, och det krävs också ny finansiering. Då är det
              intressant att Socialdemokraterna konsekvent och gravt underfinansierar
              den svenska skolan.
            </seg>
            <seg>
              Vi tillför 6,7 miljarder kronor mer än vad regeringen gör till
              den svenska skolan, därför att det behövs både nya verktyg, nya
              kvalitetskrav och nya pengar. Damberg tillför ingenting av detta.
              Vi lägger 840 miljoner mer än Damberg på att se över målen och
              ta fram nya nationella prov och utvärderingar. Vi lägger en kvarts
              miljard på skolnära forskning, 680 miljoner på specialskolor för
              de elever som har det svårast, 30 miljoner på att se till att
              få in vad forskningen säger om hur man kan få bort mobbningen,
              150 miljoner på att få bättre utbildade pedagogiska ledare, 2,6
              miljarder på fortbildning av lärare för att få djup i både akademiska
              ämnen och i pedagogiken, 350 miljoner på att lärare ska få möjlighet
              att forska och fördjupa sig inom sitt yrke, 1,1 miljarder mer
              på förskolan för att tidigt förbereda barn för läs- och skrivinlärning
              och 240 miljoner på att rikta extra stöd vid kontrollstationerna
              till dem som inte når målen.
            </seg>
            <seg>
              Damberg har ingenting av detta. Han har tomhet och viss retorik.
            </seg>
          </u>
          <note type="speaker">
            Anf. 82 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-c2dc8fe08faeb411">
            <seg>
              Fru talman! Sten Tolgfors säger: Vi tillför Det är alltså Moderaterna
              i sin budgetmotion. I alliansens program säger ni att ni inte
              är överens om finansieringen. Ni har alltså inte de här satsningarna
              gemensamt du råkar ha dem. Det är väl intressant att veta vad
              det blir av det efteråt.
            </seg>
            <seg>
              Det är lite provocerande att tro att lärarna i Biskopsgården,
              på Rinkebyskolan eller i Botkyrka inte har prioriterat kunskapsmålen.
              De har inte hajat varför de är lärare. De har inte förstått vad
              som är viktigt för eleverna. Kan det vara så att deras förutsättningar
              att jobba är något annorlunda än förutsättningarna för deras kompisar
              på Danderydsskolorna? Kan det vara så? Om vi drar den slutsatsen
              kan man inte skriva som ni gör, att 90 % av 100 % beror på skillnader
              inom skolan. Det är inte rätt analys, och då kommer man aldrig
              att kunna lösa de problem som svensk skola står inför.
            </seg>
            <seg>
              Det är inte konstigt att Moderaterna står för den här politiken
              just på det här området. Ni brukar inte vara så intresserade av
              att jämna ut villkor på andra områden heller.
            </seg>
          </u>
          <note type="speaker">
            Anf. 83 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-54b3347a350b92b3">
            <seg>
              Fru talman! Det har varit en lång skoldebatt i dag, så vi ska
              inte hålla på i all evighet.
            </seg>
            <seg>
              Det är något mycket intressant som kommer upp just nu, i slutet
              av den här debatten, och det är tanken på klassamhället och skolan
              och hur man ska agera. Det intressanta är att sedan slutet av
              60-talet, framför allt, arbetar socialdemokratin för att använda
              skolan som redskap för att avskaffa klassamhället. Alltså: Det
              är nästan 50 år, och resultatet är det som du har beskrivit.
            </seg>
            <seg>
              Har ni aldrig ställt er frågan om inte själva tanken att göra
              skolan till ett redskap i kampen för det klasslösa samhället är
              fel?
            </seg>
            <seg>
              Jag vet att den skola som ni inte ville ha, den tidigare svenska
              skolan, producerade en stor grupp skapande människor som gjorde
              att Sverige från att ha varit ett fattigt land blev ett rikt land.
              Den producerade också en fantastisk grupp proletärförfattare,
              liksom utmärkta sätt att arbeta på i skolan, vilket bland annat
              speglas i en av de vackraste barnböcker som skrivits i världen,
              Nils Holgerssons underbara resa genom Sverige . Har ni inte gått
              fel till väga från början?
            </seg>
          </u>
          <note type="speaker">
            Anf. 84 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-195a1f809b729041">
            <seg>
              Fru talman! Nej, jag tror absolut inte att det är fel tanke att
              göra skolan till ett redskap för att uppnå jämlikhet i samhället,
              och jag trodde inte att jag skulle få den frågan från Folkpartiet
              liberalerna.
            </seg>
            <seg>
              Det är klart att jag ser att det finns en begåvningsreserv i
              de utsatta bostadsområdena. Runtom i Sverige finns skolelever,
              barn och ungdomar, som i dag inte får chansen, som inte tas till
              vara, och som därmed döms till en framtid som de egentligen inte
              borde ha. Man kunde givetvis önska att vi hade kommit längre på
              den resan eftersom allt inte är bra.
            </seg>
            <seg>
              När ni i kammaren beskriver allt som ett elände kunde ni väl
              någon gång också tänka på att Sverige fortfarande är ett av de
              länder i världen som har minst inkomstskillnader mellan människorna.
              Jag tror att svensk skola, förskola, högskola, men också vår arbetsmarknadspolitik,
              haft oerhört stor betydelse för den jämlikheten, och jag vill
              inte ge upp den tanken.
            </seg>
          </u>
          <note type="speaker">
            Anf. 85 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-13cc41c8b9419884">
            <seg>
              Fru talman! Vi har tyvärr för lite tid för att nu kunna fördjupa
              oss i det, men vi kommer att ha gott om tid under valkampanjen.
            </seg>
            <seg>
              Inkomstskillnaderna visar på i första hand skattepolitiken, på
              sätt att behandla entreprenörer. Då förstår vi också varför vi
              i Sverige har en så statisk utveckling av inkomsterna, något som
              inte alls är av godo.
            </seg>
            <seg>
              Om man, när det gäller barnens möjligheter, redan under de första
              åren hade satsat ordentligt, såsom vi vill göra, på kunskaper
              i läsning, skrivning och räkning, om man hade haft modet att se
              vad som kan åstadkommas och vad som inte kan åstadkommas, i stället
              för att i jämställdhetens, jämlikhetens och alla de stora idealens
              namn blunda inför verkligheten i skolarbetet, blir frågan: Hade
              ni inte då gett dessa elever en mycket bättre chans?
            </seg>
            <seg>
              Också vi satsar massor av pengar. Vi skulle kunna inveckla oss
              i det en miljard här och så många hundra miljoner där men det
              är inte huvudproblemet. Huvudproblemet är att från första skoldagen
              inrätta en skapande miljö i skolan. Det kan man dock inte göra
              om man blundar inför skolarbetets konkreta verklighet dag för
              dag.
            </seg>
          </u>
          <note type="speaker">
            Anf. 86 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-9ab787a99b6d67e4">
            <seg>
              Fru talman! Jag vill avsluta med att säga att vi nog är överens
              om ganska mycket. Att redan från första dagen inrätta en skapande
              miljö för barnen måste vara målet för skolan. Jag, liksom även
              landets lärare och skolledare, instämmer helt i att de första
              åren i skolan måste handla om att lära sig att läsa, skriva och
              räkna. Det är självklart.
            </seg>
            <seg>
              Sedan får man inte blunda för förutsättningarna, precis som Ana
              Maria Narti säger. Det hoppas jag att vi kan vara överens om.
              Sverige är ett av de länder som satsar mycket på skolan. Vi tror
              nämligen att om alla elever får möjlighet att komma med så skapar
              vi i slutändan också ett mer jämlikt samhälle, och vi tar vara
              på de begåvningsresurser som finns.
            </seg>
            <seg>
              Om vi ser på Sverige i dag har vi för stora klyftor i det svenska
              skolsystemet. Min kritik av alliansen är inte bara att ni inte
              har en gemensam finansiering utan att ni faktiskt inte ser att
              vi måste utjämna villkoren mellan olika skolor för att kunna ge
              lärarna, rektorerna och eleverna samma chans. Det är min huvudkritik
              av den borgerliga alliansen.
            </seg>
          </u>
          <note type="speaker">
            Anf. 87 INGER DAVIDSON (kd) replik:
          </note>
          <u xml:id="i-4ced08b93e969814" who="unknown">
            <seg>
              Fru talman! Ibland förstår jag mig inte på Socialdemokraterna.
              Jag såg också dokumentären På andra sidan älven och upprördes
              över att ingenting hänt, och jag tänkte: Tänk om man fått vara
              med och förändra politiken under den tid som gått så att vi hade
              kunnat visa att dessa barn och ungdomar kan få drömma, något som
              de nu inte får. Hur kan man som socialdemokrat, som så länge haft
              chansen, ta fram det som exempel?
            </seg>
            <seg>
              Klassklyftorna ökar i dagens samhälle, hur sorgligt det än är.
              Vi kan konstatera att de ökar, inte minskar. Det gäller även inom
              skolan. Det finns en segregation inom skolorna som bland annat
              handlar om svenskfödda elever och elever födda utanför Sverige.
              Det är inte alls ovanligt i stora skolor i närheten av Helsingfors
              att den ena gruppen lever på ena sidan och den andra gruppen på
              andra sidan. De möts bara på lektionerna, när de är tvungna, och
              det förekommer bråk mellan dem. Så ser segregationen inom skolorna
              ut i dag.
            </seg>
            <seg>
              Lärarna får inte det stöd som de skulle behöva. Det är det som
              är problemet. Jag fattar inte hur ni ska kunna lura i dem en gång
              till att det är det ni vill ge och att vi inte skulle vilja göra
              det, att vi inte ser den problematiken. Det är där bristen finns.
              Lärarna får inte stöd av den politiska världen, och inte heller
              av det omgivande samhället, när de befinner sig i svåra situationer
              i de skolor som Mikael Damberg gett exempel på. Skillnaden i Danderyd
              beror kanske på att föräldrarna där ställer upp mer eller vad
              det nu kan bero på men lärarna behöver stöd, och det har de inte
              fått från den politiska världen. Som gammal lärare vet jag att
              det är så.
            </seg>
          </u>
          <note type="speaker">
            Anf. 88 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-199bec9b84be5afe">
            <seg>
              Fru talman! Jag tog upp exemplet På andra sidan älven för att
              jag upprörs över det. Det är bra att Inger Davidson också upprörs
              över det.
            </seg>
            <seg>
              Klassklyftorna har ökat i Sverige och i skolan, men inte för
              att vi anställt 15 000 fler lärare i skolorna, inte för att vi
              anställt 6 000 fler förskollärare, inte för att vi sänkt avgifterna
              i förskolan så att fler barn i dag har möjlighet att gå där än
              tidigare. Det är inte därför klassklyftorna ökat i det svenska
              skolsystemet.
            </seg>
            <seg>
              Om du menar att ni har en politik för att minska klassklyftorna
              i skolan undrar jag: Kan du ge några exempel, några krav, på sådant
              som minskar klassklyftorna genom att ni tillför resurser till
              de skolor som har störst behov?
            </seg>
          </u>
          <note type="speaker">
            Anf. 89 INGER DAVIDSON (kd) replik:
          </note>
          <u xml:id="i-54b84daa622a0da9" who="unknown">
            <seg>
              Fru talman! Jag tycker att Mikael Damberg borde vara lite mer
              försiktig. Har ni anställt 6 000 nya lärare i förskolan? Har ni
              gjort det? Ni gick till val på att ni skulle göra det, och de
              föräldrar som då hade barn som var två år har i dag barn som är
              sex år. Nu har ni börjat anställa, och ni har lyckats komma en
              liten bit på väg. I höst är det val igen, och då kan ni ju ta
              om den valsen. Ni har börjat anställa lite grann. Jag vet inte
              om ni är färdiga med de 15 000 lärarna heller. Det är möjligt;
              jag har inte kollat upp det. I vilket fall som helst bör Mikael
              Damberg vara lite mer försiktig.
            </seg>
            <seg>
              Barn och elever, ungdomar, behöver strukturer, och lärare behöver
              känna att de har det omgivande samhällets och politikernas stöd
              för att skapa de strukturerna. Där ligger det stora misslyckandet
              i socialdemokratisk skolpolitik. De har skapat en osäkerhet hos
              personalen i skolan om vad som gäller och vad som inte gäller.
              Det har lett till att många hellre tittar bort när det händer
              saker för att inte utsättas för att göra fel, kanske bli anmälda
              och dras in i något som de inte alls vill dras in i. I stället
              borde lärarna få känna att de har politikernas stöd för att skapa
              ordning och trygghet.
            </seg>
            <seg>
              Det handlar ju inte om att slå eleverna i huvudet utan om att
              skapa strukturer som gör att de kan fungera i vardagen och som
              gör det lättare för dem att ta till sig kunskap. Om det inte är
              ordning i skolan kan eleverna inte lära sig. De sitter och funderar
              på var de ska gömma sig på rasten, de har ingen toalett att gå
              på för den är trasig, allt är kaos. Hur ska de då kunna ta in
              den kunskap som de behöver just för att få möjlighet till det
              som vi båda nu efterlyser, att kunna drömma om en ny framtid?
              Jag förstår inte det.
            </seg>
          </u>
          <note type="speaker">
            Anf. 90 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-f21a0ca486b7a12d">
            <seg>
              Fru talman! Jag ska börja med att ge Inger Davidson rätt på två
              punkter. För det första: Ordning och trygghet är helt avgörande
              för elevernas möjlighet att ta till sig kunskap. Inte minst är
              det viktigt för de elever som har störst problem i skolan. Tryggheten
              och studieron är jätteviktig för att de ska kunna ta till sig
              kunskap.
            </seg>
            <seg>
              För det andra har Inger Davidson rätt i att jag kanske slarvade
              när jag sade att vi hade anställt 6 000. Vi har öronmärkt pengar
              för att anställa 6 000. Det har också gått mycket bra med de 15
              000. De kommer att vara klara i år. De allra flesta kommuner dock
              inte min hemkommun Solna, tyvärr har tagit emot alla pengarna,
              alltså de pengar som ska gå till skolan. Solna, som är en moderatstyrd
              kommun, har valt att inte anställa, men det kan vi ta i en annan
              debatt. Det intressanta är att Inger Davidson lyckades undvika
              ett enda exempel ur det nämnda papperet, det som ger mer resurser
              till de skolor som har störst behov av hjälp.
            </seg>
            <seg>
              Jag tror att skolan kommer att bli en av de stora valfrågorna,
              för svensk skolas största utmaning är att ge eleverna i Biskopsgården
              samma chans som eleverna i Örgryte.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Stöd till polisen vid terrorismbekämpning
          </note>
          <note>
            Föredrogs
          </note>
          <note type="speaker">
            Anf. 91 BEATRICE ASK (m):
          </note>
          <u who="beatrice_ask_00e90e" xml:id="i-947137f18ef9ea01">
            <seg>
              Fru talman! För tids vinnande yrkar jag bifall bara till reservation
              2, även om vi moderater naturligtvis står bakom samtliga reservationer
              där vi finns med.
            </seg>
            <seg>
              Huvudförslaget i den proposition som vi nu ska behandla är att
              Försvarsmakten ska få vidgade möjligheter att ge polisen stöd
              vid terrorismbekämpning. Det är något som vi moderater har krävt
              tidigare, och vi tycker att förslaget i huvudsak är bra.
            </seg>
            <seg>
              Egentligen är det närmast en självklarhet att man i ett litet
              land som Sverige samverkar över myndighetsgränserna och nyttjar
              de resurser man har så effektivt som möjligt i krislägen. Just
              terroristangrepp är en typ av krisläge där viktiga samhällsfunktioner
              och viktiga värden ofta står på spel.
            </seg>
            <seg>
              Det är ändå viktigt att det finns en rågång mellan Försvarsmakten
              och andra myndigheter. Man ska vara noga med det. Man måste veta
              vem som har ansvar för vad, och man måste också veta vem som har
              befogenheter att ingripa och utöva tvång mot enskilda. Jag tycker
              att regeringen i propositionen har rett ut detta på ett ganska
              vettigt vis.
            </seg>
            <seg>
              Desto märkligare är det att regeringens samarbetspartier yrkar
              avslag på alltihop. De yrkar avslag på att man ska kunna använda
              vissa resurser från Försvarsmakten i krislägen och hävdar att
              det är polisen som ska bekämpa brott i fredstid och upprätthålla
              ordning. Ja, det tycker vi nog alla, men i den här propositionen
              handlar det om extremsituationer. Den genomgång som har gjorts
              visar att det finns tänkbara terroristangrepp där polisen inte
              klarar den uppgiften.
            </seg>
            <seg>
              Mig veterligen har varken Vänsterpartiet eller Miljöpartiet förordat
              några ökade resurser så att polisen skulle kunna klara av de uppgifter
              man nu anser att polisen ska ha. Från vissa håll sägs till och
              med att man vill avväpna polisen. Jag ser framför mig hur man
              i en allvarlig situation ska ha obeväpnade poliser som ska försöka
              hävda tryggheten i landet visavi grova brottslingar. Det är oseriöst
              och omdömeslöst att inte försöka se till att vi kan försvara medborgarna
              och landet i händelse av extrema terroristangrepp.
            </seg>
            <seg>
              Sverige är ingen fredad ö långt från resten av världen. Vi vet
              att vi som ett land i en internationaliserad värld kan utsättas
              för denna typ av angrepp. Det är klart att vi i Sverige måste
              ha ett regelverk för att på bästa sätt kunna hantera sådana situationer.
              Nu finns det här i kammaren en majoritet för att ta ansvar i detta
              ärende, och det är bra.
            </seg>
            <seg>
              Vi moderater har tillsammans med allianspartierna framhållit
              att vi tycker att man borde kunna göra det möjligt att använda
              försvarsresurser även i en del andra situationer där polisen inte
              klarar av uppgifterna. Det finns möjligheter i dag, men vi skulle
              vilja ha ytterligare några. Detta borde regeringen låta utreda.
              När det händer något riktigt allvarligt står man annars lätt med
              byxorna nere, och i efterhand undrar man varför man inte gjorde
              det man borde. Vi tycker att man i förväg borde fundera över de
              situationer som kan uppkomma. Liksom man har gjort i propositionen
              bör man reda ut hur beslut ska fattas, vilka regler som ska gälla
              och så vidare, så att man inte måste hasta i väg när det kommer
              en oväntad situation.
            </seg>
            <seg>
              Vi anser också att riksdagen så snart som möjligt ska informeras
              om och när regeringen har gett polisen befogenheter eller rätt
              att använda försvarsresurser. Där är det märkliga att Socialdemokraterna
              menar att vi inte kan fatta ett sådant beslut i riksdagen därför
              att regeringen funderar över hur man ska ha det med den parlamentariska
              insynen. Det vore väl självklart att man redan nu sade att det
              är naturligt och viktigt att parlamentet får besked så snabbt
              som möjligt när man har tagit ett sådant beslut? Det har ju att
              göra med tryggheten i regelverket.
            </seg>
            <seg>
              De senaste åren har vi tillsammans även om alla partier kanske
              inte har varit med på allt fattat en rad beslut som syftar till
              bättre beredskap och bättre förmåga att bekämpa terrorism. Det
              är ingen enkel uppgift; det vet vi alla. Man vet inte riktigt
              hur denna typ av kriser kan se ut. Terrorismen i dag ser annorlunda
              ut än den gjorde för 1015 år sedan. Likafullt är det viktigt att
              vi funderar över vad som skulle kunna hända och förebygger problem
              genom att se över regelverk, fatta beslut och förbereda oss förhoppningsvis
              för en situation som aldrig ska inträffa. Även den grövre brottsligheten
              ligger i vissa avseenden mycket nära det som definieras som terrorism.
            </seg>
            <seg>
              Denna brokiga skara av beslut det kommer säkert fler beslut framöver
              har föranlett att vi moderater har efterlyst en nationell strategi
              som håller samman arbetet. Jag tror att det är viktigt att man
              har en bättre samordning av de olika delarna. En strategi gör
              det lättare att samordna arbetet mellan polisen och andra myndigheter.
            </seg>
            <seg>
              Vi efterlyser också bättre samordning mellan polisen och andra
              myndigheter när det gäller underrättelser. Det framgår av betänkandet
              att en del av detta är på gång, men vi tycker att det behöver
              skyndas på och hitta sina former.
            </seg>
            <seg>
              I en reservation efterlyser vi också mer samordning inom Regeringskansliet.
              Innan jag gick upp i talarstolen läste jag några rader om att
              man hade olika möten och så vidare. Men erfarenheterna från tsunamin
              och den kritik som konstitutionsutskottet har riktat mot flera
              statsråd gör att man måste ta detta på större allvar. Vi behöver
              en bättre samordning inom Regeringskansliet. Vi behöver ett organ
              eller en plan som håller samman de olika delar som måste fungera
              i en kris.
            </seg>
          </u>
          <note>
            Jag yrkar som sagt bifall till reservation 2.
          </note>
          <note type="speaker">
            Anf. 92 KARIN GRANBOM (fp):
          </note>
          <u who="karin_granbom_4b656d" xml:id="i-b62257d268b0756a">
            <seg>
              Fru talman! Demokratin kan reta gallfeber på vissa människor.
              Demokrati, innefattande mänskliga rättigheter och grundläggande
              friheter, stör vissa människor till den grad att de är beredda
              att begå enorma brott. Vi ska inte vara mer blåögda än att vi
              inser att det faktiskt förhåller sig så. Därför måste demokratin
              skyddas.
            </seg>
            <seg>
              Vi som står upp för demokratin har inte bara en rättighet utan
              också en skyldighet att försvara oss. Vissa länder är större måltavlor
              för terroristbrott än Sverige. Dessa länder finns representerade
              i vårt land. Sverige har, som en del av den demokratiska gemenskapen
              i världen, ett ansvar enligt internationell rätt att göra allt
              för att motverka och bemöta terrorhot mot alla människor i vårt
              land.
            </seg>
            <seg>
              Det finns tre perspektiv att tänka på i kampen mot terrorism.
              Det handlar om att förebygga, att bekämpa och att kunna reparera
              eventuella skador. Jag vill börja med att tala om det förebyggande
              arbetet.
            </seg>
            <seg>
              Vi ska sända ekonomiskt bistånd för att bidra till en ekonomiskt
              rättvisare värld. Men framför allt måste vi intensivt stödja demokratisering
              och demokratiska krafter. Man ska komma ihåg att terrorister,
              och främst då ledarna, i regel inte är fattiga utan rika.
            </seg>
            <seg>
              Terrorism utgår i hög grad från idéer. Det gäller att hålla emot
              den radikalisering som vi ser av unga muslimer i dag. Radikalisering
              sker inte bara långt bort utan också här hemma. Här i Sverige
              har det på senaste tiden funnits klart oroande exempel.
            </seg>
            <seg>
              Jag kan till exempel nämna det åtal som just väckts gällande
              attacken mot en vallokal i Kista och det faktum att det finns
              organisationsföreträdare på hög nivå som vill införa muslimska
              lagar i Sverige. Det är väldigt bekymmersamt. Att det sker en
              betydande finansiering av terrorism från Sverige är också mycket
              olyckligt.
            </seg>
            <seg>
              Tyvärr räcker det inte med att enbart på ett mjukare sätt förebygga
              brott. Vi behöver också en effektiv bekämpning. Polisen måste
              få nya verktyg såsom buggning och förebyggande avlyssning. Även
              organisationen av de brottsbekämpande myndigheterna måste förbättras.
              I detta betänkande har vi i Folkpartiet en reservation för att
              förbättra organiseringen av underrättelsehantering.
            </seg>
            <seg>
              I dag har vi många myndigheter som bidrar i kampen mot de grova
              brotten. Den öppna polisen och säkerhetspolisen kan ses som självklara
              brottsbekämpare. Men även Tullverket, Kustbevakningen, Ekobrottsmyndigheten,
              militära underrättelsetjänsten, Försvarets radioanstalt och Migrationsverket
              är viktiga aktörer.
            </seg>
            <seg>
              För att effektivt kunna bekämpa grova brott krävs bra informationsunderlag.
              I dag kan de myndigheter och verksamheter som jag just räknade
              upp hantera ett och samma ärende men ändå vara ovetande om information
              som de andra besitter i ärendet. Det måste upphöra. Folkpartiet
              föreslår därför att de olika underrättelse- och analysenheterna
              samordnas i ett nationellt underrättelsecentrum.
            </seg>
            <seg>
              Om vi inte lyckas förebygga och bekämpa brott måste vi kunna
              minimera skadorna och reparera. För stora skador som kan bli resultatet
              av en terroristattack krävs det en väl fungerande krishantering
              i stort.
            </seg>
            <seg>
              Fru talman! Det beslut vi debatterar, om att tillåta polis att
              avropa militär hjälp vid terrorismbekämpning, är viktigt och bra.
              Men Folkpartiet vill gå lite längre. Vi måste rusta för det värsta
              och det mesta. Det gäller att tänka efter före.
            </seg>
            <seg>
              Vi anser därför att vi bör överväga att Försvarsmakten ska kunna
              ge stöd till polisen även i andra situationer än vid terrorism.
              Det kan inträffa sådant som skulle kunna medföra så stora påfrestningar
              på samhället att tvångsåtgärder kan behöva vidtas. Det handlar
              om så pass stora åtgärder att polisen inte klarar av dem med nuvarande
              resurser.
            </seg>
            <seg>
              Vårt förslag handlar om att försvaret skulle kunna stödja polisen
              vid en större olycka eller en naturkatastrof. Låt mig vara konkret
              och ge exemplet en pandemi. Försvarets insats skulle kunna bestå
              av att till exempel upprätthålla avspärrningar i större områden,
              genomföra utrymningar av samhällen samt skydda mot plundring.
            </seg>
            <seg>
              Precis som jag började vill jag avsluta med att säga att kampen
              mot terrorism är en kamp för demokrati och mänskliga rättigheter.
              Men även själva kampen måste alltid föras med respekt för mänskliga
              fri- och rättigheter. För att säkerställa detta vill Folkpartiet
              öka den parlamentariska insynen i bland annat säkerhetspolisens
              verksamhet.
            </seg>
            <seg>
              Vi vill att det inrättas ett särskilt underrättelseråd med företrädare
              för alla riksdagspartier och att det varje år ska avlämnas en
              offentlig rapport där det belyser Säpos verksamhet så öppet som
              det bara är möjligt med hänsyn till rikets säkerhet.
            </seg>
            <seg>
              Med detta sagt vill jag yrka bifall till reservation 6.
            </seg>
          </u>
          <note type="speaker">
            Anf. 93 OLLE SANDAHL (kd):
          </note>
          <u who="olle_sandahl_6ef018" xml:id="i-dbb7ed4464ed5d25">
            <seg>
              Fru talman! Propositionen och dagens betänkande ger riksdagen
              möjlighet att ta ställning till och besluta om hur Sverige ska
              möta terroristhot. Det är hot som i dag ökar dag för dag i sannolikhet,
              frekvens och skadeverkan.
            </seg>
            <seg>
              Lite yrvaket måste också svenskarna motvilligt inse att Sverige
              är med i världens händelseförlopp. Vi står inte utanför, befriade
              från problem som är andras. Terroristhandlingar är inget vi kan
              räkna med att slippa, speciellt inte ifall vi har en passiv attityd.
            </seg>
            <seg>
              Propositionen är därför efterlängtad och efterlyst och välkomnas
              av Kristdemokraterna. Vi stöder, och har flera gånger tidigare
              begärt, samverkan mellan myndigheter. Vi har efterlyst helhetsgrepp.
              Det är bra att polisen hädanefter kommer att få ta hjälp av försvaret
              när så behövs. Det är ett steg på vägen.
            </seg>
            <seg>
              Vi menar dock att ett antal förutsättningar inför detta måste
              vara uppfyllda. Det måste finnas ett entydigt regelverk som sätter
              tydliga gränser till exempel när det gäller parlamentarisk insyn
              och kontroll, rapportering och att samarbetet sker på polisens
              villkor och polisens rekvisition.
            </seg>
            <seg>
              Både propositionen och betänkandet tillgodoser flera av dessa
              behov. I helhet går alltså propositionen våra ärenden. Men på
              några punkter föreslås i betänkandet att riksdagen ska fatta dåliga
              beslut.
            </seg>
            <seg>
              När det gäller att förebygga terroristdåd föreslås riksdagen
              avslå vårt krav på att utreda i vilken mån och utsträckning det
              går att kriminalisera propagandistiskt förhärligande och rättfärdigande
              av terrorism enligt mönster för uppvigling.
            </seg>
            <seg>
              Denna möjlighet skulle kunna bidra till att motverka en okontrollerad
              utveckling och nyrekrytering av terrorister. Vi är fullt medvetna
              om att detta är ett svårt och grannlaga område att beträda i ett
              rättssamhälle. Just därför kräver vi inte kriminalisering så här
              omedelbart och rakt av, utan vi vill utreda möjlighet och former.
            </seg>
            <seg>
              Vi menar också att den restriktiva och närmast undantagsvisa
              användningen av Försvarsmakten både tillåter och motiverar att
              regeringen ska åläggas att rapportera till riksdagen vid varje
              tillfälle då lagen används med en redogörelse för motiv och insats.
            </seg>
            <seg>
              Utskottsmajoriteten avstyrker i sin upphöjda visdom direkt detta
              motförslag utan motivering. Man konstaterar bara lite slött att
              utskottet emellertid inte är berett att förespråka sådan rapportskyldighet,
              ungefär som en uttröttad förälder uppgivet svarar ett lätt vanartigt
              barn.
            </seg>
            <seg>
              Inom den mycket restriktiva användning vi är överens om vill
              Kristdemokraterna dock i likhet med övriga partier inom Allians
              för Sverige att försvarets resurser också ska kunna användas vid
              andra typer av extraordinära samhällskatastrofer. Vi ser även
              här svårigheterna att dra gränser och vill därför först utreda
              förutsättningarna inför ett lagförslag. Det vill nu inte, inte
              helt oväntat, majoriteten. Den vet nämligen i stället att vi klarar
              oss lika bra utan försvarets resurser i varje tänkbar situation.
            </seg>
            <seg>
              Fru talman! Det finns anledning att tydligt understryka att Sverige
              behöver en organisation som samordnar samhällets resurser nationellt
              och även internationellt. Terrorismen är till sin natur utomordentligt
              sammansatt och komplicerad. Liksom annan brottslighet, och för
              den delen all mänsklig aktivitet, är den resultatet av ett mycket
              komplext samspel av en mångfald faktorer.
            </seg>
            <seg>
              All erfarenhet visar att sådana aktiviteter inte kan styras eller
              kontrolleras med trubbigt och enkelt våld i ett sent skede, i
              detta fall då terrorn redan manifesterat sig i dåd eller uttalade
              hot. Huvudinsatsen mot terrorism är därför inte eldvapen och fordon
              utan förebyggande kunskap.
            </seg>
            <seg>
              Vår kunskap om terrorismens reaktioner, sociologi, kultur, ekonomi
              och för all del psykiatri måste utvecklas. Vi föreslår därför
              att regeringen verkar för att stimulera forskning om terrorismen.
              Vi vill också att regeringen ska se till att myndigheterna samarbetar
              bättre än hittills. I april förra året konstaterade Totalförsvarets
              forskningsinstitut i sin rapport att en myndighetsöverskridande
              ansvarsfördelning saknas i Sverige. Det är svårt i Sverige att
              samarbeta över organisationsgränser, hävdar man.
            </seg>
            <seg>
              Ambitionen från regeringens sida har visat sig vara god när det
              gäller internationellt samarbete, speciellt inom EU. Det är bra.
              Nu gäller det att visa samma ambition för egen domän och helt
              enkelt infria det som sades i statsministerns regeringsförklaring.
            </seg>
            <seg>
              Konsekvenserna av att sakna denna klara överordnade organisation
              har vi i annat sammanhang med oönskad tydlighet sett i spåren
              av tsunamin i Sydostasien i december 2004 och i orkanen över södra
              Sverige i januari 2005.
            </seg>
            <seg>
              Utskottets majoritet bekräftar i harmoni med regeringsförklaringen
              behovet av samverkan över myndighetsgränser. Men utskottsmajoriteten
              menar uppenbarligen, lite lätt motstridigt, att detta problem
              nu med full trygghet redan är fixat. Det finns nämligen numera
              ett samverkansråd under ledning av säpochefen, som ska koordinera
              myndigheternas verksamheter och var 14:e dag rapportera till regeringen
              sin bedömning av det aktuella läget beträffande terroristhot.
              Någon form av kartläggning pågår också inom samverkansrådet. Det
              är en kartläggning som sedan ska läggas till grund för en vidare
              utveckling av koordinering och samverkan mellan myndigheterna.
              Låt oss noga följa utvecklingen. Låt oss hoppas på god framgång!
              Men bättre vore att bifalla vår reservation.
            </seg>
            <seg>
              Det övergripande ansvaret för att samordna olika myndigheters
              ansvar och uppgifter måste nämligen rimligen åvila regeringen.
              Det övergripande ansvaret kan knappast delegeras till en aldrig
              så kompetent, motiverad, klok och väl sammansatt nämnd.
            </seg>
            <seg>
              Jag hoppas, så här avslutningsvis, att jag i någon mån har lyckats
              förklara våra orsaker till att vi reserverar oss mot vissa av
              betänkandets beslutsförslag samtidigt som vi i stort stöder propositionen.
            </seg>
            <seg>
              Fru talman! Även om Kristdemokraterna står bakom alla våra reservationer
              yrkar jag för tids vinnande bifall enbart till reservationen nr
              8.
            </seg>
          </u>
          <note type="speaker">
            Anf. 94 KALLE LARSSON (v):
          </note>
          <u who="kalle_larsson_17fa7c" xml:id="i-75a165a3cc5b8fb4">
            <seg>
              Fru talman! Erik Blombergs dikt Gravskrift publicerades i tidningen
              Social-Demokraten bara några dagar efter dödsskjutningarna i Ådalen
              den 14 maj 1931. Så står vi här i dag 75 år senare. Att de borgerliga
              partierna gärna vill glömma är väl kanske inte så svårt att förstå.
              Det är ingen överraskning. Men när den socialdemokratiska partiledningen
              i dag föreslår att militär ska kunna användas i polisiära sammanhang
              är det ett direkt svek mot den egna historien ett svek som kan
              få förödande konsekvenser för framtiden. Faktum är att de är så
              rädda för att vi ska avslöja vad de håller på med att de inte
              ens vill hålla en gemensam minneshögtid om en knapp vecka i Ådalen.
            </seg>
            <seg>
              Fru talman! Jo då, jag har läst betänkandet. Jag ser att det
              skiljer sig en aning från den erbarmligt bristfälliga utredningen.
              Men det duger inte. Regeringen föreslår ändå att rollfördelningen
              mellan polis och militär luckras upp genom att militären i vissa
              situationer får rätt att använda våld mot civila. I andra europeiska
              länder där detta har skett och där man har gjort en sammanblandning
              mellan dessa båda roller till exempel i Spanien och Italien har
              det inte alls förhindrat terroristdåd. Tvärtom har det lett till
              ett ännu hårdare samhällsklimat. Regeringen placerar sig, som
              det ser ut med en riksdagsmajoritets stöd, på ett sluttande plan
              där man bara lite längre ned finner händelserna i Ådalen -31.
            </seg>
            <seg>
              Fru talman! Låt det vara sagt tydligt och klart. Självfallet
              måste det som kallas terrorism bekämpas. Det bästa sättet är att
              angripa det vid roten. En rättvis världsordning med respekt för
              de mänskliga rättigheterna minskar grogrunden för det som kallas
              för terrorism. Ett ifrågasättande och bekämpande av de stater
              som tar till terroristiska metoder mot människor i det egna landet
              eller som tar sig rätten att ockupera andra är en annan viktig
              del av en sådan strategi. Det är ett enkelt konstaterande att
              USA, som påstår sig vilja föra krig mot terrorismen och som Sverige
              i stor utsträckning följer efter i denna strid, tillhör de stater
              i världen som på det mest grymma och omfattande sätt själva bryter
              mot den frihet och de rättigheter som man låtsas vilja försvara.
            </seg>
            <seg>
              Fru talman! När ett terrorbrott ändå sker måste det utredas och
              bekämpas med demokratiska metoder. Polisen måste förstås ha de
              resurser som krävs för det arbetet. Men grunden för dagens förslag
              är en symbolpolitik från socialdemokratiskt och borgerligt håll.
              Det gäller att visa att man är beredd att ta hårda tag i kampen
              mot terrorismen. Utredningen tillsattes under hård tidspress.
              Man baserar dagens förslag på hopfantiserade scenarier där man
              menar att den nuvarande lagstiftningen lägger hinder för en samverkan
              mellan polis och militär i allmänhet. Det påstår man från utredningens
              sida utan en egentlig genomgång och utan någon analys av den redan
              befintliga lagstiftningen när det gäller vilka möjligheter polisen
              har till terrorismbekämpning i dag och hur man faktiskt kan ta
              hjälp av försvaret i det sammanhanget.
            </seg>
            <seg>
              Självfallet finns det situationer som kräver att polisen samverkar
              med andra. Det finns alldeles uppenbart möjligheter till samverkan
              redan inom ramen för befintlig lagstiftning. Möjligheter att exempelvis
              rekvirera materiel från militären för terrorismbekämpning är naturligtvis
              något som kan vara högaktuellt. Den klara begränsningen måste
              vara att militär personal aldrig får använda våld eller tvång
              mot civila i fredstid.
            </seg>
            <seg>
              En av anledningarna tar Sveriges Advokatförbund upp i sitt remissvar.
              Vid en polisiär våldsinsats åligger det i princip varje deltagande
              polisman att i varje situation göra en proportionalitetsbedömning
              av vilken våldsinsats som är nödvändig för att genomföra insatsen
              och ibland att avstå från insatsen om den inte framstår som proportionell.
              En sådan ordning är mindre väl anpassad för militära insatser
              och torde kräva omfattande utbildningsinsatser för militär personal
              efter från den gängse militära utbildningen avvikande principer.
            </seg>
            <seg>
              Polisen får lära sig att ta ansvar för sitt våld och ibland faktiskt
              hålla igen. Soldater får lära sig att inte göra det utan att bara
              lyda order. Advokatsamfundet tror att det kan vara svårt att lära
              om.
            </seg>
            <seg>
              Fru talman! Låt mig citera journalisten Petter Larssons artikel
              i Helsingborgs Dagblad den 21 januari i år.
            </seg>
            <seg>
              - - - de samhällspolitiska förhållandena? De kan snabbt ändras.
              Jag har svårt att tro att det inte finns politiska och sociala
              strider som skulle kunna hetta till rejält också i framtiden.
              Det är trots allt bara fem år sedan som Göran Persson helt missvisande
              brännmärkte Antifascistisk aktion i tv med orden: Det här är en
              militärt organiserad grupp med god utrustning, bra samband, utomordentligt
              väl planerat och med stora ekonomiska resurser som syftar till
              att stoppa en demokratisk process. Närmare begreppet terrorism
              kommer man inte utan att använda ordet. Ja, jag tror att man hade
              velat sätta in militär under EU-toppmötet i Göteborg 2001 om det
              hade varit lagligt. Därför ska det inte vara det.
            </seg>
            <seg>
              Tillåt mig, fru talman, att instämma. Jag har inte särskilt mycket
              till övers för Afa, men lärdomen från Göteborgshändelserna säger
              oss att polisens metoder måste förändras. Vi ifrågasätter, tillsammans
              med Miljöpartiet, att polisen provocerar fram våld från annars
              fredliga demonstranter och att oskyldiga demonstranter drabbas
              av polisens våldsanvändning. Senast häromdagen kunde vi följa
              i medierapporteringen hur också helt fredliga och lugna stockholmare
              blev slagna av maskerade poliser för att de påstods vara på fel
              plats vid fel tidpunkt.
            </seg>
            <seg>
              Fru talman! Sveriges lagstiftande församling Sveriges riksdag
              har ett val att göra. Valet handlar inte om huruvida man är beredd
              att bekämpa det som kallas terrorism eller inte. Valet handlar
              inte heller om huruvida man är beredd att ta krafttag eller inte.
              Valet handlar om vilka metoder som är mest demokratiska och effektiva
              och vilka som mest är symbolhandlingar och innebär brott mot viktiga
              demokratiska principer. Låt mig avsluta med en uppmaning direkt
              ur Ådalskommissionens berättelse från 1931 när man hade utrett
              dödsskjutningarna av arbetare:
            </seg>
            <seg>
              Kommissionen vill därför avsluta sin framställning med en vädjan
              till statsmakterna att för framtiden söka förekomma ett upprepande
              av vad som skett dels genom ytterligare förbättringar av polisväsendet,
              varigenom militärt bistånd i det längsta kan undvikas, och dels
              genom åtgärder, avseende att vid tilltänkta större folksamlingar
              anordnarna och ordningsmakten på förhand vinna kontakt med varandra
              för utrönande av bästa sättet för ordningens upprätthållande.
            </seg>
            <seg>
              Jag låter orden sjunka in. De borde påverka kanske inte folkpartister,
              kristdemokrater, inte heller moderater och centerpartister, men
              en och annan socialdemokrat borde nog ändå höra att orden väcker
              genklang. Vi får se vad debatten i fortsättningen ger.
            </seg>
            <seg>
              Fru talman! Man kan välja att låtsas som om skotten i Ådalen
              aldrig fälldes. Man kan välja att låtsas som om polisens agerande
              gentemot demonstranter i Sverige alltid är helt perfekt och fläckfritt.
              Man kan välja att göra så. Det är visserligen att förvränga både
              historien som samtiden, och det är att göra ett farligt val inför
              framtiden. Vänsterpartiet väljer en annan väg. Jag står bakom
              alla Vänsterpartiets reservationer, och jag yrkar bifall till
              reservation 1 under punkt 1 och till reservation 13 under punkt
              11.
            </seg>
            <seg>
              Hur var det nu? Brottet var hunger. Glöm honom aldrig.
            </seg>
          </u>
          <note type="speaker">
            Anf. 95 BEATRICE ASK (m) replik:
          </note>
          <u who="beatrice_ask_00e90e" xml:id="i-ef88a32c52c3250c">
            <seg>
              Fru talman! Jag är uppvuxen i närheten av Ådalen. Jag har också
              nära vänner som är anhöriga till dem som drabbades. Kom inte och
              påstå att jag inte vet vad det här betyder.
            </seg>
            <seg>
              Det är också skälen till att jag har varit noggrann med att resonera
              om nödvändigheten av en rågång och tydliga regelverk mellan militär
              och polis. Det är nödvändigt. Det är också viktigt att ha klart
              för sig att polismans befogenhet inte kan ges till vem som helst
              hur som helst. Jag kan inte se framför mig att vi ska använda
              värnpliktiga med polismans befogenhet i något sammanhang.
            </seg>
            <seg>
              I propositionen sägs att polismans befogenhet ska kunna ges till
              Försvarsmaktens personal, men då gäller också samma regler om
              proportionalitet och annat. Där har man gjort en noggrann genomgång,
              och det är bra. Men det här är något där Kalle Larsson har en
              poäng och där vi har anledning att hålla ögonen på regelverket.
            </seg>
            <seg>
              Poängen med Kalle Larssons inlägg är att smällen i Ådalen inte
              får hända igen. Det är vi helt överens om. Vi andra har försökt
              att lösa ett problem som gäller människor i dag som kan utsättas
              för allvarliga hot. Jag delar uppfattningen att mycket måste göras
              vid roten till det som skapar terrorismen. Man måste jobba med
              ett brett program.
            </seg>
            <seg>
              Låt oss säga att vi hamnar i en situation med ett våldsamt angrepp
              som hotar människoliv. Vad vill Kalle Larsson att man ska göra
              om polisen inte har resurser att klara av situationen och vi vet
              att försvaret har det? Ska vi riksdagsledamöter säga: Vi får inte
              använda de resurserna. Det är fel helikoptrar. Det är inte så
              att man har tänkt sig att använda sig av försvaret i vilken situation
              som helst. Man pekar framför allt på situationer i luftrummet
              och ute på sjön. Det är de exemplen som tas upp.
            </seg>
            <seg>
              Vad tycker Vänsterpartiet ska göras i den situationen? Hur svarar
              man drabbade människor när det står klart att de resurser som
              landet ändå har inte har använts?
            </seg>
          </u>
          <note type="speaker">
            Anf. 96 KALLE LARSSON (v) replik:
          </note>
          <u who="kalle_larsson_17fa7c" xml:id="i-d0ec424cfc07893f">
            <seg>
              Fru talman! Beatrice Ask säger att jag har en poäng. Jag har
              nog mer än så. Jag har rätt.
            </seg>
            <seg>
              Vi står inför en farlig utveckling. Vi inleder nu ett replikskifte
              där Beatrice Ask säger att det jag är orolig för verkligen ska
              undvikas. Men det finns ett sätt att undvika, nämligen att lägga
              fram förslag på riksdagens bord som inte innebär att man börjar
              glidningen längs detta sluttande plan så att vi så småningom befinner
              oss på precis den punkt som dina släktingar från dina hembygder
              faktiskt har drabbats av tidigare. Det finns möjlighet att lägga
              fram förslag om en ordentlig genomgång och samordning. Vilka möjligheter
              finns i dag? Det är möjligt att rekvirera den helikopter Beatrice
              Ask nämnde militära materiel. Det finns inget hinder för den saken
              i dag. Det som vi kritiserar i förslaget är att man låter militär
              personal använda våld mot civila i fredstid.
            </seg>
            <seg>
              Vad vill vi göra? Vi vill angripa problemet vid roten. Vi vill
              att man kritiserar de stater i världen som själva brukar så kallad
              statlig terrorism. Vi vill självklart att man ser till att det
              svenska samhället är förberett på den typen av attacker med hjälp
              av en civil beredskap. Vi vill att man använder samordningen i
              enlighet med den lagstiftning och reglering som redan i dag finns.
              Det är klart att också polisen kommer att behöva utrustas bättre
              i framtiden. Till detta har vi under de senaste åren bidragit.
              Det finns alternativ så att Beatrice Ask slipper glida längs planet
              om hon är orolig på riktigt för att den utvecklingen är farlig.
            </seg>
          </u>
          <note type="speaker">
            Anf. 97 BEATRICE ASK (m) replik:
          </note>
          <u who="beatrice_ask_00e90e" xml:id="i-a4686246a6061874">
            <seg>
              Fru talman! Jag sade redan i mitt inledningsanförande att jag
              tror att det vore bra med en nationell strategi så att man ser
              vad man gör. Jag delar uppfattningen att det är många förslag
              som far fram i luften om terrorism och terrorismbekämpning. Det
              kan gå fel om man inte ser helheten.
            </seg>
            <seg>
              Hur tänker ni vänsterpartister? Ni säger att man ska få använda
              grejer från försvaret. Ni ska ju avslå propositionen! Det har
              ni inte rett ut. Nu har vi inte poliser som kan flyga försvarets
              helikoptrar eller hantera deras fartyg. Det är det som är problemet.
              Vi hinner inte utbilda poliserna om vi vill kunna använda en del
              sådan materiel i en specifik situation. Har Kalle Larsson lagt
              fram något förslag om att lägga pengar på att satsa på en sådan
              utveckling av polisens personal så att det går att hoppa in och
              använda försvarets grejer? Nej, det har ni inte gjort.
            </seg>
            <seg>
              Försök inte att smita undan de problem som vi ändå diskuterar!
              Propositionen försöker att lägga fram ett förslag som praktiskt
              innebär att vi i en viss situation har möjlighet att be Försvarsmakten
              hjälpa till. Det är ni mot. Ni spelar upp långtgående situationer
              som jag, vid Gud, givetvis hoppas inte ska inträffa men som inte
              heller verkar troliga med den beslutsgång och det regelverk som
              finns med i propositionen. Förklara för mig hur ni har tänkt att
              hantera detta! Säg inte att vi bara kan hämta grejerna i försvaret!
              Det måste vara möjligt att rekvirera. Det är ingen som tror att
              det går att använda försvarets personal hur som helst. Förresten
              är de inte så många att det skulle vara möjligt.
            </seg>
            <seg>
              Vi moderater tycker att där det finns en möjlighet att lösa uppgiften
              bättre måste svenska myndigheter kunna samarbeta. För polismans
              befogenhet vid ingripande mot människor är det fråga om det ansvar
              och den prövning som gäller för en polisman. Annars är vi ute
              på ett sluttande plan. Det vill ingen av oss.
            </seg>
          </u>
          <note type="speaker">
            Anf. 98 KALLE LARSSON (v) replik:
          </note>
          <u who="kalle_larsson_17fa7c" xml:id="i-69708548576e4bf5">
            <seg>
              Fru talman! Annars är vi ute på ett sluttande plan. Nej, på det
              sluttande planet befinner ni er nu. Vad som görs i betänkandet,
              som ni avser att rösta för i kammaren, är att den principiella
              rågången mellan militär och polisiär personal luckras upp. Om
              det hade lagts fram ett förslag på riksdagens bord som hade inneburit
              en samverkan, förbättrad utbildning av poliser för att använda
              viss annan teknisk utrustning, hade Beatrice Ask och jag stått
              här och möjligen varit rentav överens. Det hade varit en nyhet
              för kammaren, och då hade vi kunnat uppleva en trevlig stund!
              I stället är jag dessvärre nödgad att säga att Beatrice Ask antingen
              inte är medveten om att mycket av det hon påstår att hon vill
              göra med betänkandet redan är möjligt i dag enligt lagstiftningen,
              där behövs egentligen bara resurser och praktiska insatser, eller
              så försöker hon mörka detta eftersom det egentliga bakomliggande
              syftet med betänkandet faktiskt är att åstadkomma det som vi varnar
              för, nämligen en förskjutning så att mer av de uppgifter som polisen
              i dag har kommer militären i framtiden att kunna ta över.
            </seg>
            <seg>
              Vi ska vara medvetna om att samhällsklimatet förändras väldigt
              fort. Det är därför det är så avgörande hur våldsmonopolet används.
              I fredstid måste detta vara förbehållet polisen. De har en utbildning
              som är anpassad till det, som kan bli avsevärt bättre men som
              åtminstone är anpassad till att också hålla igen. Det räcker inte
              att säga att den militära personalen ska göra ungefär som om de
              vore poliser när de inte har den bakgrunden och den utbildningen.
            </seg>
            <seg>
              Ni har klivit över en gräns. Ni har några dagar fram till voteringen
              i nästa vecka på er att kliva tillbaka. Om ni gör det kan vi sedan
              sätta oss ned och konstruktivt diskutera vad som egentligen borde
              göras för att undvika det Beatrice Ask påstår att hon inte vill
              se upprepas.
            </seg>
          </u>
          <note type="speaker">
            Anf. 99 JOHAN LINANDER (c):
          </note>
          <u who="johan_linander_ed0b28" xml:id="i-956edf8af59879a3">
            <seg>
              Fru talman! I dag debatterar vi i vilken utsträckning försvaret
              ska få ge stöd till polisen när det har hänt något mycket speciellt
              i vårt land. Det är en viktig fråga, och den har debatterats länge,
              säkert sedan det som hände i Ådalen 1931.
            </seg>
            <seg>
              Vi har tidigare i debatten hört varför det är viktigt att militären
              ska få hjälpa till. Jag tänkte inte upprepa så mycket av det.
              Jag och Centerpartiet håller med om att i sådana här mycket speciella
              situationer, när polisen inte har resurser för att klara av en
              situation, kan regeringen ge tillåtelse till Försvarsmaktens stöd.
              Det måste helt enkelt finnas ett lagligt stöd för att vi ska kunna
              använda alla tänkbara resurser för att hjälpa människor, även
              försvarsresurser, om det skulle hända att Sverige råkar ut för
              ett storskaligt terrorangrepp. Det är också viktigt att påpeka
              att det stödet ska ges under ledning av polis. Det är inte så
              att militären kommer att få rätt att gå ut i samhället för att
              skjuta terrorister eller demonstranter, som det har låtit på tidigare
              talare.
            </seg>
            <seg>
              Att stå här i riksdagens talarstol och hävda att Sverige inte
              skulle kunna bli utsatt för ett terrordåd tycker jag skulle vara
              naivt. Jag tror och hoppas innerligt att det aldrig någonsin kommer
              att ske, men vi måste ändå ha en beredskap för det otänkbara.
              En sådan beredskap är bland annat att ha en tillämplig lagstiftning
              på plats, även om vi inte tror och hoppas att den lagstiftningen
              någonsin kommer att användas.
            </seg>
            <seg>
              Jag skulle också vilja säga att trots att vi sett terrorangrepp
              i världen, mot New York, Washington, Bali, Madrid och London,
              är det fortfarande inte terrorismen som är det största hotet mot
              Sverige eller andra länder i världen. Det är inte det hot som
              är värst. Terrorismen är ett hot, men jag skulle vilja hävda att
              naturkatastrofer och större olyckor är både mer vanligt förekommande
              och mer allvarligt.
            </seg>
            <seg>
              Vi har nu sett översvämningar av Donau i Rumänien, Bulgarien
              och Serbien. Tusentals människor har tvingats att lämna sina hem.
              Hela New Orleans fick utrymmas vid orkanen Katrina. Där fick militär
              sättas in för att tvångsevakuera människor och för att hindra
              plundring. Vi vet också vad som hände efter tsunamin annandag
              jul 2004.
            </seg>
            <seg>
              Även i vårt eget land har vi haft naturkatastrofer som har varit
              allvarliga på senare år, stormen Gudrun i Småland, översvämningar,
              olyckor med svavelsyra i Helsingborg till exempel. De senaste
              månaderna har vi använt ord som pandemi och fågelinfluensa för
              första gången.
            </seg>
            <seg>
              Det är inte svårt att tänka sig att det kan inträffa situationer,
              olyckor och naturkatastrofer, i Sverige, där det kommer att behövas
              mycket stora insatser för att skydda människor. Det kan gälla
              evakuering, avspärrning och bevakning. Det kan vara en kärnkraftsolycka,
              en gasolycka mitt inne i Helsingfors, svåra översvämningar, stormar,
              orkaner. Man behöver inte ha speciellt livlig fantasi för att
              tänka sig att det skulle kunna hända även i Sverige. Jag är övertygad
              om att risken är större för det än att Sverige skulle bli utsatt
              för en terroristattack.
            </seg>
            <seg>
              Vi i Centerpartiet får yrka på att försvarets stöd även ska kunna
              ges i andra situationer än vid terroristattacker, inte för att
              vi vill att det ska behöva användas utan för att vi vill ha en
              lagstiftning som möjliggör det när det otänkbara händer. Men tydligen
              är det så känsligt för socialdemokratin och minnet av Ådalen 1931
              så starkt, även om Kalle Larsson inte tycker det, att det endast
              är under hotet av terrorism som man vågar lägga fram förslag om
              att Försvarsmakten ska få hjälpa till vid stora påfrestningar
              mot samhället.
            </seg>
            <seg>
              Svaret i betänkandet på vårt yrkande om stöd även vid andra situationer
              än terrorism är att särskilda beredskapspolisen kan användas vid
              sådana situationer. Det är helt riktigt. Särskilda beredskapspolisen
              är bra, och den borde definitivt kunna användas oftare än hittills.
              Men man ska komma ihåg att det bara är 1 500 personer utspridda
              över hela landet. Som en jämförelse kallades det i New Orleans
              in 54 000 personer från armén, marinen och nationalgardet när
              staden skulle utrymmas och sedan skyddas mot plundring. New Orleans
              är ungefär lika stort som Helsingfors.
            </seg>
            <seg>
              Fru talman! Utöver yrkandet om att försvaret ska få ge stöd till
              polisen även vid andra samhällshotande situationer än terrorism
              har vi i Centerpartiet yrkat på att regeringen efter varje bemyndigande
              om Försvarsmaktens stöd ska informera riksdagen om grunderna för
              beslutet. Jag vill också yrka bifall till reservation 3 under
              punkt 5 om parlamentarisk insyn i tillämpningen av stödbestämmelserna.
            </seg>
            <seg>
              Det är givetvis enbart i mycket speciella situationer, förhoppningsvis
              aldrig, som det här skulle ske. Då känns det anmärkningsvärt att
              majoriteten i utskottet och troligtvis även här i riksdagen säger
              nej till att regeringen ska informera riksdagen om grunderna för
              sitt beslut. Man kan läsa i betänkandet. Egentligen är det försvarsutskottets
              majoritet som i sitt yttrande till justitieutskottet säger följande:
              Det ligger i sakens natur att de händelser det är fråga om ändå
              kommer att komma till riksdagens kännedom.
            </seg>
            <seg>
              Visst är det så. Om det skulle ske en terroristattack mot Sverige
              så att regeringen tvingas fatta beslut om Försvarsmaktens stöd
              är det självklart att det kommer att rapporteras hur mycket som
              helst i medierna om detta. Men att vi i riksdagen ska sitta och
              följa nyhetsbevakningen för att få veta varför regeringen har
              fattat ett sådant beslut känns något konstigt. Självklart borde
              regeringen ha i uppdrag att genast återkomma till riksdagen med
              grunderna för sitt beslut.
            </seg>
            <seg>
              Majoriteten i utskottet talar också om KU:s granskning, att det
              skulle vara ett sätt för riksdagen att informera sig. KU är ju
              viktigt, men deras granskning kommer oftast månader i efterhand.
              Det kan väl inte vara tillräckligt för att informera riksdagen.
            </seg>
            <seg>
              Jag hoppas att de två partier, Miljöpartiet och Vänsterpartiet,
              som helt vill avslå propositionen ändå skulle kunna tycka att
              det är viktigt att riksdagen får information om det otänkbara
              skulle hända. Det finns all möjlighet att rösta för reservation
              3.
            </seg>
            <seg>
              Fru talman! Till slut vill jag säga någonting om reservation
              12 om domstolsprövning av frysning av tillgångar. Det ligger väl
              lite vid sidan om den här frågan, men det är en reservation som
              Centerpartiet, Kristdemokraterna, Vänsterpartiet och Miljöpartiet
              står bakom.
            </seg>
            <seg>
              Jag är fullt medveten om att vi i Sverige är bundna av FN:s resolutioner
              och EU:s rådsförordning i den här frågan. Jag är en stor anhängare
              både av FN och EU-samarbetet. Ändå tycker jag att det är helt
              oacceptabelt att en svensk medborgare sedan november 2001 har
              sina tillgångar frysta utan att kunna få en domstolsprövning av
              det. I fyra och ett halvt år har han haft sina tillgångar frysta.
              Jag tar inte ställning till om det finns anledning att frysa tillgångarna
              eller inte, men jag tar bestämt ställning för att alla ska ha
              möjlighet till domstolsprövning. Och det sker inte.
            </seg>
            <seg>
              Det finns ingen majoritet för detta. Det är en svår fråga, men
              jag tycker åtminstone att man från regeringens sida borde kunna
              ta detta på lite större allvar och ge det skydd till svenska medborgare
              som är ett minimum, alltså att man ska få sin sak prövad i domstol.
            </seg>
          </u>
          <note type="speaker">
            Anf. 100 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-486f1f593961e85a">
            <seg>
              Fru talman! Jag sitter och lyssnar på den här debatten och blir
              lite förvånad. Jag måste instämma med vad Kalle Larsson säger:
              Det låter som om ni inte känner till vilka regler som gäller i
              dag. Här lyfts det upp argument efter argument för att polis och
              militär måste få samarbeta. Men det får de ju! Vad är detta för
              någonting?
            </seg>
            <seg>
              Jag tillhör den lilla staden Arvikas befolkning som fick staden
              översvämmad. Vilka var där? Jo, polisen, militären, hemvärnet
              och mängder av frivilliga personer. Det var inga problem för polisen
              att vara där. De behövde inte använda polismans befogenheter,
              men de kunde göra en stor insats ändå. Materialet kunde vi hämta
              både från Räddningsverket och från närliggande regementen när
              det gällde att få fram pumpar, extra generatorer och så vidare.
              Det fungerar ju!
            </seg>
            <seg>
              Då säger ni: Ja, men det är ju inte i det fallet detta är så
              himla viktigt utan vid de extrema terroristfallen. Javisst, skulle
              ett sådant inträffa har regeringen nödvärnsrätten och möjligheten
              att samordna alla myndigheter. Att de sedan skulle behöva öva
              och formalisera det hela kan vara så sant, men den möjligheten
              finns ju redan i dag!
            </seg>
            <seg>
              Jag skulle vilja titta på en del andra saker som är anledning
              till att vi från Miljöpartiet säger nej till denna proposition
              som den ser ut. Till att börja med, och det är den största punkten,
              är det polisen som har monopol på våldsanvändning gentemot civilbefolkningen
              i det här samhället, och så ska det vara. Det är en av de springande
              punkter som gör att vi opponerar oss. Vi opponerar oss därför
              att vi inte anser att det finns en tillräckligt bra parlamentarisk
              kontroll av denna verksamhet. Vi opponerar oss också av rättssäkerhetsskäl.
              Johan Linander nämnde den här frysningen. Här får människor dömas
              utan att vara hörda. De är dömda utan domstolsprövning, men straffet
              får de ta. Det tycker jag känns rättsvidrigt.
            </seg>
            <seg>
              Det är väldigt viktigt att slå fast att vi allihop är överens
              om att befolkningen ska skyddas i händelse av katastrofer, terroristanfall
              eller andra typer av hot. Det vore väl underligt om någon hade
              en annan uppfattning i den här kammaren. Det kan vi alltså vara
              fullkomligt överens om. Vi kan också vara fullkomligt överens
              om att man ska använda de medel som behövs. Från Miljöpartiets
              sida menar vi att de möjligheterna finns redan i dag utan att
              man överlåter polismans befogenheter på militär, kanske till och
              med värnpliktiga.
            </seg>
            <seg>
              Därför, fru talman, yrkar vi bifall till reservation 1 men tillika
              till reservation 12, och detta av det skälet att jag vill lyfta
              upp rättssäkerhetsfrågorna i det här. Stödutredningen föreslog
              att detta skulle handla om att bekämpa terrorism och annan liknande
              svår brottslighet. Jag är glad att man tog bort den där sista
              delen.
            </seg>
            <seg>
              Det finns en del annat som jag tycker känns osäkert. Vi använder
              ordet terrorism som ett slags sesam, öppna dig!. Så fort det handlar
              om terrorismbrott får vi göra vad som helst utan att vi för den
              sakens skull, fru talman, är riktigt på det klara med vad vi menar
              med terrorismbrott. Det finns ingen tydlig och klar definition
              av begreppet. Därför kan vi se hur man använder begreppet terrorismbrott
              i olika sammanhang. När Greenpeace skulle demonstrera i Danmark
              kallades det för terrorismbrott. För mig handlar det inte om det.
            </seg>
            <seg>
              Jag tycker att vi här ska vara medvetna om att vi ska stifta
              lagar som ska fungera på demokratiska villkor och kunna användas
              på ett för medborgarna bra och positivt även om fan själv sitter
              som statsminister med sitt anhang i regeringen. Det är väldigt
              viktigt att vi är klara över att de lagar vi stiftar ska leva
              betydligt längre än vad vi gör. Jag är väldigt rädd att den mörke
              potentaten, om han kommer till regeringsmakten, med de förslag
              som föreligger redan har försetts med alla de instrument han kan
              tänkas vilja ha.
            </seg>
            <seg>
              Vi har fått en del kommentarer som jag tycker är ganska spännande.
              Juridiska fakultetsnämnden vid Helsingforss universitet säger
              så här: På en rent abstrakt nivå, om förslaget blir lag, skapas
              det utrymme för den typ av kontroll av befolkningen som man mera
              förknippar med starkt auktoritära regimer än med demokratiska
              stater.
            </seg>
            <seg>
              Jag tycker att vi ska ha en ödmjukhet inför lagstiftandet. Vi
              ska vara försiktiga. Samtidigt är vi fullt ut medvetna om att
              samhället kan hotas från extremt håll, men vi ska inte ha så bråttom
              med lagstiftningen utan först ha med det som ni har begärt från
              borgerlighetens sida. Ni har pratat om att det är viktigt att
              vi får parlamentarisk kontroll, att det ska finnas rättssäkerhet
              och alla de här sakerna. Då bör ni väl vänta med att acceptera
              och anta den här proppen tills de instrumenten finns på bordet.
            </seg>
            <seg>
              Det är min bestämda uppfattning att den här propositionen bör
              avslås vilket inte betyder att vi ska upphöra att arbeta med problematiken,
              för det ska vi givetvis fortsätta att göra.
            </seg>
          </u>
          <note type="speaker">
            Anf. 101 JOE FRANS (s):
          </note>
          <u who="joe_frans_a3bb5a" xml:id="i-3e9465dea3306301">
            <seg>
              Fru talman! Tänk er att det är första maj och fullt med folk
              i stan. Samtidigt håller några ungdomar en olaglig gatufest. Somalias
              president är i stan, och samtidigt står den svenska utrikesministern
              värd för ett internationellt möte om Förintelsen. Flera diffusa
              hot har framförts. Efter tips från allmänheten har dessutom en
              hemmagjord enklare granatkastare och en större ostyrd raket påträffats.
              Ett larm inkommer till polisen om att en fullastad oljetanker,
              Alexandra, kapats ute till sjöss. Det visar sig att det är terrorister
              som tagit gisslan och hotar att sprida kemiska vapen i Mälaren.
            </seg>
            <seg>
              Är det otänkbart? Egentligen ska detta inte kunna inträffa, men
              om det någon gång gör det är det nödvändigt att samhället har
              förmåga att samordna sina resurser på effektivaste och bästa möjliga
              sätt. När det otänkbara som inte kan inträffa ändå inträffar,
              är det då helt orimligt att polisen ska kunna begära stöd i samband
              med bekämpningen av den typ av terrorism som jag menar? Jag tycker
              att i kampen mot terrorism är detta nödvändigt.
            </seg>
            <seg>
              Polisen har förmåga att med egna resurser klara de allra flesta
              skilda slag av terroristattentat. Vi vet dock att de inte kan
              klara av allt. Ibland kan stöd behövas vid svåra fall, kanske
              i samband med att själva attacken äger rum och kanske också efteråt
              för att undanröja effekterna. För terroristbrott som utspelar
              sig i luftrummet och ute till sjöss kan polisen också behöva bistånd,
              som vi har varit inne på. Även om själva brottet inte är särskilt
              omfattande kan det handla om att polisen inte är utbildad i att
              framföra vare sig helikopter eller fregatt.
            </seg>
            <seg>
              Ett genomgående stödbehov finns också i situationer där det kan
              förekomma kemiska och ibland biologiska, radiologiska eller nukleära
              ämnen. Ibland kanske man behöver stöd i form av underrättelse
              och annan information samt i form av utrustning och transporter
              eller personella och andra resurser. Det är rimligt att personal
              från Försvarsmakten, när stöd lämnas i enlighet med det vi pratar
              om, har polismans befogenhet för att de ska kunna agera precis
              som vi har diskuterat utifrån proportionalitetslagstiftning och
              annat.
            </seg>
            <seg>
              Det innebär att Försvarsmaktens personal i extrema situationer
              kan sättas under polisens ledning. Det framgår också att det finns
              väldigt tydliga regler om hur detta ska ske. Polisen har ledningsansvaret
              över de resurser som lämnas. Det är klart att när personal från
              Försvarsmakten utövar polismans befogenhet ska de alltid stå under
              direkt polisbefäl, någonting annat är det inte fråga om. Sådana
              skrämselbilder som målas upp är det inte.
            </seg>
            <seg>
              Den historiekunnige har påmint oss om att det snart är 75 år
              sedan händelsen i Ådalen. Det är sant. Man ska tänka sig för.
              Det är också sant. Man ska tänka före. De tragiska händelserna
              i Ådalen för snart 75 år sedan då fem personer omkom till följd
              av militär skottlossning i samband med en arbetardemonstration
              i Lunde vid Ångermanälven torsdagen den 14 maj 1931 ska inte glömmas.
              Det är just därför vi har varit noggranna och tydliga med i vilka
              situationer detta kan komma att användas. Man kommer inte att
              sätta in den svenska militären mot den svenska befolkningen. Det
              är inte det som är tänkt. Låt oss inte förvränga historien.
            </seg>
            <seg>
              Händelserna i Ådalen måste bedömas i sitt tidsmässiga sammanhang.
              De samhällspolitiska och strukturella förhållandena som då rådde
              finns inte i dag. Vi lever i ett helt annat samhälle nu än för
              drygt 75 år sedan. Vår försvarsmakt är i dag, vågar jag påstå,
              en modern statlig resurs med mycket hög kompetens som bedriver
              ett målinriktat arbete för landets yttre försvar och som för FN
              gör fredsbevarande uppdrag av skilda slag vid oroshärdar runtom
              i världen. Det framstår därför som både förlegat och osakligt
              att i dag, av principiella skäl, åberopa händelserna i Ådalen
              år 1931 som grund för att inte låta Försvarsmakten få kvalificerade
              uppgifter till stöd för angelägna civila verksamheter.
            </seg>
            <seg>
              Det är på det sättet jag påstår att det är dags att nyansera
              diskussionen och det gamla synsätt som man har. Militären ska
              inte sättas in mot den svenska befolkningen. Det är inte det vi
              diskuterar. Det vi diskuterar här är terroristangrepp, ovanliga
              händelser där polisens resurser inte räcker till.
            </seg>
            <seg>
              Fru talman! Vi är väldigt ödmjuka inför just tanken att lagar
              och befogenheter kan missbrukas. Det måste vi vara. Som politiker
              är vi satta att ta tunga, kanske ibland obekväma steg, steg som
              inte alltid är populära men som ändå måste tas just därför att
              det vore oansvarigt att inte göra det. Vill man ta ansvar tittar
              man på saker och ting som de är och så gör man något. Men man
              följer besluten och slår vakt om att befogenheterna inte missbrukas.
            </seg>
            <seg>
              Om vi ser oss omkring kan vi konstatera att våra närmaste grannländer
              har ungefär samma ordning. I Danmark kan dansk polis begära stöd
              från försvarsmakten i kampen mot terrorism. Stöd från försvarsmakten
              till polisen kan ha karaktären av allmän hjälp eller också av
              särskild hjälp.
            </seg>
            <seg>
              I Norge har man möjlighet att be om stöd från försvarsmakten
              för att lösa polisiära uppgifter. Det är en liten instruktion
              från 2003.
            </seg>
            <seg>
              I Finland finns det en lag som gör det man kallar handräckning
              till polisen möjlig. Polisen kan exempelvis få hjälp med efterspaning
              och gripande av person, med trafikdirigering till och med och
              med röjning av sprängladdningar och sådant.
            </seg>
            <seg>
              Det finns liknande lagar i EU.
            </seg>
            <seg>
              Bara för att man har dessa lagar kommer man självklart inte att
              kunna lösa alla problem. Man måste göra mycket annat. Man måste
              som sagt se till att dessa situationer över huvud taget inte uppstår.
            </seg>
            <seg>
              Låt mig ägna några minuter åt de motioner som har väckts. Vänsterpartiet
              och Miljöpartiet vill naturligtvis avslå motionerna. Jag kan bara
              säga att de gör det av principiella skäl. Det är inte mycket att
              säga om det. Jag tycker att det resonemang de för inte är övertygande.
              Vissa saker som de tar upp kan jag, det har jag sagt, tycka att
              vi ska vara ödmjuka inför. Men man är inte ansvarsfull när man
              till och med bortser från verkligheten och inte pratar om sakläget
              utan pratar om andra saker. Jag tycker att ansvaret åligger Vänstern
              att inte stå här och prata om maskerade poliser när så inte är
              fallet och när vi diskuterar denna angelägna sak. Det framstår
              som om man gör detta av helt andra skäl än sakliga.
            </seg>
            <seg>
              Sedan finns det andra motioner, från Moderaterna, Centerpartiet
              och Kristdemokraterna och andra, där jag helt klart tycker att
              vi har anledning att följa upp en del av de saker som tas upp.
              En hel del av de sakerna bereds i Regeringskansliet, och jag hoppas
              att vi i utskottet i konstruktiv anda kan återvända till en del
              av de förslag som dessa partier har väckt.
            </seg>
            <seg>
              Jag hinner inte gå igenom varför vi avstyrker en hel del av dem.
              Det finns sakliga skäl. Jag vill bara säga att jag och utskottet
              är beredda att diskutera när eller hur man ska följa upp och hur
              man ska se till att redovisning och annat kan ske i framtiden.
            </seg>
            <seg>
              Jag får återkomma.
            </seg>
          </u>
          <note type="speaker">
            Anf. 102 KALLE LARSSON (v) replik:
          </note>
          <u who="kalle_larsson_17fa7c" xml:id="i-6ef500bfc03184fe">
            <seg>
              Fru talman! Jag anade nog att det var illa men inte att det var
              så här illa. Joe Frans sade precis i sitt anförande: Man ska inte
              sätta in militär mot civilbefolkningen. Det är inte det som är
              syftet. Och så sade han en gång till: Det är inte det vi diskuterar.
            </seg>
            <seg>
              Fascinerande att det är precis det vi diskuterar. Det är exakt
              den möjligheten som öppnas med det här lagförslaget.
            </seg>
            <seg>
              Det är också betecknande att Joe Frans beskriver det arbete man
              har utfört i utredningen som noggrant. Många remissinstanser och
              många här i kammaren har trots allt en annan uppfattning. Utredningen
              var nog inte särskilt noggrann, och den är ändå grund för den
              lagstiftning som man nu vill föreslå.
            </seg>
            <seg>
              Jag har tre frågor till Joe Frans.
            </seg>
            <seg>
              Den första frågan är varför inte befintlig lagstiftning har analyserats
              och redovisats i beslutsunderlaget. Varför har ni inte tagit reda
              på vad det är som gäller i dag, vilka möjligheter till samordning
              som finns och öppet redovisat det i utredningen, i propositionen
              eller i det här betänkandet? Ingenstans finns detta.
            </seg>
            <seg>
              Jag vill ställa en andra fråga, eftersom Joe Frans tror att det
              handlar om att man inte glömmer bara för att man minns ett årtal,
              men det handlar ju mer om att man ska minnas i vilket sammanhang
              det skedde. Vilka garantier kan Joe Frans ge för att den lagstiftning
              som nu diskuteras inte öppnar för att händelserna i Ådalen återupprepas?
            </seg>
            <seg>
              Den sista frågan: Eftersom det här är en lagstiftning som ska
              kunna användas vid terrorismbekämpning, undrar jag om du kan vara
              vänlig och definiera begreppet terrorism för mig och för kammaren.
            </seg>
          </u>
          <note type="speaker">
            Anf. 103 JOE FRANS (s) replik:
          </note>
          <u who="joe_frans_a3bb5a" xml:id="i-79078e9a6ba52dc5">
            <seg>
              Fru talman! Tack, Kalle Larsson, för frågorna. Du ställer tre
              frågor och jag ska svara på de tre frågorna.
            </seg>
            <seg>
              Först och främst har du läst den här utredningen, antar jag.
              Efter de grundläggande utgångspunkterna kommer analyser och nuvarande
              lägen, där man berättar om hotbilder och berättar om analyser
              som man har gjort. Har du läst utredningen har du nog inte läst
              den noggrant. Läs den en gång till, för att här berättas det om
              vilka analyser man har gjort, om vilka hotbilder som kan finnas,
              om hur läget är i dag, hur situationen ser ut. Du har använt en
              del argument härifrån. Man kan alltid göra mer kommer du att säga.
              Men läs utredningen en gång till, så tror jag att dina funderingar
              kommer att stillas något men kanske inte helt.
            </seg>
            <seg>
              Den andra frågan du ställer handlar om de historiska sammanhangen.
              Det är klart att man lockas att tänka på att Vänsterpartiet nog
              ska vara försiktigt med att be andra göra upp med historien. Innan
              de har gjort upp med sin egen historia ska de inte ta ansvar för
              att vara något slags ljusväktare över historiekunnigheten hos
              andra. Ansvaret för de garantier som kan lämnas har både du och
              jag och riksdagen, och jag är övertygad om att riksdagen gör saker
              och ting i gott syfte. Det finns garantier. Terrorismbekämpningen
              kommer att stå under polisens ledning och det kommer att fattas
              regeringsbeslut, så jag undrar vad det är för garantier du vill
              ha.
            </seg>
            <seg>
              Jag återkommer när det gäller terrorismdefinitionen.
            </seg>
          </u>
          <note type="speaker">
            Anf. 104 KALLE LARSSON (v) replik:
          </note>
          <u who="kalle_larsson_17fa7c" xml:id="i-8847cfc12a4c3a1e">
            <seg>
              Fru talman! Detta är häpnadsväckande. Här står regeringspartiets
              företrädare i en av de mest principiellt viktiga debatter vi har
              haft inom det här området på flera år och ägnar två minuter åt
              att säga två saker. Det första är: Du måste läsa en gång till.
              Det andra är: Du har ett kommunistiskt förflutet, så du ska inte
              säga någonting om historien. Jag utgår ifrån att ni har starkare
              argumentation och möjligen också starkare debattörer än så för
              er sak, men jag blir förvånad.
            </seg>
            <seg>
              Joe Frans redogör för att i utredningen, som jag självfallet
              har tagit del av, står det om hotbilder, om läget i dag. Men vad
              jag efterlyser är ju en analys och en redovisning av vilken lagstiftning
              som i dag finns och att få veta på vilket sätt den är ett hinder
              för det som man vill åstadkomma med detta betänkande. Svara på
              den frågan, för det är den jag ställer!
            </seg>
            <seg>
              Den andra frågan handlade om situationen i Ådalen. Och det räcker
              faktiskt inte att komma och säga: Ni har en viss historia och
              därför får ni inte diskutera historien. Du måste kunna förklara
              vad det är som gör att vi som nu är oroliga kan känna oss trygga
              med att situationen i Ådalen inte återupprepas. Även andra talare
              från borgerliga partier har i någon utsträckning varit oroliga
              för att den situationen eventuellt skulle kunna komma tillbaka.
              Vilka garantier kan du ge för att ni genom denna lagstiftning
              inte öppnar för ett återupprepande av händelserna i Ådalen 1931?
            </seg>
            <seg>
              Den tredje frågan, som du naturligt nog inte hann med att svara
              på eftersom det andra tog så lång tid att säga, är: Vem är egentligen
              terrorist? Det är en grundläggande fråga i det här sammanhanget,
              därför att hela betänkandet och hela resonemanget bygger på något
              slags bild där den man för tillfället anser vara ett hot eller
              ett problem görs till terrorist så att man får möjlighet att använda
              den lagstiftning som från början bara gällde i extrema fall. Så,
              Joe Frans, vem är egentligen terrorist?
            </seg>
          </u>
          <note type="speaker">
            Anf. 105 JOE FRANS (s) replik:
          </note>
          <u who="joe_frans_a3bb5a" xml:id="i-ff4171c0034facb6">
            <seg>
              Fru talman! Den ansvarsfulle Kalle Larsson borde kanske också
              ägna någon minut åt att definiera vad han själv menar med terrorism,
              för när han pratar om en sak skulle jag vilja veta vad han pratar
              om.
            </seg>
            <seg>
              Det finns inom ramen för FN och också i utredningen definierat
              vad man menar med terrorism. Det finns typfall. Och, återigen,
              jag är ledsen, men jag måste envisas med att peka på att om du
              läser utredningen ser du att det finns väldigt noggrant beskrivet
              ett antal typfall. Det handlar inte om att man ska sätta in militären
              mot ett antal demonstranter som har gatufest. Det handlar om mycket,
              mycket större och allvarligare hot mot samhället, systemhotande
              saker. Du försöker vrida debatten därför att du är emot förslaget.
              Det förstår jag. Jag håller med om och har sagt att vi måste vara
              ödmjuka. Men du måste också ta viss del av ansvaret. Även om du
              är emot saker och ting måste du kanske säga att det är detta du
              vill ha. Du ger inga alternativ utan står bara och säger nej.
              Det går vi inte på.
            </seg>
            <seg>
              Den dagen du vill vara med ordentligt är du välkommen. Då kan
              vi sätta oss ned och diskutera detta konstruktivt. Jag tar allvarligt
              på de invändningar du har, så det är inte det. Vi är mycket ödmjuka
              inför de problem som du pekar på, men du ska också ta ett ansvar.
              Detta är ungefär det som jag vill säga till dig: Låt oss ta detta
              ansvar på stort allvar. Det ansvaret har du och det har jag.
            </seg>
            <seg>
              Jag vill avsluta med att säga att definitionen av terrorism och
              annat kan du läsa själv. Det vill jag uppmana dig att göra.
            </seg>
          </u>
          <note type="speaker">
            Anf. 106 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-5a32f840f33a85e2">
            <seg>
              Fru talman! Jag måste säga att det synopsupplägg som du, Joe
              Frans, gjorde från talarstolen konkurrerade verkligen med terroristserien
              Kommissionen , för jag tyckte att det du tog upp här var mycket
              mer actionbetonat. Du fick ju med betydligt mycket fler saker.
              Det var ett spännande manus. Försök att sälja det till SVT!
            </seg>
            <seg>
              Sedan kan du fundera på frågan: Om den situationen skulle dyka
              upp i dag, är det då inte tillåtet för polis att rekvirera båtar
              och helikoptrar? Allt det där som du spelar upp här är ju tillåtet
              i dag.
            </seg>
            <seg>
              För att föregripa dig lite grann kan jag säga att jag har läst
              utredningen. Jag har också haft överläggningar med Annika Nordgren
              Christensen, som är vår politiskt sakkunniga på försvarssidan.
              Där diskuterade vi i detalj i vilken omfattning polisen skulle
              kunna använda sig av båtar inklusive skeppare och besättning,
              flygplan inklusive pilot och besättning, och pumppersonal. Det
              är en sak att använda sig av deras kunskaper, men sedan är det
              en annan sak om de ska ha polisiära befogenheter eller inte. Jag
              tycker att ni argumenterar på ett väldigt konstigt och felaktigt
              sätt.
            </seg>
            <seg>
              Sedan har jag en väldigt skarp fråga. Det europeiska polissamarbetet
              handlar till viss del även om europeisk operativ samverkan. Är
              det tänkbart att polisen ska kunna ha ett operativt samarbete
              med EU:s övriga polis samtidigt som de använder sig av svensk
              militär under sitt befäl? I så fall hamnar vi i en ganska komplicerad
              situation.
            </seg>
            <seg>
              Jag skulle också väldigt gärna vilja höra Joe Frans definition
              på terrorism. Jag har läst de som finns några gånger, men jag
              skulle gärna vilja höra hur du har uppfattat den.
            </seg>
          </u>
          <note type="speaker">
            Anf. 107 JOE FRANS (s) replik:
          </note>
          <u who="joe_frans_a3bb5a" xml:id="i-94d3589e787ac170">
            <seg>
              Fru talman! Tack, Leif Björnlod, för frågorna.
            </seg>
            <seg>
              Du berättade att polisen och militären var med vid översvämningarna
              i Värmland, och självklart inser också jag att det finns en möjlighet
              redan i dag för polisen och för samhället via länsstyrelserna
              och annat att rekvirera stöd och hjälp från militären. Det är
              riktigt.
            </seg>
            <seg>
              Det vi pratar om nu är ju mycket större händelser där polisens
              egna resurser inte räcker till. Då frågar man Försvarsmakten om
              den kan hjälpa till. Då gör den det, och då står den under polisbefäl.
              Det kan handla om att det exempelvis varit en stor kidnappningssituation
              och att människor sitter inlåsta i ett rum där kanske bara militären
              har möjlighet att sanera någon form av nukleärt vapen innan man
              går in i rummet. Det är klart att man inte kan be en polis att
              göra det om det bara är militären som har den kapaciteten.
            </seg>
            <seg>
              Det kan handla om att det finns ett flygplan som kanske har kapats
              från, låt säga, Härnösand på väg till Helsingfors. Det kan vara
              på väg till centrala Helsingfors och kanske måste tvingas ned
              någonstans på vägen. Polisen kanske inte har den typen av kapacitet.
              Det är fråga om den typen av händelser, mycket stora händelser.
              Jag är enig med dig om att det under vissa omständigheter går
              att använda det redan i dag. Vi måste självklart inse att det
              finns sådana situationer, och det har du själv också erkänt.
            </seg>
            <seg>
              När det gäller frågan om terrorism inser jag att det finns olika
              definitioner. Du vet mycket väl, jag kan återkomma i den andra
              repliken, vilka exempel det finns på vad terrorism är. World Trade
              Center det är ett typexempel på vad terrorism är.
            </seg>
          </u>
          <note type="speaker">
            Anf. 108 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-091ae6d7fdb1e292">
            <seg>
              Fru talman! Joe Frans, det är alldeles uppenbart att du har fel
              yrke. Efter alla dessa härliga, spännande scenarier till romanuppslag
              som du berättar för mig i stället för att svara på mina frågor
              förstår jag att du har en dold talang. Men jag har fortfarande
              inte fått svar på mina frågor. Jag fick inget svar på huruvida
              EU-samverkan skulle kunna ske mellan poliser i samband med att
              man också har militärsamverkan och militärstöd. Jag tycker att
              det är en väsentlig fråga.
            </seg>
            <seg>
              Sedan håller du med mig, Joe Frans, om att det onekligen är så
              att när det gäller skogsbränder och översvämningar får polis och
              militär samarbeta. Det får de i andra sammanhang också. I de extrema
              fall som du pratar om kan regeringen använda sig av sin konstitutionella
              nödvärnsrätt, eller nödrätten. Då kan man alltså samordna samtliga
              myndigheter.
            </seg>
            <seg>
              Egentligen finns alltså dessa möjligheter. Det är bara det att
              den här propositionen saknar komplementet av rättssäkerhet som
              jag efterlyser. Man skulle inte jämföra Ådalen med dagens samhälle
              för de är helt olika. Det är sant. I dag har vi byggt upp ett
              övervaknings- och kontrollsamhälle som ger polisen så oändligt
              mycket fler möjligheter och instrument att kunna verka i samband
              med de här händelserna om man vill kontrollera samhället när det
              gäller demonstrationer, olika riktningar och eventuella terrorgrupper.
              Det finns ju, alltihop! Jag kan alltså inte förstå varför ni envisas
              med att säga att det är de här svåra fallen och så får man ett
              härligt romanuppslag av dig. Det får man ju redan i dag! Och det
              står du också här och medger!
            </seg>
          </u>
          <note type="speaker">
            Anf. 109 JOE FRANS (s) replik:
          </note>
          <u who="joe_frans_a3bb5a" xml:id="i-737736e19f44c351">
            <seg>
              Fru talman! Beträffande frågan om EU: Det är ju ändå så att du
              säger nej till hela detta och inte presenterar några alternativ.
              Det är självklart att vi lever i ett europeiskt samhälle, och
              vi har ett samarbete inom EU. Jag har inga principiella betänkligheter
              om det skulle hända saker inom närområdet och man behöver hjälpa
              varandra. Det kan gälla översvämningar och annat som du själv
              var inne på. Det finns situationer som man får diskutera. Det
              viktiga är att det finns regeringsbeslut om saker och ting. Det
              kommer som jag har sagt alltid att finnas regeringsbeslut i dessa
              sammanhang. Vi diskuterar nog utifrån olika utgångspunkter. Det
              är dina utgångspunkter och mina. Jag tror inte att du heller vill
              ha ett samhälle som inte har en förmåga att stå emot terroristangrepp
              och terroristhot. Då kommer jag till din fråga om vad terrorism
              är. Jag kan bara ge dig ett antal exempel på vad terrorism är.
              Elfte september är ett typexempel. Madridbombningen är ett annat
              exempel. Det diskuteras inom FN att man skulle ta fram en gemensam
              definition av terrorism. Det är klart att det arbetet pågår.
            </seg>
          </u>
          <note type="speaker">
            Anf. 110 KALLE LARSSON (v):
          </note>
          <u who="kalle_larsson_17fa7c" xml:id="i-07ed1702ad65e9de">
            <seg>
              Fru talman! Debatten går mot sitt slut. Det är dags att sammanfatta.
              Men det finns också ett antal frågor som behöver tas upp. Joe
              Frans använde en ganska ansenlig del av sin tid till att säga
              att varken jag eller Leif Björnlod tog ansvar, för vi gav inga
              alternativ. Samtidigt kan Joe Frans inte på en enda punkt inte
              på en enda punkt! säga vad i den nya lagstiftningen som inte är
              möjligt med den lag och förordning som i dag gäller. Han kan inte
              annat än att i allmänna ordalag berätta rövarhistorier när han
              ska förklara sin motivering till att man ska ställa sig bakom
              det här betänkandet.
            </seg>
            <seg>
              Man kan le och tycka att detta är lite skämtsamt framställt.
              Men det är djupt allvarligt. Vi är nu i färd med att förändra
              en lagstiftning som det finns ett skäl till att den kom på plats.
              Det var att vi hade problem med att militär ingrep med tvång och
              våld mot civila. Man kan förstås hävda att detta aldrig kommer
              att hända igen. 30-talet är längesedan. Sveriges Advokatsamfund
              har ett svar till Joe Frans på den punkten. Jag citerar: Sociala
              och politiska spänningar och konflikter kan i ett framtida alltmer
              heterogent samhälle vara minst lika dramatiska som förhållandena
              på den svenska arbetsmarknaden i början av 1930-talet. Alltså
              finns det en stor risk, jag instämmer i detta, för att man får
              se liknande situationer som Ådalen igen.
            </seg>
            <seg>
              Och vad har vi fått höra när det gäller definitionen av terrorism?
              Att vi ska läsa på i utredningen som vi redan har läst, att FN
              diskuterar en gemensam definition av begreppet och att Joe Frans
              från talarstolen kan ge exempel på ett antal saker som han uppfattar
              vara terroristhandlingar. Och detta ska vara bakgrunden till rekvisit
              i lagstiftning. Det är en undermålig argumentation, och det är
              ett undermåligt förslag som riksdagen borde avslå å det snaraste.
            </seg>
          </u>
          <note type="speaker">
            Anf. 111 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-c5424a1d75d3d9de">
            <seg>
              Fru talman! Fortfarande efterlyser jag frågor, svar och upplysningar,
              kanske från borgerligt håll, om hur man ser på begreppet terrorism.
              Jag har en av definitionerna framför mig här. Det kan ju vara
              ganska enkelt att svara på vad som menas med terrorism. Det handlar
              om dem som vill injaga fruktan hos en befolkning eller otillbörligen
              tvinga offentliga organ eller internationella organisationer att
              utföra eller avstå från att utföra en viss handling. Det kan också
              vara att allvarligt destabilisera och förstöra de grundläggande
              politiska, konstitutionella, ekonomiska och sociala strukturerna.
            </seg>
            <seg>
              Jag tycker faktiskt att delar av det här förslaget undergräver
              vår konstitutionella situation, det vill säga rättigheten för
              människor att fritt demonstrera och prata. Jag ser att det kan
              användas som ett instrument för att bekämpa det som vi normalt
              brukar kalla för, kanske lite subversiva, demonstrationer för
              att människor absolut vill lyfta fram sina rättigheter. Jag tycker
              att rättssäkerheten kan hotas av detta. Och jag är definitivt
              motståndare till att överlåta polismans rättigheter till människor
              som inte är utbildade att hantera det. Vi har ett våldsmonopol
              och så ska det förbli. Där ska inte militärerna ingå i fredstid.
            </seg>
          </u>
          <note type="speaker">
            Anf. 112 JOE FRANS (s) replik:
          </note>
          <u who="joe_frans_a3bb5a" xml:id="i-dd0cb4f6c67ec822">
            <seg>
              Fru talman! Jag har en mycket kort och enkel fråga. På vilket
              sätt tror du att detta kommer att leda till att militären sätts
              in mot demonstranter?
            </seg>
          </u>
          <note type="speaker">
            Anf. 113 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-d1deafa3e5000449">
            <seg>
              Fru talman! Jag kan tänka mig att vi inte alltid har en regering
              och ett rättstänkande polissystem som är av den goda uppfattningen.
              Det kan ske felbedömningar.
            </seg>
            <seg>
              Vi har exempel från Göteborg. Där har vi skrämmande exempel på
              felbedömningar från polisiärt håll när det gäller att använda
              sina maktmedel. Om militären dessutom hade varit inblandad hade
              jag blivit ändå oroligare.
            </seg>
            <seg>
              Jag ser att man redan i dag faktiskt kan använda sig av det.
            </seg>
          </u>
          <note type="speaker">
            Anf. 114 JOE FRANS (s) replik:
          </note>
          <u who="joe_frans_a3bb5a" xml:id="i-39786d7969a6c7ae">
            <seg>
              Fru talman! Jag säger inte att militären skulle ha satts in i
              situationen i Göteborg. Det är inte den typen av händelser vi
              diskuterar.
            </seg>
            <seg>
              Vilka konkreta förslag har du på hur vi ska kunna stå emot terroristangrepp?
              Efter alla dessa debatter har du inte förmått presentera något
              konkret alternativ som är verklighetsnära.
            </seg>
          </u>
          <note type="speaker">
            Anf. 115 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-848b8dd9cb60baf2">
            <seg>
              Fru talman! Jag vet inte vem som är mest verklighetsnära, jag
              eller Joe Frans med sina härliga romanuppslag, men jag tror att
              jag ligger något närmare verkligheten.
            </seg>
            <seg>
              Jag menar givetvis att vi ska motverka terrorism, i första hand
              uppkomsten av terrorism. Vi ska motverka möjligheten till rekrytering
              till terrorismgrupper och ekonomisering av terroristarbetet. Vi
              ska jobba med underrättelseverksamhet. Allt det gör vi redan.
            </seg>
            <seg>
              Det finns naturligtvis mer. När terrorismverksamheten och aktiviteterna
              blir direkt brottsverksamhet, utöver planeringsverksamhet och
              förberedelser, ska vi naturligtvis använda oss av de medel som
              står till buds. Det måste vi göra. Jag menar att vi kan göra det
              redan i dag. Så långt går reglerna.
            </seg>
            <seg>
              Om vi lämnar terrorismen och talar om polisen och militärt samarbete
              när det gäller naturfria delar det är Johan Linanders uppfattning
              är de stora hoten i Sverige mot mänskligheten naturhändelser,
              miljöhändelser, industriverksamhet och kemikalieanvändning. Det
              gör att vi har ett mycket känsligt samhälle. Där ser jag de stora
              hoten.
            </seg>
            <seg>
              Jag anser att vi givetvis ska kunna använda militär till saneringar.
              Det kan vi redan i dag. Jag tror att jag har ganska väl på fötterna.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Ändringar i säkerhetsskyddslagen, m.m.
          </note>
          <note>
            Föredrogs
          </note>
          <note type="speaker">
            Anf. 116 ROLF OLSSON (v):
          </note>
          <u who="rolf_olsson_4e3cd0" xml:id="i-42195730c0f125e2">
            <seg>
              Fru talman! Jag ska säga några ord om säkerhetsskyddslagen och
              säkerhetsskyddsbegreppet som vi kan hämta från utredningar eller
              från betänkandet och propositionen.
            </seg>
            <seg>
              Med säkerhetsskydd avses skydd mot spioneri, sabotage och andra
              brott som kan hota rikets säkerhet och skydd. Det omfattar också
              skydd mot brott som kan karakteriseras som terroristbrott. Ett
              led i säkerhetsskyddet som är avsett att verka förebyggande är
              en fungerande säkerhetsprövning. Det handlar om att på olika sätt
              klarlägga om personer som söker arbete eller på annat sätt deltar
              i verksamhet som har betydelse för rikets säkerhet kan antas vara
              lojala och pålitliga. Den här prövningen och säkerhetskontrollen
              ska under vissa förutsättningar omfatta registerkontroll och särskild
              personutredning.
            </seg>
            <seg>
              I den proposition som ligger till grund för betänkandet föreslås
              betydande utvidgningar av vad som kan lämnas ut från aktuella
              register misstanke- och belastningsregistret vid kontrollerna
              till skydd mot terrorism.
            </seg>
            <seg>
              Den katalog över brott som nu finns som klargör när uppgifter
              kan lämnas ut föreslås strykas. Propositionen föreslår i stället
              att alla uppgifter om den kontrollerade som finns i registren
              ska få lämnas ut, oavsett brott. Detta innebär att också uppgifter
              om relativt ringa förseelser eller misstankar härom kan lämnas
              ut. Detta är en utveckling som Vänsterpartiet ifrågasätter.
            </seg>
            <seg>
              Självklart måste det finnas ett säkerhetsskydd och kunna göras
              en säkerhetsprövning. Under senare år är det dock en tydlig trend
              att registerkontroller blir allt vanligare i alltfler situationer.
              En person som har begått ett brott måste, enligt Vänsterpartiets
              mening, ges möjlighet och uppmuntras att komma tillbaka till viktiga
              sociala sammanhang. Där är arbetslivet oerhört centralt. Detta
              förslag innebär att också uppgifter om relativt ringa förseelser
              kan lämnas ut och försvåra möjligheterna att få och behålla ett
              arbete.
            </seg>
            <seg>
              Jag instämmer i mycket av vad Brottsförebyggande rådet och Advokatsamfundet
              säger i sina remissvar på den här punkten.
            </seg>
            <seg>
              Förslaget innebär också en ändring av reglerna såtillvida att
              säkerhetsprövning får ske mitt under pågående anställning.
            </seg>
            <seg>
              Fru talman! Detta är några av de förändringar som föreslås i
              betänkandet. Vänsterpartiet är sammanfattningsvis oroat över att
              dessa förslag ytterligare bidrar till en utveckling av alltfler
              kontroller och mindre insyn för de kontrollerade.
            </seg>
            <seg>
              I betänkandet föreslås också att behörigheten att besluta om
              utvidgat uppgiftslämnande ska föras över från regeringen till
              Registernämnden. Inrättandet av Registernämnden måste ses mot
              den mörka bakgrund av decennier av mycket omfattande hemliga Säporegistreringar,
              IB-affärer, sjukhusspioner och liknande verksamhet. Inrättandet
              av Registernämnden ska enligt regeringen ses som ett uttryck för
              en vilja att förstärka rättssäkerheten och de enskildas integritetsskydd
              vid utlämnandet av uppgifter för säkerhetsprövning.
            </seg>
            <seg>
              Västerpartiet är dock fortsatt kritiskt till Registernämndens
              sammansättning. Vi har sedan nämndens tillkomst påtalat att bara
              två partier är representerade i nämnden, nämligen moderater och
              socialdemokrater. Talet om förbättrad rättssäkerhet försvagas
              betydligt på grund av detta faktum, menar vi. Det gäller i ökad
              utsträckning när nu ännu fler uppgifter ska läggas på Registernämnden.
            </seg>
            <seg>
              Vänsterpartiet vill därför också i detta sammanhang understryka
              vikten av att bredda Registernämndens sammansättning så att alla
              riksdagspartier finns med i nämnden. Det är mycket viktigt för
              att stärka förtroendet.
            </seg>
          </u>
          <note>
            Fru talman! Jag yrkar bifall till reservationen.
          </note>
          <note type="speaker">
            Anf. 117 JOE FRANS (s):
          </note>
          <u who="joe_frans_a3bb5a" xml:id="i-85560f2bd9ecad5b" next="cont">
            <seg>
              Fru talman! I propositionen föreslås vissa förändringar i säkerhetsskyddslagen.
              Det innebär konkret tre fyra saker.
            </seg>
            <seg>
              Samtliga uppgifter som finns i misstanke- och belastningsregistret
              ska kunna lämnas ut. Det blir alltså på samma sätt som när man
              kollar personer som i dag är placerade i säkerhetsklass tre.
            </seg>
            <seg>
              Regeringen ska kunna delegera rätten att besluta om registerkontroll
              på begäran av det man kallar mellanfolklig organisation.
            </seg>
            <seg>
              Beslutanderätt i fråga om att lämna ut vissa uppgifter ska flyttas
              över från regeringen till Registernämnden.
            </seg>
            <seg>
              Slutligen ska det bli tydligare att en säkerhetsprövning får
              göras även om man redan är anställd.
            </seg>
            <seg>
              När det gäller lagen om överlämnande från Sverige enligt en europeisk
              arresteringsorder föreslås att en efterlysning från en medlemsstat
              inom Europeiska unionen som inte deltar i Schengensamarbetet också
              ska kunna räkna med att behandlas fullt ut på samma sätt.
            </seg>
          </u>
          <note>
            Lagen ska träda i kraft redan den 1 juli.
          </note>
          <u who="joe_frans_a3bb5a" prev="cont">
            <seg>
              Vänsterpartiet har i en reservation anfört att detta ska avslås
              med utgångspunkt i att det kommer att resultera i fler registerkontroller
              och mindre insyn för de kontrollerade.
            </seg>
            <seg>
              Utskottet kan bara konstatera att det vid registerkontroll som
              sker till skydd mot terrorism endast får lämnas ut de uppgifter
              som finns i de två register som jag har nämnt och utifrån en brottskatalog.
              Den begränsning som en brottskatalog innebär kan enligt utskottet
              medföra att uppgifter i dessa register som är relevanta för säkerhetsprövningen
              utesluts.
            </seg>
            <seg>
              Det är viktigt att man gör detta. Det kan vara fråga om små brott,
              men om man lägger samman dem får man en helhetsbild.
            </seg>
            <seg>
              Det är dessutom så att man ska göra dessa kontroller efter medgivande.
              Den person som ska kontrolleras ska ge sitt medgivande till detta.
            </seg>
            <seg>
              När det gäller regeringens möjlighet att delegera rätten att
              fatta beslut om registerkontroll är det redan i dag delegerat
              såväl när det gäller svensk verksamhet som när kontrollen avser
              medverkan i utländsk verksamhet. Och beslut meddelas av Rikspolisstyrelsen.
            </seg>
            <seg>
              Utskottet delar regeringens bedömning att det inte i detta avseende
              föreligger några bärande skäl att behandla en framställan om registerkontroll
              från en mellanfolklig organisation på ett annorlunda sätt. Därför
              anser utskottet att regeringen måste få möjlighet att delegera
              den rätten.
            </seg>
            <seg>
              Man kan konstatera att det redan i dag framgår att det under
              vissa omständigheter under en pågående anställning kan göras en
              säkerhetsprövning.
            </seg>
            <seg>
              I princip är det dessa tre korta ändringar som görs, det vill
              säga att man ska kunna göra en prövning under redan pågående anställning,
              att man ska kunna göra en slagning i både misstankeregistret och
              belastningsregistret och att man dessutom ska kunna meddela mellanfolkliga
              organisationer om detta.
            </seg>
          </u>
          <note>
            Jag yrkar bifall till förslaget i utskottets betänkande och avslag
            på reservationen.
          </note>
          <note type="speaker">
            Anf. 118 ROLF OLSSON (v) replik:
          </note>
          <u who="rolf_olsson_4e3cd0" xml:id="i-10ca418aec1f781e">
            <seg>
              Fru talman! Jag ska vara mycket kortfattad och ställa några principiella
              frågor som jag har till Joe Frans. Grunden för vårt yrkande om
              avslag är att detta vidgar möjligheterna att lämna ut uppgifter,
              så att uppgifter om alla förseelser och brott som finns i dessa
              aktuella register kan lämnas ut och inte som nu begränsas via
              en katalog.
            </seg>
            <seg>
              Vi tycker att det generellt sett i samhället är ett bekymmer
              med en tendens till att antalet registerkontroller ständigt ökar.
            </seg>
            <seg>
              Jag undrar om inte Joe Frans ser en fara i att denna utvidgning
              bidrar till en utveckling som försvårar för personer som har begått
              en måhända ganska ringa förseelse att få och behålla ett arbete.
              Jag undrar om Joe Frans rent allmänt ser några problem. Och finns
              det inga problem i övrigt med integriteten när vi nu så att säga
              spär på denna möjlighet till registerkontroller och till kontroller
              när det gäller ganska ringa förseelser? Det är den ena frågan.
            </seg>
            <seg>
              Den andra frågan handlar om Registernämnden och om Joe Frans
              möjligen kan se ett problem, som vi i Vänstern ser, nämligen att
              det är bara moderater och socialdemokrater som får plats i Registernämnden
              nu när vi också lägger ytterligare uppgifter på Registernämnden.
              Borde inte alla partier vara representerade i Registernämnden?
              Varför får inte de andra partierna plats där? Vi tycker att det
              är viktigt för förtroendet, inte minst mot bakgrund av decennier
              av registreringar.
            </seg>
          </u>
          <note type="speaker">
            Anf. 119 JOE FRANS (s) replik:
          </note>
          <u who="joe_frans_a3bb5a" xml:id="i-755dbd301b7af6ed">
            <seg>
              Fru talman! Jag vet inte om jag framförde mitt yrkande i det
              förra ärendet, annars gör jag det nu.
            </seg>
            <seg>
              Rolf Olsson ställde två frågor. Den ena handlade om att det blir
              fler och fler registerkontroller. Det är självklart något som
              man kan fundera över. Det viktiga är att man ger sitt medgivande
              om det ska göras en registerkontroll.
            </seg>
            <seg>
              Samhället utvecklas, och fler och fler har positioner som omfattas
              av känsliga arbetsuppgifter som kräver den typen av registerkontroll.
              Det är det ena.
            </seg>
            <seg>
              Självklart måste man hela tiden utifrån det som du säger om integritetsaspekter
              se på vilket sätt man kan jobba med detta. Att man gör detta möjligt
              i dag innebär inte att man bara trampar på i all evighet, utan
              det är självklart någonting som man ska följa.
            </seg>
            <seg>
              När det gäller frågan om Registernämnden pågår det som du vet
              en diskussion i fråga om insyn i fråga om alla tvångsmedel och
              annat. Det är inte helt omöjligt att regeringen i samband med
              det kommer att fundera på hur man ska göra i fråga om Registernämnden
              och om man ska öka antalet partier där. Från min personliga utgångspunkt
              ter det sig inte helt orimligt att man i en framtid ska kunna
              överväga om man ska utvidga den gruppen.
            </seg>
          </u>
          <note type="speaker">
            Anf. 120 ROLF OLSSON (v) replik:
          </note>
          <u who="rolf_olsson_4e3cd0" xml:id="i-81a12cdb5a782465">
            <seg>
              Fru talman! När det gäller tendensen till att alltfler blir utsatta
              för registerkontroller så är detta att man ska ge sitt medgivande
              bara något formellt. Vem kan neka till detta när man söker ett
              arbete? Om man nekar till det är det väl liktydigt med att man
              inte får det arbetet? Så det är väl mer en formell rättighet.
              Vi gör det alltså svårare för människor som har gjort någon form
              av förseelse att behålla ett arbete. Den farhågan har jag alltjämt.
              Jag uppfattar ändå att Joe Frans medger att den risken finns.
              Jag väljer att tolka honom på det viset.
            </seg>
            <seg>
              Jag ska kortfattat säga något om Registernämnden. Det var för
              mig en ny uppgift att det ingår i diskussionerna om Tvångsmedelsnämnden
              att också se över Registernämndens sammansättning. Om det är på
              det sättet hälsar jag det med stor tillfredsställelse eftersom
              det är ett krav som vi kommer att fortsätta att driva. Det handlar
              nämligen om legitimiteten och förtroendet för en viktig institution
              som vi nu lägger ännu fler uppgifter på.
            </seg>
          </u>
          <note type="speaker">
            Anf. 121 JOE FRANS (s) replik:
          </note>
          <u who="joe_frans_a3bb5a" xml:id="i-a5d07e14ff2384b3" next="cont">
            <seg>
              Fru talman! Låt mig för tydlighetens skull bara klargöra att
              jag säger att en diskussion om insyn i olika tvångsmedel och annat
              pågår. Utifrån mina personliga utgångspunkter tycker jag att regeringen
              har anledning att ständigt titta på hur man jobbar med dessa frågor.
              Så jag påstår alltså inte att det görs konkret i dag. Men jag
              säger att det inte vore orimligt att det ska kunna göras i framtiden.
              Det tycker jag.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Vissa ändringar av Europolkonventionen och Schengenkonventionen
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 maj
          </note>
          <note>
            Hillevi Engström
          </note>
          <note>
            Carl B Hamilton
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 9 maj.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 maj
          </note>
          <note>
            Ragnwi Marcelind
          </note>
          <note>
            Ragnwi Marcelind
          </note>
          <note>
            Henrik von Sydow
          </note>
          <note>
            Henrik von Sydow
          </note>
          <note>
            Henrik von Sydow
          </note>
          <note>
            Bertil Kjellberg
          </note>
          <u who="joe_frans_a3bb5a" prev="cont">
            <seg>
              Torkild Strandberg
            </seg>
            <seg>
              Torkild Strandberg
            </seg>
            <seg>
              Luciano Astudillo
            </seg>
          </u>
          <note>
            Gunilla Carlsson
          </note>
          <note>
            Bengt-Anders Johansson
          </note>
          <note>
            Rolf Olsson
          </note>
          <note>
            Karin Thorborg
          </note>
          <note>
            den 5 maj
          </note>
          <note>
            Ingemar Vänerlöv
          </note>
          <note>
            Anita Brodén
          </note>
          <note>
            Mikael Oscarsson
          </note>
          <note>
            Tuve Skånberg
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Sofia Larsen
          </note>
          <note>
            Sofia Larsen
          </note>
          <note>
            Hillevi Engström
          </note>
          <note>
            Hillevi Engström
          </note>
          <note>
            Hillevi Engström
          </note>
          <note>
            Hans Backman
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 9 maj.
          </note>
          <note>
            11 § Kammaren åtskildes kl. 15.10.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
