<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--42</head>
          <docDate when="2007-12-12">2007-12-12</docDate>
        </div>
      </front>
      <body>
        <div>
          <note xml:id="i-d55b20cb4ff9254e-0">
            ﻿
          </note>
          <note xml:id="i-93081c7cb48367c5-0">
            Riksdagens protokoll
          </note>
          <note xml:id="i-66d7db64ef806b14-0">
            2007/08:42
          </note>
          <note type="date" xml:id="i-cfac38184b52d374-0">
            Onsdagen den 12 december
          </note>
          <note xml:id="i-0250ce372e6827ba-0">
            Kl. 10:30 - 22:18
          </note>
          <note xml:id="i-56f4cf197c7233d6-0">
            1 § Justering av protokoll
          </note>
          <note xml:id="i-25388fbff8039066-0">
            Justerades protokollet för den 6 december.
          </note>
          <note xml:id="i-dce370f918925adc-0">
            2 § Anmälan om val av ordförande i trafikutskottet
          </note>
          <note xml:id="i-665eb52725b08c8e-0">
            Förste vice talmannen meddelade att Ibrahim Baylan (s) valts
            till ordförande i trafikutskottet från och med den 1 januari 2008.
          </note>
          <note xml:id="i-bf0ea98af010232e-0">
            3 § Anmälan om fördröjda svar på interpellationer
          </note>
          <note xml:id="i-0fe1006aac3939f7-0">
            Till riksdagen hade inkommit följande skrivelser:
          </note>
          <note xml:id="i-1a3ad7a1b3c3e9a4-0">
            Interpellation 2007/08:246
          </note>
          <note xml:id="i-8f325a729cd2459f-0">
            Interpellation 2007/08:246 Driftersättning till Gunnarns flygplats
          </note>
          <note xml:id="i-33558fed4345782b-0">
            Interpellationen kommer att besvaras tisdagen den 18 december
            2007.
          </note>
          <note xml:id="i-8e807eba1173ea5e-0">
            Skälet till dröjsmålet är sedan tidigare inbokade engagemang
            och att det inte finns tid i kammaren.
          </note>
          <note xml:id="i-0e02e1f2e503ae9e-0">
            Dag Ekman
          </note>
          <note xml:id="i-d4c0fc0051877eeb-0">
            Interpellation 2007/08:247
          </note>
          <note xml:id="i-d6c247613bb455d0-0">
            Interpellation 2007/08:247 Förbifart Helsingfors
          </note>
          <note xml:id="i-33558fed4345782b-1">
            Interpellationen kommer att besvaras tisdagen den 18 december
            2007.
          </note>
          <note xml:id="i-8e807eba1173ea5e-1">
            Skälet till dröjsmålet är sedan tidigare inbokade engagemang
            och att det inte finns tid i kammaren.
          </note>
          <note xml:id="i-0e02e1f2e503ae9e-1">
            Dag Ekman
          </note>
          <note xml:id="i-8fb0458187ecffa0-0">
            Interpellation 2007/08:248
          </note>
          <note xml:id="i-e505a72912c1c047-0">
            Interpellation 2007/08:248 Funktionshindrades situation på arbetsmarknaden
          </note>
          <note xml:id="i-c761a3d63a6b0c6b-0">
            Interpellationen kommer att besvaras torsdagen den 20 december
            2007.
          </note>
          <note xml:id="i-c4da9e9abfb40979-0">
            Skälet till dröjsmålet är tjänsteresor.
          </note>
          <note xml:id="i-55d5e66360fdd3f1-0">
            Karin Renman
          </note>
          <note xml:id="i-c34dd83bf4bb73c0-0">
            Interpellation 2007/08:250
          </note>
          <note xml:id="i-c1fc94336c5048dc-0">
            Interpellation 2007/08:250 Trafiksäkerhet
          </note>
          <note xml:id="i-33558fed4345782b-2">
            Interpellationen kommer att besvaras tisdagen den 18 december
            2007.
          </note>
          <note xml:id="i-8e807eba1173ea5e-2">
            Skälet till dröjsmålet är sedan tidigare inbokade engagemang
            och att det inte finns tid i kammaren.
          </note>
          <note xml:id="i-0e02e1f2e503ae9e-2">
            Dag Ekman
          </note>
          <note xml:id="i-38391bbf9ae7a120-0">
            4 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-8cf317359a5e3ca9-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-f2cab017d4ef9318-0">
            KOM(2007)650
          </note>
          <note xml:id="i-be65b79ec453a69d-0">
            KOM(2007)625
          </note>
          <note xml:id="i-284fb2b090034836-0">
            KOM(2007)628
          </note>
          <note xml:id="i-21ac65d2a7573963-0">
            5 § Förnyad bordläggning
          </note>
          <note xml:id="i-3ec6c0b1e031c401-0">
            Föredrogs och bordlades åter
          </note>
          <note xml:id="i-6eacb777421cfc07-0">
            6 § Riksrevisionens årliga rapport
          </note>
          <note xml:id="i-bcb4733a5df1f0ef-0">
            Föredrogs
          </note>
          <note xml:id="i-8b7c51d0dd6f64da-0">
            Förste vice talmannen konstaterade att ingen talare var anmäld.
          </note>
          <note xml:id="i-8a132fbc48497695-0">
            7 § Utbildning och universitetsforskning
          </note>
          <note xml:id="i-bcb4733a5df1f0ef-1">
            Föredrogs
          </note>
          <note type="speaker" xml:id="i-25a71e0f75e23496-0">
            Anf. 1 MIKAEL DAMBERG (s):
          </note>
          <note xml:id="i-13ff0e8defadcebe-0">
            Herr talman! I dag debatterar vi utbildningsutskottets betänkande
            UbU1 om statsbudgetens utgiftsområde 16 Utbildning och universitetsforskning.
          </note>
          <u who="mikael_damberg_567c84" prev="cont" xml:id="i-a99d6f2371c08494-0">
            <seg xml:id="i-d3c8279d6d6b2c00-0">
              Betänkandet omfattar allt från förskola till forskning, men utbildningsutskottet
              har bestämt sig för att dela upp den här debatten i två block
              där vi inleder med diskussionen om forskning och högre utbildning.
              Det är detta som mitt anförande kommer att fokusera på.
            </seg>
            <seg xml:id="i-e27a77ed042aa6e1-0">
              Eftersom riksdagsmajoriteten i första steget av budgetprocessen
              har gett budgetpolitiken en helt annan inriktning än den vi socialdemokrater
              önskar avstår vi från att reservera oss i denna del. Vi vidhåller
              vår uppfattning och anser att anslagen inom utgiftsområde 16 borde
              ha utformats i enlighet med vad som framgår av Socialdemokraternas
              budgetmotion Sverige tjänar på rättvisa .
            </seg>
            <seg xml:id="i-9e868e048ec1cccc-0">
              Med detta sagt, herr talman, känns det helt rätt och riktigt
              att riksdagen debatterar forskning och högre utbildning just denna
              vecka Nobelveckan. Denna vecka varje år riktas hela världens blickar
              och intresse mot Helsingfors och mot Sverige. Världens främsta
              vetenskapsmän och forskare hedras och hyllas för sina upptäckter
              och framsteg.
            </seg>
            <seg xml:id="i-2843406e06b9a4a8-0">
              Nobelveckan är också en stor bildningsvecka. Det är en tid då
              många fler människor än vanligt tar del av de senaste forskningsrönen
              och funderar över framtiden. Många skolelever i Sverige följer
              Nobelfirandet med nyfikenhet. Förhoppningsvis föds en och annan
              forskardröm dessa dagar.
            </seg>
            <seg xml:id="i-dcefc53864a8fb72-0">
              Jag hade möjligheten och äran att lyssna till fredspristagaren
              och förre vicepresidenten Al Gore och mr Pachauri i Andrakammarsalen
              här i riksdagen för bara en liten stund sedan. Det var en ganska
              stor upplevelse.
            </seg>
            <seg xml:id="i-033fc1891f450d38-0">
              De visar med väldigt stor tydlighet att mänskligheten står inför
              en stor men också en spännande utmaning, att minska utsläppen
              av växthusgaser och förhindra den globala uppvärmningen.
            </seg>
            <seg xml:id="i-17a5702e382df5f5-0">
              Inte minst Al Gore visar med sitt personliga engagemang för miljöfrågorna
              att det faktiskt går att använda det senaste av forskning, teknik
              och kunskap för att väcka människor, väcka företag och beslutsfattare
              och skapa ett globalt tryck för förändring. Det känns hoppingivande
              inför framtiden.
            </seg>
            <seg xml:id="i-b7511544ca9902a6-0">
              Herr talman! Jag vill faktiskt inleda mitt anförande med att
              återge vad Al Gores president Bill Clinton sade i ett tal om högre
              utbildning inför millennieskiftet för nästan tio år sedan:
            </seg>
            <seg xml:id="i-12ea88cd70396b9c-0">
              I know that there is something fundamentally different about
              the role of education now than at any time in our history. Throughout
              our history, education has given individuals more opportunity.
              Now, were in a stage where education can either be the fault line
              dividing our country or the bridge by which we all walk into the
              21st century.
            </seg>
            <seg xml:id="i-de2300c2279d0f6c-0">
              Han fortsätter med att reflektera över globaliseringens betydelse
              för utbildningssystemet:
            </seg>
            <seg xml:id="i-c098d8ad11fc6318-0">
              The fundamental problem is that in a global economy, were all
              competing with everybody else, everywhere else we have to raise
              the skill levels of our people. Education has to become more democratic,
              more widely available and more advanced than ever before. It must.
            </seg>
            <seg xml:id="i-e292bd0ef1b31668-0">
              Herr talman! Jag delar Bill Clintons analys och framtidsvision
              på det här området.
            </seg>
            <seg xml:id="i-48700b3a9093fd6a-0">
              En framtidsinriktad svensk kunskapspolitik måste inriktas på
              att lyfta utbildningsnivån i hela samhället. Annars är risken
              stor att några lämnas efter, att inte alla får plats på bron in
              i framtiden. Då växer klyftorna och utanförskapet. Vår generations
              politiska vägval och prioriteringar kommer därför att få stor
              betydelse för Sveriges framtid.
            </seg>
            <seg xml:id="i-e3d6af478937a628-0">
              Vi socialdemokrater är tydliga. Vi vill att Sverige ska vara
              en ledande kunskaps- och forskningsnation. Vi är övertygade om
              att de människor och de nationer som är bäst förberedda på att
              möta den allt snabbare globaliseringen kommer att klara sig bättre
              i framtiden.
            </seg>
            <seg xml:id="i-22b678230c7b2e5f-0">
              Utbildning, utbildning, utbildning och forskning har en central
              betydelse för jobben och välfärden. Men utbildning är också viktig
              för varje människa och för demokratins framtid. Kunskap och bildning
              gör att människor växer och blir starkare.
            </seg>
            <seg xml:id="i-a0f66a4611a4913c-0">
              Alla människors rätt till kunskap och utveckling är därför utgångspunkt
              för socialdemokratisk utbildningspolitik. Kunskapssamhället måste
              stå öppet för alla.
            </seg>
            <seg xml:id="i-c6ba5b091fc06382-0">
              Herr talman! Socialdemokraternas budget innehåller kraftfulla
              satsningar på högre utbildning och forskning. Totalt investerar
              vi nästan 3 miljarder kronor mer än regeringen på högre utbildning
              och forskning de kommande åren.
            </seg>
            <seg xml:id="i-bc05a0a1d1b13dbd-0">
              Det handlar om 400 miljoner kronor mer till grundforskningen
              varje år. Det handlar om fler utbildningsplatser där vi särskilt
              pekar ut olika bristutbildningar. Det handlar om riktade pengar
              för att arbeta med breddad rekrytering och pedagogiskt utvecklingsarbete.
              Det handlar om att slå vakt om den forskning som drabbades av
              regeringens nedläggning av Arbetslivsinstitutet. Därutöver föreslår
              vi ökade forskningsanslag inom företagspolitiken och ett investerings-
              och forskningsprogram inom energipolitiken. Det är alltså totalt
              nästan 3 miljarder kronor mer än i regeringens budget.
            </seg>
            <seg xml:id="i-404bfcedc9fe03d2-0">
              Vi är övertygade om att detta behövs. Om Sverige ska lyckas och
              om vi även fortsättningsvis ska vara en ledande kunskaps- och
              forskningsnation krävs det nämligen stora insatser av både det
              offentliga och näringslivet.
            </seg>
            <seg xml:id="i-b872fbb3b6795968-0">
              Men vad gör då regeringen?
            </seg>
            <seg xml:id="i-e328b2f97b9a27a2-0">
              Herr talman! Lars Leijonborg talade inför valet om stora satsningar
              men gör nu efter valet väldigt lite. Se bara på betänkandet som
              vi diskuterar i dag! Först drar man in 200 miljoner kronor från
              högskolorna. Sedan ger man tillbaka 240 miljoner kronor i så kallade
              kvalitetspengar. Man tar med den ena handen och ger med den andra.
              Eller man kan säga som ordföranden för Sveriges förenade studentkårer
              har sagt om regeringens påstådda kvalitetssatsningar: tricksande
              med anslag.
            </seg>
            <seg xml:id="i-683ab7b662d4d43b-0">
              När det gäller forskningen utropade Lars Leijonborg för en tid
              sedan att den här regeringen gjort den största satsning som en
              regering någonsin gjort på forskning. Sedan visade statistik från
              SCB att anslagen till forskning de facto minskar. Nu säger Lars
              Leijonborg i stället att vi måste vänta på den forskningspolitiska
              propositionen.
            </seg>
            <seg xml:id="i-40450fa395c51745-0">
              Faktum är att den borgerliga regeringen har gjort sitt val. Det
              är ett medvetet val att avstå från att satsa det som behövs för
              att höja kvaliteten i högre utbildning och forskning för att i
              stället ha råd att införa ett avdrag för hushållsnära tjänster.
            </seg>
            <seg xml:id="i-5295d4c3de1396af-0">
              Nu ges det skatterabatter när det gäller att städa köksgolvet
              hemma eller sköta grillen på poolpartyt vid Medelhavet. Men det
              finns inte tillräckligt med resurser för svensk hjärnforskning.
            </seg>
            <seg xml:id="i-85cc888883b55667-0">
              Till årsskiftet avskaffas förmögenhetsskatten till en kostnad
              på mellan 6 och 7 miljarder kronor samtidigt som regeringen påstår
              att det inte finns pengar till mer forskning. Det måste vänta.
            </seg>
            <seg xml:id="i-c0ef441859eeb784-0">
              Var finns logiken? Är det verkligen det här som bygger Sverige
              starkt? Skapar det här de framtida jobben? På vilket sätt får
              Sverige fler Nobelpristagare av denna politik?
            </seg>
            <seg xml:id="i-695b61a06f0019a2-0">
              Herr talman! Jag menar att vid sidan av nedskärningarna för de
              arbetslösa och sjuka är dessa uteblivna framtidsinvesteringar
              regeringens största misstag. Vi socialdemokrater har lärt oss
              att regeringsansvar innebär att man måste kunna göra två saker
              samtidigt. Sverige måste ha råd att investera i kvalitet utan
              att offra en ung generations utbildningsdrömmar. Också när det
              gäller detta finns det skillnader mellan vår budget och regeringens
              budgetproposition.
            </seg>
            <seg xml:id="i-6ec34e690e9a9eed-0">
              Trots att Högskoleverkets kvalitetsuppföljningar visar att svenska
              universitet och högskolor överlag står sig väl vid en internationell
              jämförelse finns det uppenbara kvalitetsproblem som måste hanteras.
              Vi vet att utbildningskvaliteten kan höjas genom tydligare profilering,
              ökad samverkan och koncentration av vissa utbildningar. Vi socialdemokrater
              anser att det är viktigt att denna utveckling fortsätter men avvisar
              alla planer på att med politiska beslut försöka tvinga högskolor
              att slås ihop eller att förespråka samverkan eller samgående enbart
              på geografiska grunder. Vi ska i stället bygga på det varje högskola
              är bra på.
            </seg>
            <seg xml:id="i-9ae1e849dca7c84c-0">
              Det behövs verkligen ett förändrat resurstilldelningssystem som
              förstärker kvaliteten i den högre utbildningen. Men låt mig vara
              tydlig på en punkt. Vi socialdemokrater kommer aldrig att acceptera
              ett nytt system om det slår undan benen för möjligheten att bedriva
              högkvalitativ utbildning och forskning i hela landet.
            </seg>
            <seg xml:id="i-b9393c7d37c74877-0">
              Vi socialdemokrater har i vår kommittémotion också föreslagit
              att det ska bli möjligt för högskolor att bli prövade för rätten
              att utfärda doktorsexamen inom ramen för högskolans profilområde.
              Ett sådant beslut skulle stimulera alla högskolor att kraftsamla
              kring spetsmiljöer för utbildning och forskning.
            </seg>
            <seg xml:id="i-6569efd340c9ff81-0">
              Vi lyfter särskilt fram fem kvalitetsfrågor i vår motion om högre
              utbildning: fler disputerade universitetslärare, mer tid för undervisning,
              en bättre arbetslivsanknytning i all utbildning och krav på samtliga
              universitet och högskolor att systematiskt följa upp tidigare
              studenter för att kunna höja kvaliteten i utbildningen. Det handlar
              också om en satsning på breddad rekrytering och jämställdhet för
              att öka utbildningens kvalitet samt en fortsatt internationalisering
              av högre utbildning.
            </seg>
            <seg xml:id="i-5e50f3322a1caa81-0">
              Herr talman! Den borgerliga regeringen har gjort ett stort nummer
              av att avskaffa 50-procentsmålet, målet att hälften av en ungdomskull
              ska gå vidare till högre studier. Med den borgerliga regeringens
              vision att dra ned på antalet högskoleplatser kommer andelen som
              påbörjar en högre utbildning att sjunka kraftigt fram till 2010.
              Vi socialdemokrater vill fortsatt öka antalet högskoleplatser.
              Vi vill särskilt prioritera det akuta utbildningsbehovet inom
              vårdområdet för att förhindra att en bristsituation på arbetsmarknaden
              ska förvärras ytterligare.
            </seg>
            <seg xml:id="i-b0beb7767f9761e9-0">
              Om regeringen inte omprövar sin politik nu när söktrycket ökar
              och ungdomskullarna växer riskerar Sverige att få en förlorad
              generation ungdomar som inte kom in på högskolan trots att de
              hade behörighet och intresse. Jag har gång på gång frågat högskoleministern
              vilket land som inspirerar regeringen när det gäller deras vision
              om hårdare ransonering av högskoleutbildningen. Jag har än så
              länge inte fått något svar. Sverige avviker i det här avseendet
              väldigt starkt från andra länder som snarare satsar både på kvalitet
              och på att bygga ut högskolan.
            </seg>
            <seg xml:id="i-288f56d9e101d357-0">
              I kombination med regeringens omoderna sorteringsgymnasium och
              nedrustning av vuxenutbildningen kommer den sociala snedrekryteringen
              till högskolorna att öka kraftigt de kommande åren. Jag menar
              att det är ett oerhört slöseri med både begåvning och utbildningsdrömmar.
            </seg>
            <seg xml:id="i-c3a12beea97e3dc5-0">
              Då är jag, herr talman, tillbaka där jag började med Bill Clintons
              vision att bygga en bro till framtiden där alla får plats och
              där alla behövs. Jag är övertygad om att Clinton kommer att få
              rätt och att den borgerliga regeringen är inne på helt fel väg.
            </seg>
          </u>
          <note type="speaker" xml:id="i-a3bbcb8e2ac1e9f3-0">
            Anf. 2 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-ba3463ca6b7e9d3e-0">
            <seg xml:id="i-00e4935a23beb951-0">
              Herr talman! Med anledning av att Mikael Damberg drog upp den
              ordning vi ska ha i den här debatten tänkte jag göra ett förtydligande
              så att det inte uppstår någon förvirring. Eftersom jag ensam representerar
              Vänsterpartiet kommer jag att ta upp alla delar som är upptagna
              i det här betänkandet.
            </seg>
            <seg xml:id="i-cd871768a9edca7b-0">
              En av de mest anmärkningsvärda saker som jag hittar i den här
              budgeten men som kanske debatteras allra minst är frågan om skolbarnomsorgen
              eller fritids. I budgeten gör regeringen en helt riktig beskrivning
              av situationen där man konstaterar att antalet inskrivna barn
              ökar samtidigt som personaltätheten fortsätter att minska. Mellan
              1998 och 2006 minskade personaltätheten från 15 till 19 barn per
              pedagog. Gruppstorlekarna ökar, och de största fritidsgrupperna
              finns i förortskommunerna där genomsnittet är 35 barn per avdelning.
              Det är en ganska dyster beskrivning. Vad gör regeringen? Ingenting.
            </seg>
            <seg xml:id="i-782b78a2eccda947-0">
              Jag har besökt fritids där man har grupper så stora som 4245
              barn med endast två pedagoger. Det är ett omöjligt uppdrag att
              bedriva en för barnen vettig och meningsfull fritidsverksamhet
              under sådana förutsättningar.
            </seg>
            <seg xml:id="i-9a91fa227d3cebde-0">
              Det paradoxala blir när vi från vuxenvärlden och från politiskt
              håll förfasas över att unga människor är inblandade i misshandel,
              gatuvåld, bränder och annat som vi har kunnat läsa om i medierna.
              Men om vi bygger upp ett samhälle där unga människor inte känner
              trygghet eller erbjuds en meningsfull fritid, vad har vi då att
              förvänta oss?
            </seg>
            <seg xml:id="i-f9001116fc250078-0">
              Vänsterpartiet gör med vårt budgetförslag den största satsningen
              någonsin på fritidshemmen när vi föreslår 10 000 fler anställda
              så att fritidshemmen verkligen ska kunna fungera som ett komplement
              till skolan och stödja eleverna i deras personliga utveckling.
              Överlag gör vi satsningar på mer personal i skolan med 5 000 fler
              lärare, satsningar inom elevhälsan och på genuspedagoger för ett
              bättre arbete för jämställdhet.
            </seg>
            <seg xml:id="i-cc1cf8bbc895ec84-0">
              För att stärka alla elevers rätt till kunskap anser vi att det
              behövs en permanent förstärkning av skolans resurser. Vår satsning
              gör att vi inte ställer oss bakom regeringens tillfälliga bidrag
              till insatser för årskurs 13.
            </seg>
            <seg xml:id="i-c958d5945464ffe4-0">
              Vi har den senaste tiden tagit del av resultaten från undersökningarna
              Pirls och PISA. Det är lite trist att skolministern inte är här.
              Det är också lite trist att höra reaktionen från skolministern
              och att svaret är: Återinför lågstadieläraren!
            </seg>
            <seg xml:id="i-7b9046b5085b1d56-0">
              Pirls visar fyra saker:
            </seg>
            <seg xml:id="i-208e82e8fb9a2d96-0">
              Detta ska vi se i ljuset av att närheten till biblioteken har
              kapats då filialer lagts ned. Den här regeringen har strypt medlen
              till En bok för alla som har gett möjlighet för alla familjer
              att köpa bra och billiga barn- och ungdomsböcker.
            </seg>
            <seg xml:id="i-1bde44535892df28-0">
              Arbetsplatsbibliotek finns knappt på kartan. Skolbibliotekens
              standard, i de fall de över huvud taget finns, är väldigt varierande,
              och de står sällan öppna hela skoldagarna. För att stimulera till
              läsande är det viktigt att ha ett öppet skolbibliotek med en skolbibliotekarie
              som kan ta sig tid att hitta böcker som barnen gillar.
            </seg>
            <seg xml:id="i-787d34e17707fe25-0">
              För att öka kunskaperna och förbättra kvaliteten behövs mindre
              grupper och fler lärare. Men det handlar inte bara om fler lärare.
              Det handlar i högsta grad om fler välutbildade lärare. Därför
              fortsätter vi att hävda att alla lärare, oavsett om det handlar
              om förskola eller modersmål, ska ha examen på avancerad nivå.
            </seg>
            <seg xml:id="i-e5055c4f00e8fb99-0">
              Forskningsanknytningen vid högskolornas grundutbildning måste
              förbättras. Detta kan ske genom att lärare vid högskolan får ökade
              möjligheter att bedriva egen forskning. Samtidigt vill vi skapa
              förutsättningarna för att öka andelen disputerade lärare vid högskolan.
              Detta är särskilt viktigt för att höja kvaliteten inom lärarutbildningen.
            </seg>
            <seg xml:id="i-f2878126deaa6269-0">
              Herr talman! Regeringen har tidigare aviserat att man ska förändra
              gymnasieskolan på ett sätt som innebär att enbart de elever som
              tar en gymnasieexamen får högskolebehörighet. Borgerliga företrädare
              brukar argumentera för det här genom att säga att alla vill och
              kan inte bli akademiker. Men då har man helt missat poängen.
            </seg>
            <seg xml:id="i-7b80f6c71117b2cb-0">
              Vår politik syftar inte till att alla måste bli akademiker eller
              till att nedvärdera arbetet som barnskötare eller fordonsmekaniker.
              Vad vi arbetar för är en gymnasieskola där valet man gör som 15-
              eller 16-åring inte ska vara livsavgörande. Vi ser inte heller
              skolan som en plats som bara ska producera arbetskraft. För oss
              är bildningsuppdraget en av skolans viktigaste uppgifter.
            </seg>
            <seg xml:id="i-6063c4f73cfd7b90-0">
              Den uppdelade gymnasieskola som regeringen vill ha är inte en
              skola som uppvärderar yrkesutbildningarna utan en skola som föraktar
              arbetarklassen. Endast de elever som redan har goda förutsättningar
              att klara sig i livet ska ha valfrihet senare i livet. Regeringens
              politik handlar om rädsla för att arbetarbarnen ska få makten
              att bestämma över sina liv. Det är ju detta som kunskap ger: makt
              och frihet att välja vad jag vill bli när jag blir stor.
            </seg>
            <seg xml:id="i-986572c7c4bb1ca1-0">
              Men regeringen vill inte vänta på Gymnasieutredningen utan vill
              redan nu köra i gång med lärlingsutbildning där kärnämnena ska
              reduceras från dagens sju till tre fyra ämnen. Man undrar ju vilka
              kärnämnen som elever på denna typ av utbildning inte behöver.
              När folkskolan infördes sade storbönderna att deras drängar inte
              behövde lära sig läsa därför att de inte behövde någon skriven
              instruktion för att mjölka korna. Är vi tillbaka till den tiden
              nu?
            </seg>
            <seg xml:id="i-bc671166819936f1-0">
              Vi välkomnar att skolminister Jan Björklund äntligen hörsammat
              Vänsterpartiets krav på historia som kärnämne i gymnasiet, men
              oroas av att ämnena samhällskunskap, idrott, estetisk verksamhet,
              religion och naturkunskap är hotade. Vilket ämne blir kvar, vilka
              ska bort? Jag hoppas att under dagens debatt få svar på den frågan.
              Samtidigt yrkar jag bifall till reservation 1, och om Miljöpartiet
              lyfter fram sin reservation 3 kommer vi även att stödja den.
            </seg>
          </u>
          <note type="speaker" xml:id="i-dd442f1c90e695ee-0">
            Anf. 3 MATS PERTOFT (mp):
          </note>
          <u who="mats_pertoft_740cd3" xml:id="i-437bdab6eadcad70-0">
            <seg xml:id="i-8ce2bb4e46b56625-0">
              Herr talman! Även jag representerar ensam mitt parti i den här
              debatten. Eftersom jag inte är uppsatt på talarlistan i två ärenden
              får jag lyfta båda ämnena i mitt inledningsanförande. Jag återkommer
              sedan till sakfrågorna.
            </seg>
            <seg xml:id="i-b0ce601111891b3d-0">
              Jag vill redan nu yrka bifall till reservation 3 för Miljöpartiets
              del.
            </seg>
            <seg xml:id="i-1a00ad7639d7a2ff-0">
              När det gäller högskolefrågorna och de löften som gavs från allianssidan
              under valrörelsen har det varit intressant att nu under hösten
              läsa rösterna från högskolevärlden och den stora besvikelse som
              har uttryckts från både högskolelärarnas och studenternas sida,
              som hela tiden undrar: När kommer denna utlovade satsning? När
              kommer dessa miljoner och dessa satsningar som vi alla partier
              har fått höra och också har insett, hoppas jag, behövs för att
              svensk forskning ska lyfta? Jag letar också förgäves efter dessa.
            </seg>
            <seg xml:id="i-cef82c7ec590f458-0">
              Till den redogörelse som Mikael Damberg nyss gav vill jag lägga
              ytterligare en sak som accentuerats ännu tydligare. Av Kvalitetsutredningen
              som kom för någon månad sedan framgår det att man finansierar
              en satsning på kvalitet för högskolorna med 240 miljoner, som
              är mycket önskvärd och efterlängtad även vi i Miljöpartiet tycker
              att det absolut är dags att satsa på kvalitet genom att först
              dra in 200 miljoner. Det är intressant. Det ger enligt min matematik
              en satsning på 40 miljoner och inte 240 miljoner.
            </seg>
            <seg xml:id="i-52921f6909a3fe21-0">
              Utöver detta är det intressant, som står i Kvalitetsutredningen,
              att man för att finansiera den kvalitetssatsning som föreslås
              drar in den ca 1 miljard som har funnits som outnyttjade medel
              för studieplatser under de senaste två åren.
            </seg>
            <seg xml:id="i-ec3e46f7ac634452-0">
              Det visar väldigt tydligt att egentligen har regeringen, förutom
              minskningen av den så kallade kvalitetssatsningen, minskat resurserna
              för högskolorna med 1 miljard, nämligen i form av outnyttjade
              platser. Det är pengar som man kunde ha använt på annat sätt,
              till exempel till en kvalitetssatsning. Det kommer att bli svårare
              att fortsätta denna satsning i framtiden nu när årskullarna från
              gymnasiet ökar igen och även när vi nu ser hur konjunkturen viker
              och antagligen sysselsättningen också. Då kommer det naturligtvis
              att bli fler som är intresserade av att studera.
            </seg>
            <seg xml:id="i-d802c32d5a0a74d5-0">
              Jag kan mycket väl förstå högskolevärlden, högskolevärlden som
              är besviken på regeringen, kanske inte för att man förväntade
              sig så mycket utifrån vad man är van vid men utifrån era löften.
              Ni har strött omkring er löften om en satsning på högskolan. Nu
              äntligen skulle någonting hända! Och vad högskolevärlden konstaterar
              är att det inte händer någonting, att det snarare går bakåt. Men
              man förpackar det på ett vackert sätt och säger fortfarande att
              man uppfyller sina löften.
            </seg>
            <seg xml:id="i-5c9c50c37d5e7f14-0">
              Jag stod här i våras, för ett halvår sedan, i talarstolen när
              vi diskuterade vårbudgeten och varnade och sade: Om man inte satsar
              på högskolor och studenter nu när konjunkturen är på sin topp
              och det finns pengar utan i stället använder de resurserna till
              att ytterligare sänka skatterna, kommer inte resurserna att finnas
              kvar när man enligt regeringens agenda skulle satsa på högskolan.
            </seg>
            <seg xml:id="i-c919f12b575b31b0-0">
              Just detta ser vi framför oss nu. Jag undrar verkligen hur i
              all sin dar man någonsin under den här mandatperioden ska kunna
              uppfylla löftena till både studenter och högskola om resurssatsningar,
              för Sverige behöver dessa. Vi behöver en rejäl satsning på högskolan.
              Vi behöver inte minst på miljöområdet resurser för en hållbar
              framtida utveckling. Flera av oss lyssnade på Nobels fredspristagare
              nu på morgonen och fick ytterligare inskärpt betydelsen av forskning.
              Där citerades bland andra Svante Arrhenius, som redan för hur
              många år som helst sedan förutsåg växthus- och klimateffekterna.
              Men då fanns det inte tillräckligt många andra forskare som stödde
              detta.
            </seg>
            <seg xml:id="i-2ccede8cea9e8071-0">
              Långsamt har FN:s klimatpanel med flera kommit fram till att
              det finns ett faktum som vi i Miljöpartiet har slagits för länge.
              Men detta visar om något betydelsen av att ligga i framkanten
              av forskningen, och för att göra det måste Sverige också kunna
              satsa. Och satsningarna ska vara renhåriga och tydligt visa vad
              man kan förvänta sig. Jag tror nog att högskolevärlden kommer
              ihåg detta och inte kommer att glömma hur krångligt det verkar
              vara att mena allvar med vad man säger.
            </seg>
            <seg xml:id="i-529eec59a0dc2b42-0">
              Jag vill också ta upp här att en viktig bit, när vi är inne på
              frågan om arbetsmarknad och högskola, är att tydligt peka ut möjligheterna
              för studenter att få en koppling till verkligheten ute i världen,
              till jobb och så vidare och i högskolorna förbereda detta på ett
              annat sätt. Vi ser redan nu att många högskolor gör så det finns
              praktikarbeten, praktikerbjudanden, jobbcoachning och sådana saker
              men det är på tok för lite. Frågan är: Ska en student vara beroende
              av att välja just en viss högskola, eller ska det här vara en
              rättighet överallt?
            </seg>
            <seg xml:id="i-95139f8717f59d12-0">
              Vi i Miljöpartiet menar att frihet i högskolor också innebär
              vissa rättigheter för studenternas del, till exempel rätten till
              praktik, som borde finnas överallt i alla högskolor och inte bara
              i vissa utvalda, sådana som är förståndiga nog att införa detta.
              Alla behöver det.
            </seg>
            <seg xml:id="i-e29166c5fb688b75-0">
              Nog om högskolan! Jag vill kort beröra även skolans område för
              att sedan återkomma till det i repliker. Från Miljöpartiets sida
              håller vi helt med om betydelsen av att satsa tidigt. Vi menar
              bara att regeringen i sin satsning på läsa-skriva-räkna förbiser
              en hel del klok kunskap. Därför har vi lagt fram ett förslag om
              en egen skrivning kring läsa-skriva-räkna. Ordet garanti är ju
              alltid en svår sak. En garanti borde i så fall vara kombinerad
              med en verklig garanti som gör att man också kan klaga om man
              inte uppnår garanterad nivå.
            </seg>
            <seg xml:id="i-8268fe2bee92f5d6-0">
              I stället menar vi att man ska tillvarata förskolans kunskaper
              på ett annat sätt. Om ni har suttit i en lokal skolstyrelse, skolnämnd
              eller utbildningsnämnd har ni säkert många gånger fått höra hur
              förskolepersonal redan från början kan peka ut vissa barn som
              har svårigheter. De vet precis, nästan exakt, vad som kommer att
              hända, men detta tappas väldigt ofta bort i glappet mellan förskola
              och grundskola.
            </seg>
            <seg xml:id="i-98c913640a58bbdf-0">
              Vi menar att det finns möjligheter att klara denna övergång,
              och det vore någonting. Om man vill satsa på barn tidigt och om
              man vill uppnå den här kunskapsöverföringen måste resurserna finnas
              redan från början. Det här är egentligen någonting som redan är
              skolans uppdrag, men kunskapen om vilka barn det handlar om finns
              inte alltid. Därför menar vi att ett sätt vore att använda sig
              av speciallärare som finns både i förskolan och i grundskolan
              och som stöttar personalen, inventerar och ser till att kunskapen
              även finns i grundskolan. Det handlar alltså om att vara ännu
              tidigare än vad regeringens förslag gäller och inte gå in i sortering
              utan i stöd. Jag menar då den sorteringsskola som vi nu ser framför
              oss när det gäller gymnasiet.
            </seg>
            <seg xml:id="i-52dd9bf0b8f484b7-0">
              Jag ser att min talartid långsamt börjar rinna ut, så jag kommer
              att återkomma till de här frågorna senare, framför allt när det
              gäller skolan.
            </seg>
          </u>
          <note type="speaker" xml:id="i-5537bf2558e84f44-0">
            Anf. 4 LARS HJÄLMERED (m):
          </note>
          <u who="lars_hjalmered_274051" xml:id="i-35a147acb69b0d87-0">
            <seg xml:id="i-42d7d32a85471374-0">
              Herr talman! Jag tänkte om möjligt ge en lite mer positiv bild
              av alliansens politik än den vi har fått i de tidigare inläggen
              här.
            </seg>
            <seg xml:id="i-bd244dbd11a2e55e-0">
              Vi har nu att debattera och senare ta ställning till en del förslag
              om högre utbildning och forskning, som jag kommer att fokusera
              på i detta anförande. Bland annat kommer jag in en del på kvalitetssatsningen
              på högre utbildning och de nya pengar till forskning som kommer
              universitet och högskolor till del under det kommande året. Jag
              vill, herr talman, passa på och sätta in det här betänkandet i
              ett lite större sammanhang och se hur dagens pusselbitar passar
              in i det pussel alliansen har för avsikt att lägga under den här
              mandatperioden.
            </seg>
            <seg xml:id="i-5a07c02f39fd80c7-0">
              Det övergripande målet för oss handlar om att skapa förutsättningar
              för en hög kvalitet i den högre utbildningen och forskningen,
              att garantera forskningens frihet och öka frihetsgraden för lärosätena
              etcetera. Till grund för detta har vi en överenskommelse de borgerliga
              partierna emellan, någonting vi gick till val på och fick väljarnas
              förtroende för att kunna genomföra.
            </seg>
            <seg xml:id="i-844036efa46ac86e-0">
              Under det senaste året har riksdag och regering fattat ett antal
              beslut som är steg på vägen mot att nå de här målen. Det första
              nedslaget jag tänkte göra handlar om just kvaliteten. Vi går in
              med ingångsvärdet att värna kvaliteten i den högre utbildningen
              och att vi för 2008, liksom för 2007, vill skjuta till extra pengar
              för studieplats. Det innebär till exempel för humaniora och samhällsvetenskap
              en dryg tusenlapp extra per helårsplats. Vi gör det baserat på
              vårt vägval; vi tycker att kvalitet i det här läget är viktigare
              än kvantitativa ambitioner. Det är viktigt för att studenterna
              ska kunna få bra förutsättningar att stå rustade med kunskap och
              färdigheter inför jobb och vidare studier.
            </seg>
            <seg xml:id="i-b7030f7c99de9615-0">
              Nog så viktigt på lite sikt tror jag också är att studenternas
              val av utbildning och också val av lärosäte spelar in vid en kommande
              resurstilldelning. Nyligen avlämnade regeringens särskilde utredare
              sitt betänkande om högre utbildning, resursfördelning till högre
              utbildning, forskarutbildning och forskning. Jag tycker att de
              här förslagen är väldigt intressanta, inte minst att han där öppnar
              för drivkrafter för lärosätena att sträva efter kvalitet och mot
              områden där man är riktigt duktig.
            </seg>
            <seg xml:id="i-f1c15757145f6669-0">
              Men kvalitet handlar samtidigt inte bara om pengar. Jag tycker
              att det är nog så viktigt att vi har ett högskoleverk som fortsätter
              göra vassa granskningar och vågar klippa till där så är befogat
              mot undermåliga miljöer och utbildningar. Rankningar är också
              något som diskuteras mycket. Det kan ju vara en signal i sammanhanget
              för studenterna. Kanske tycker jag att vi politiskt bör fundera
              på om man inte ska ställa krav på lärosätena att systematiskt
              följa upp sina studenter och se i vilken grad utbildningen möter
              de arbeten de får och vilken nytta de har haft av den för att
              få en extra drivkraft till verksamhetsutveckling. Med höjd kvalitet
              på plats tror jag att det kommer att finnas förutsättningar för
              att öka antalet studieplatser enligt behoven i framtiden.
            </seg>
            <seg xml:id="i-cb24a5ec1e8e9545-0">
              Låt mig kort också backa tillbaka. I våras fattade riksdagen
              beslut om ändrade tillträdesregler till högre utbildning. En del
              i det handlar om att från det att man söker in 2010 kommer med
              automatik svenska och engelska att vara baskrav för att kunna
              komma in. Det är först från 2010. Det är några år till dess, men
              jag tror ändå att signalerna har kommit ut. Gymnasieelever vet
              att det kommer att ställas högre krav, att flit kommer att premieras
              och att studenterna därigenom kommer att vara bättre förberedda
              när de kommer in på högskolan.
            </seg>
            <seg xml:id="i-4c2df22cbda8fb0c-0">
              Med det, herr talman, går jag över till forskningen. Jag vill
              då inleda med att säga att jag tror att det finns åtminstone ett
              par viktiga tunga skäl till att Sverige nu och åren framåt ska
              satsa rejält på forskning. Det handlar om behovet av framsteg
              där forskning är en viktig bit, det handlar om att möta satsningar
              som industri och andra gör, och det handlar om att göra för Sverige
              strategiska satsningar, till exempel inom miljöområdet.
            </seg>
            <seg xml:id="i-f168e48eb6b2f57b-0">
              Alliansen skjuter till pengar till forskning, 900 miljoner kronor
              under perioden 20072009 utöver vad som antogs i förra forskningsbudgeten,
              pengar som kommer universitet och högskolor till del genom nya
              fakultetsmedel. Det är en nödvändig höjning men också en förutsättning
              för att kunna höja kvaliteten i grundutbildningen på sikt.
            </seg>
            <seg xml:id="i-7da4449536f52259-0">
              Pengarna och nivån på de samlade anslagen är viktiga. Har Sverige
              ambitionen att möta framtidens utmaningar om kunskap så krävs
              det rejäla satsningar. Men jag tror samtidigt inte att vi i alla
              lägen får fastna i procentdiskussioner och pengar i sammanhanget.
              Det måste bottna i någon idé om vad vi vill med Sverige.
            </seg>
            <seg xml:id="i-e7db460684cadaf7-0">
              I Danmark, om vi blickar ut dithän, har man gjort stora satsningar
              och fortsätter göra det. De satsningarna bottnar i ett arbete
              som det danska globaliseringsrådet gjorde där man tittade på förutsättningarna
              nationellt och i omvärlden, formulerade en idé och utifrån idén
              formulerade strategier där forskningssatsningar var en del. Måhända
              kan det svenska globaliseringsrådet lägga en liknande grund för
              de satsningar som jag tror kommer att behövas längre fram.
            </seg>
            <seg xml:id="i-21db1c97dc6cb472-0">
              I Resursutredningen lyfts också intressanta förslag fram om hur
              man skulle kunna göra för att fördela pengar mer baserat på kvalitet
              och mindre på kvantitet och historiska track records . Jag tror
              att den inriktningen är rätt och riktig genom att pengarna fördelas
              mer dit där de gör nytta och att vassa områden och spets premieras,
              men också att detta kan lägga en grund för att främja goda forskningsmiljöer.
            </seg>
            <seg xml:id="i-cabe0b418eb06e04-0">
              I sammanhanget tror jag att det är viktigt att inte bara ta tag
              i ett nytt resurstilldelningssystem utan fundera politiskt i övrigt.
              Där tror jag att vi måste bidra med långsiktighet. Vi behöver
              akta oss för detaljstyrning, men också lärosätena har en hemläxa
              att göra när det gäller att våga prioritera. Klarar vi den ömsesidiga
              uppgiften så har vi också goda förutsättningar för svensk forskning.
            </seg>
            <seg xml:id="i-82b032e69b21dbee-0">
              Framöver tror jag också att EU:s betydelse ökar. Kanske är det
              så att vi, var och en och till mans, underskattar EU:s betydelse
              som finansiär av forskning och infrastruktur och som en typ av
              organ för att främja rörlighet i bland annat Europa.
            </seg>
            <seg xml:id="i-5f7f952e8928f7c3-0">
              Kommersialisering av forskning är ett nog så viktigt område dessutom,
              som jag kort vill beröra med ett litet exempel.
            </seg>
            <seg xml:id="i-99638cdaa19c3fa1-0">
              Holdingbolagen som finns runt om i landet får i dagsläget inte
              skjuta en eventuell vinst tillbaka till lärosätena. Det är en
              liten fråga, men jag lyfter fram den som ett exempel bara för
              att peka på en drivkraft som i dag saknas för kommersiella idéer
              och som borde finnas på plats.
            </seg>
            <seg xml:id="i-0907a7f87ceb500d-0">
              Och varför är det så att personer som kommer från länder utanför
              Europa och som är här och forskar och studerar inte per automatik
              kan få ett tillstånd att arbeta i landet när de är färdigpluggade
              och färdigstuderade? Varför måste de åka till sitt hemland, söka
              tillstånd och sedan komma tillbaka? Knasigt och korkat är det
              med den typen av regler.
            </seg>
            <seg xml:id="i-2c4e06eb236ed7d1-0">
              Om beslut i riksdagen nu kommer att fattas om extrapengar till
              universitet och högskolor för grundutbildning och forskning tas
              viktiga steg för att nå de mål som alliansen har formulerat. Under
              det kommande året kommer ytterligare ett antal viktiga pusselbitar.
              Resursutredningen avlämnade nyligen ett betänkande som snart kommer
              att gå ut på remiss. Vi har en utredning om befattningar inom
              universitet och högskolor som snart kommer. Vi har nyligen tillsatt
              en utredning om friheten för universitet och högskolor.
            </seg>
            <seg xml:id="i-8856e6701a5a3301-0">
              Som gammal chalmerist kan jag säga att erfarenheterna därifrån,
              en stiftelsehögskola, ger mersmak. Det ska bli intressant att
              se de förslag som kommer fram om hur man kan öka frihetsgraden
              när det gäller det personella, ekonomiska och fysiska resurser.
              Vi får lyssna till expertisen, men jag tror ändå att man gott
              kan säga att inriktningen känns klockren och riktig. Vi har också
              forsknings- och innovationspolitisk proposition som kommer till
              riksdagen under 2008.
            </seg>
            <seg xml:id="i-7fae38c22ccd36d8-0">
              Detta är en möjlighet att formulera en idé om vad vi vill med
              Sverige som forskningsnation och skjuta till extra pengar men
              också att fatta en del viktiga beslut. Jag har gett några exempel
              på sådana, men det finns också en hel del andra som handlar mer
              om policy och drivkrafter som är nog så viktiga för enskilda forskare
              och för lärosäten.
            </seg>
            <seg xml:id="i-386c9c38668919df-0">
              Sammantaget, herr talman, tycker jag att alliansen har en klar
              idé om vad vi vill med högre utbildning och forskning. Vi har
              lagt några pusselbitar, och vi tar några ytterligare nu. En del
              andra kommer under de kommande åren framåt.
            </seg>
          </u>
          <note xml:id="i-f245d90c486da34a-0">
            Med detta yrkar jag bifall till utskottets förslag i betänkandet
            och avslag på reservationerna.
          </note>
          <note type="speaker" xml:id="i-be9f75296416e94d-0">
            Anf. 5 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-0">
            <seg xml:id="i-ca0fc66d48d0965c-0">
              Herr talman! Jag ska börja med att säga att jag delar uppfattningen
              i Lars Hjälmereds anförande i vissa delar, när han talar om behovet
              av ett nytt resursfördelningssystem som premierar kvalitet och
              att det krävs olika reformer för att höja kvaliteten i både högskole-
              och forskningssektorn. Jag hade också med detta i mitt anförande
              ett antal punkter om detta som jag tror är viktiga för Sverige
              att genomföra.
            </seg>
            <seg xml:id="i-bb37ec82d8fbe910-0">
              Däremot blir jag lite orolig när Moderaterna nu inte vill tala
              om ökade resurser eller procenttal. Det är inte angeläget för
              Forsknings- och Högskole-Sverige. Det där är inte riktigt det
              som sades före valet. Före valet var det enorma satsningar som
              skulle göras på högre utbildning och forskning. Därför har jag
              två egentliga frågor utifrån Lars Hjälmereds anförande.
            </seg>
            <seg xml:id="i-a9ea08971a288012-0">
              Man hör nu de reaktioner som har kommit på regeringens budget
              om att det inte blev några kvalitetssatsningar. Ordföranden för
              Sveriges Universitetslärarförbund säger att regeringens påstådda
              satsningar på kvalitet inom högre utbildning och forskning bara
              är tomma ord. SFS säger att det inte går att fiffla med kvaliteten,
              utan att det är långsiktighet som krävs och inte kreativ bokföring.
              Göran Bexell, rektor vid Lunds universitet, säger att staten äter
              upp på ett håll och ger bidrag på ungefär detsamma för att täcka
              det som äts upp. Kåre Bremer vid Helsingforss universitet kallar
              förslaget för utomordentligt snålt. Agneta Stark säger att det
              är väldigt lite pengar. Vad är det de inte begriper som alliansregeringen
              nu genomför av kvalitetssatsningar?
            </seg>
            <seg xml:id="i-b38a9c1f8531dd3c-0">
              Lars Hjälmered hänvisade till det danska globaliseringsrådet.
              Jag skulle vilja be dig kommentera en punkt som det danska globaliseringsrådet
              har satt upp som viktigt för Danmark inför framtiden. Man säger
              att man ska ha ett 50-procentsmål för att utbilda många i de unga
              danska generationerna i högre utbildning så att de kan gå vidare
              till forskning. Har Danmark tänkt rätt i denna del när man sätter
              upp 50-procentsmål för högre utbildning?
            </seg>
          </u>
          <note type="speaker" xml:id="i-a4dbf0897f2f00ff-0">
            Anf. 6 LARS HJÄLMERED (m) replik:
          </note>
          <u who="lars_hjalmered_274051" xml:id="i-35a147acb69b0d87-1">
            <seg xml:id="i-ffa90c728a8c5f77-0">
              Herr talman! Vår utgångspunkt är att sträva mot en kvalitet i
              högre utbildning och forskning. Min utgångspunkt när det gäller
              forskningen är att det är nödvändigt med kommande satsningar.
              Alliansen har talat om en strävan i riktning mot enprocentsmålet.
              Jag tror att det är en riktig ambition. Däremot tror jag att det
              är farligt om vi bara stirrar oss blinda på pengar och tittar
              på exakt hur många miljarder som sätts av och på procent som andel
              av bnp, beroende på hur man räknar.
            </seg>
            <seg xml:id="i-1818f64da93bbd78-0">
              Jag tycker att det viktiga är att det hela bottnar i en idé om
              vad vi vill med Sverige som nation. Vi måste se hur vi ska klara
              oss i den kommande globaliseringen och hur vi möter detta med
              kunskap inom forskning och på andra områden. Forskningen är en
              del som bidrar i de utmaningar vi står inför i framtiden.
            </seg>
            <seg xml:id="i-0ed4c76476a9b1f4-0">
              Vi har en gemensam vision från alliansens sida. Vi fyra partier
              har talat oss samman sinsemellan om en inriktning för detta. Ni
              får gärna rikta kritik mot det. Det kanske finns fog från gång
              till annan för det. Men vi har ändå en tydlig vision och idé om
              vad vi vill med detta.
            </seg>
            <seg xml:id="i-9db43d6ac4138bda-0">
              Mot det här står ett spretigt alternativ. Ni lyfter fram vissa
              idéer. Vänsterpartiet drar på ganska ordentligt med rena Monopolpengar
              som man strör över det hela. Miljöpartiet har ett tredje förslag.
              Hur ser ert alternativ ut? Vad är det ni vill göra? Hur vill ni
              göra det? Och med vem vill ni göra det?
            </seg>
          </u>
          <note type="speaker" xml:id="i-3f6fd51e92601dda-0">
            Anf. 7 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-1">
            <seg xml:id="i-cf07365aaf363159-0">
              Herr talman! Jag konstaterar att Moderaterna är nöjda med den
              forskningssatsning som man har genomfört och de så kallade kvalitetspengar
              som högskolor och universitet inte tycker räcker till. Det finns
              en jättediskrepans mellan vad man säger nu och vad man sade före
              valet, och det tycker jag är ganska allvarligt.
            </seg>
            <seg xml:id="i-0b8c89d9cbd91eba-0">
              Man måste fundera över en sak. Jag använde en stor del av mitt
              anförande till att tala om de kvalitetsreformer som måste ske
              inom ramen för de pengar som högskole- och forskningsvärlden får.
              Jag tror att det är viktigt att genomföra de reformerna. Men man
              kan inte hoppa över huruvida högskolorna får minus eller plus
              i bokslutet. Det avgör om de har råd att anställa fler disputerade
              lärare och om det blir mer lärartid och mindre grupper som gör
              att studenterna har mer tid att få handledning i sin utbildning.
              Det avgör om de har råd att göra de forskningssatsningar som är
              viktiga inte bara för svenska universitet och högskolor utan också
              för svenskt näringsliv.
            </seg>
            <seg xml:id="i-9375583861fb4b88-0">
              Jag tycker att den stora svekdebatten när det gäller den borgerliga
              regeringen är att man påstår sig inte ha pengar till de stora
              och viktiga satsningarna på kvalitet och forskning. Däremot har
              man pengar till att göra mycket annat.
            </seg>
            <seg xml:id="i-5ccf1094ec9d75fe-0">
              Jag är intresserad av att höra Lars Hjälmered svara på frågan
              om på vilket sätt det gör Sverige starkare att införa ett avdrag
              för hushållsnära tjänster för 1,3 miljarder kronor som kunde ha
              använts till forskning och utbildning i stället. Hur kom man fram
              till slutsatsen att det är detta Sverige ska satsa på för att
              skapa fler jobb och fler Nobelpristagare i Sverige?
            </seg>
          </u>
          <note type="speaker" xml:id="i-e1355880a4e9a8e5-0">
            Anf. 8 LARS HJÄLMERED (m) replik:
          </note>
          <u who="lars_hjalmered_274051" xml:id="i-35a147acb69b0d87-2">
            <seg xml:id="i-01156dad5251624d-0">
              Herr talman! Vår utgångspunkt är jobbpolitiken. Det är den fråga
              som ni fick underkänt i av väljarna i valet. Vi tar steg för steg
              för att återinföra den fulla sysselsättningen i Sverige.
            </seg>
            <seg xml:id="i-309d7a1e984e695d-0">
              Jag är stolt men inte nöjd om man vill använda ett sådant begrepp
              när det gäller satsningarna. Jag tycker att det är bra och viktiga
              steg som tas i sammanhanget. Jag tror att vi också kommer att
              se en del med den kommande forsknings- och innovationspolitiska
              propositionen.
            </seg>
            <seg xml:id="i-44da638e17bf4aea-0">
              Jag kommer tillbaka till att vi har ett gemensamt alternativ
              i de fyra borgerliga partierna. Mot detta står ett spretigt alternativ
              på andra sidan som inte är samsnackat.
            </seg>
            <seg xml:id="i-7b6d774a6c9d929c-0">
              För Socialdemokraternas del talar man om nya platser. Det må
              ju vara en argumentation men ni har inget genomarbetat förslag.
              Ni säger att vi ska ha nya platser, men ni skjuter till exempel
              inte till extrapengar till CSN för att kunna möta deras finansiering
              i sammanhanget. Det känns inte genomarbetat.
            </seg>
            <seg xml:id="i-93b9168ed570f83f-0">
              Låt mig lyfta fram en symbolik. Mikael Damberg tog upp Nobelveckan.
              När fokus sätts på forskning och framsteg väljer Mona Sahlin med
              all respekt att gå på en spännande konsert. Men jag tycker att
              det är en symbolik i sammanhanget att man väljer Bruce Springsteen
              framför Nobelfesten.
            </seg>
            <seg xml:id="i-98136de94fdeb404-0">
              Jag dristar mig till att dra en slutsats i sammanhanget när det
              gäller att detta inte är ett genomarbetat förslag och återge vad
              Pär Nuder har uttryckt: Det duger att skriva sådana här pamfletter
              när man är i opposition, men de duger inte att regera i Sverige
              på. Det är det som är ert problem.
            </seg>
          </u>
          <note type="speaker" xml:id="i-f8e97fa4a407795e-0">
            Anf. 9 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-1">
            <seg xml:id="i-0181cc0ced511b7f-0">
              Herr talman! Även jag är nyfiken och fortfarande förundrad över
              dessa satsningar som inte verkar finnas. Jag kan helt hålla med
              Lars Hjälmered om formuleringen att det är farligt att stirra
              sig blind på pengar och procent. Det är kvaliteten och innehållet
              som är det avgörande; det är vi helt överens om.
            </seg>
            <seg xml:id="i-ad9132fedf20c92f-0">
              Tyvärr är det ju allianssidan och allianspartierna som har startat
              den här diskussionen genom att prata så ingående om sina satsningar
              som ska komma högskolevärlden till godo. I Sverige ska vi värna
              det förtroende som finns för partiernas löften, och vara noggranna
              och omsorgsfulla med det.
            </seg>
            <seg xml:id="i-ebc91889afeb5af8-0">
              För några år sedan läste jag en utvärdering som ett holländskt
              institut hade gjort. Institutet gör kontinuerliga utvärderingar
              om hur partierna håller sina vallöften. Den visar att Sverige
              gör vi faktiskt detta på ett spännande sätt.
            </seg>
            <seg xml:id="i-042b68ed157d017a-0">
              Det ni riskerar är att folk tappar förtroende för er i denna
              fråga. De satsningar ni gör är inga satsningar, vilket jag redogjorde
              för förut. När kommer satsningarna från alliansregeringen? Kvalitetssatsningen,
              trevlig och god i sig, innebär inte 240 miljoner utan 40 miljoner
              dessutom minus 1 miljard som jag redogjorde för i mitt anförande.
            </seg>
          </u>
          <note type="speaker" xml:id="i-e1511ced3e9faad8-0">
            Anf. 10 LARS HJÄLMERED (m) replik:
          </note>
          <u who="lars_hjalmered_274051" xml:id="i-35a147acb69b0d87-3">
            <seg xml:id="i-3c6b485639e3743f-0">
              Herr talman! Moderaterna, Folkpartiet, Kristdemokraterna och
              Centerpartiet har gjort en rejäl hemläxa inför valet 2006. Genom
              skapandet av Allians för Sverige lades en god grund för regeringens
              politik och den politik vi driver igenom i riksdagen. Ett antal
              större överenskommelser, en av dem inom skola och utbildning,
              lägger en god grund där vi har snackat ihop oss om vad det är
              vi vill och vilka reformer och satsningar vi vill göra. Jag skulle
              vilja påstå att det är väl underbyggt. Vi har en gemensam vision
              och idé i sammanhanget.
            </seg>
            <seg xml:id="i-7ab562612537345e-0">
              Vi tar det steg för steg. Man hinner inte med allt, och man kan
              inte kosta på sig allt i dagsläget. Men vi tar viktiga steg med
              pengar ökat per studieplats. Det är en prioritering vi har gjort.
              Det sker ökade satsningar på forskning, och en del andra reformer
              kommer under nästa år och åren därefter.
            </seg>
            <seg xml:id="i-3aeddf8b5e58bad2-0">
              Man kan ha den invändning som Mats Pertoft lyfter fram, men då
              undrar jag var det kommer in i ert budgetförslag. Det är möjligt
              att jag inte har läst tillräckligt, men jag har lite svårt att
              se var era egna kvalitetssatsningar kommer in i det sammanhanget.
              Var är de extrapengarna någonstans?
            </seg>
          </u>
          <note type="speaker" xml:id="i-6cab8cbd1444dad6-0">
            Anf. 11 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-2">
            <seg xml:id="i-82cf55b4d0b8a43e-0">
              Herr talman! Vi anser att kvalitetssatsningen är riktig och nödvändig.
              Däremot hade vi inte tillgång till siffrorna på det sättet. Det
              är regeringens ansvar att leverera ordentliga siffror.
            </seg>
            <seg xml:id="i-11328fe64cf19f73-0">
              Det är nödvändigt och rätt med kvalitetssatsningar. Däremot var
              det sätt man gjorde det på farligt, nämligen genom att man drog
              in generella bidrag för studieplatser som drabbade både eftertraktade
              studieplatser och sådana som inte var eftertraktade och därefter
              sköt till både till eftertraktade och icke eftertraktade. Det
              var alltså en totalt ogenomtänkt struktur i det hela.
            </seg>
            <seg xml:id="i-218a8d4d7a769683-0">
              Regeringen har faktiskt utlovat något som inte har skett. Nu
              ser vi tydliga tecken på hur konjunkturen vänder. Ni säger att
              ni ska göra det, men kommer ni att ha råd med det? Kommer ni att
              ha råd att göra de satsningar som ni inte hade råd med när ni
              hade hur mycket pengar som helst på grund av att konjunkturen
              snurrade på för fullt?
            </seg>
            <seg xml:id="i-951658ae786f1e7f-0">
              Det är där högskolevärlden är besviken. Det är där det finns
              en misstro. Ni har haft ett stort förtroendekapital som ni har
              förbrukat. Hur ska ni kunna gottgöra detta och bygga upp förtroendet
              igen när ni har lovat så mycket och hållit så lite?
            </seg>
          </u>
          <note type="speaker" xml:id="i-d92c0ddf881d2c78-0">
            Anf. 12 LARS HJÄLMERED (m) replik:
          </note>
          <u who="lars_hjalmered_274051" xml:id="i-10f037239ad206d7-0" next="cont">
            <seg xml:id="i-35417aa1d5e74327-0">
              Herr talman! Det är rätt vägval alliansen har gjort genom att
              betona kvalitet framför kvantitativa ambitioner. När vi har ett
              läge där det finns en stor mängd tomma platser på lärosätena,
              en stark arbetsmarknad, ett stort behov och efterfrågan på universitet
              och högskolor och när det har kommit oroande signaler om lite
              lärare och undervisning etcetera är det ett riktigt vägval att
              göra som jag står stark i. Det är rätt och riktigt.
            </seg>
            <seg xml:id="i-fb6821504e653670-0">
              Det handlar inte heller om något svek. Ser vi på många av de
              andra åtgärder som alliansen gör när vi talar om friheten för
              universitet och högskolor och på hur vi kan öka frihetsgraderna
              är det något som brukar vara mycket eftertraktat när man lyssnar
              bland personal ute på högskolorna till exempel. Jag tror att vi
              är helt inne på rätt linje i sammanhanget.
            </seg>
            <seg xml:id="i-ab8a140463697994-0">
              Med den kritik du lyfter fram, Mats Pertoft, hade det varit klädsamt
              om Miljöpartiet jobbat igenom sitt budgetförslag och haft egna
              pengar som man lyft fram i sammanhanget. Det hade gett lite mer
              stuns i den kritik man framför. Vårt sammanvägda förslag från
              de fyra borgerliga partierna känns genomarbetat och tungt, och
              det ligger i linje med en tydlig vision för vad vi vill med universitet
              och högskolor framöver. Det känns betydligt mer stabilt än det
              spretiga alternativ som finns på vänsterkanten.
            </seg>
          </u>
          <note xml:id="i-3dd9f6579f4eb0c8-0">
            Anf. 13 ULRIKA CARLSSON i Skövde (c):
          </note>
          <u who="lars_hjalmered_274051" prev="cont" xml:id="i-9f6eb6c52fb082cc-0">
            <seg xml:id="i-d69c63867d68ac61-0">
              Herr talman! Kunskap och kreativitet är avgörande för både den
              mänskliga utvecklingen och hela samhällets utveckling. Målet för
              utbildningspolitiken, som hela alliansen och också stora delar
              av oppositionen har, är att vi ska vara en ledande kunskapsnation
              som präglas av utbildning av hög kvalitet och livslångt lärande
              för tillväxt och rättvisa.
            </seg>
            <seg xml:id="i-d75fba8804ade5b4-0">
              Alliansregeringen var väl förberedd efter det arbete som gjordes
              i opposition med att se problemen som fanns i hela utbildningssystemet
              och att presentera förslag på lösningar. Det gav väljarna oss
              mandat att arbeta med. Därför har utbildningsområdet varit i fokus
              under detta första år och kommer att fortsätta vara i fokus. Vi
              såg var bristerna fanns och bestämde oss för att satsa på kvalitet
              genom hela systemet. På det sättet kan Sverige åter ta en plats
              som en av de främsta kunskapsnationerna. Vi ligger bra till, men
              vi ser på en rad områden att det finns en oroande trend. Att vända
              en utveckling som delvis befinner sig i sluttande läge är oerhört
              angeläget.
            </seg>
            <seg xml:id="i-1d2e7608348f82b9-0">
              Regeringen prioriterar därför fyra insatsområden. Jag ska nämna
              dem alla fyra och sedan gå in lite grann på vad som ligger bakom.
              Det första är självständigare lärosäten. Nästa är, precis som
              Lars Hjälmered var inne på, en förbättrad kvalitet i högre utbildning.
              Vidare handlar det om utökade forskningsresurser och slutligen
              gäller det högskolor och universitet som attraktiva arbetsplatser.
            </seg>
            <seg xml:id="i-507d716cf67a01cd-0">
              Vi har redan genomfört att universitet och högskolor själva utser
              sina styrelser. Det har ökat självständigheten, och det kommer
              betydligt mer.
            </seg>
            <seg xml:id="i-5d712f2162ad730a-0">
              Den högre utbildningen ger möjlighet för varje enskild individ
              att förverkliga sig själv och sina mål i livet. Det är en investering
              man gör i sig själv med ett antal års studier på högskola eller
              universitet. Inom ett antal utbildningsområden har den kvantitetsökning
              som gjorts lett till alltför låg lärartäthet och alltför stora
              grupper. Vi ser också ett behov av att det anställs fler disputerade
              lärare. Därför satsar alliansregeringen på ökade resurser till
              förstärkning av kvaliteten inom utbildning på både grundnivå och
              avancerad nivå.
            </seg>
            <seg xml:id="i-3334bc62f6a5d5a4-0">
              I budgeten för 2007 avsattes 120 miljoner kronor för att öka
              kvaliteten inom humaniora, samhällsvetenskap, juridik och teologi.
              I och med 2008 års budget förstärks satsningen ytterligare med
              240 miljoner på tidigare angivna områden men också på naturvetenskap
              och teknik. Det innebär att 360 miljoner avsätts för att öka kvaliteten
              på de utbildningsområden som har de lägsta resurserna per student.
            </seg>
            <seg xml:id="i-ac3b748376c14f2f-0">
              Tillträde till högre utbildning är viktigt ur många olika aspekter.
              Diskussionen har ofta berört breddad rekrytering och pedagogisk
              utveckling och att det är prioriterade områden. Det står regeringen
              för. Men vi ser det också som naturligt att högskolor och universitet
              själva tar ett större ansvar för denna utveckling. Därför har
              vi lagt fram förslaget att Myndigheten för nätverk och samarbete
              läggs ned.
            </seg>
            <seg xml:id="i-22a12047747a95ad-0">
              En annan satsning i 2008 års budget är en fortsättning på en
              satsning som gjordes i tidigare budgetar. Det gäller utbyggnaden
              av läkarutbildningen. Vi utökar med åtta nybörjarplatser vid universiteten
              i Uppsala, Lund, Göteborg och Linköping och vid Karolinska Institutet
              men också med 20 nybörjarplatser vid Umeå universitet. Det innebär
              330 helårsstudenter fullt utbyggt, och det är en stor ökning.
              Till det ska läggas den ökning som gjordes i tidigare satsningar.
              Från Centerpartiets sida ser vi gärna att ytterligare något universitet
              kan prövas för läkarutbildning framöver.
            </seg>
            <seg xml:id="i-515ad990f583840f-0">
              Forskningen är en annan oerhört prioriterad fråga om vi ska vara
              en kunskapsnation i en globaliserad värld där vi på olika sätt
              också stärker Sveriges ställning. För att kunna ta den ledande
              positionen krävs ytterligare satsningar på forskning. Jag förstår
              inte riktigt den oro som finns över att allt inte har hänt under
              det första året. Det är faktiskt så att högskolor och universitet
              skriver på sina forskningsstrategier fram till årsskiftet, och
              det är med dem som underlag vi måste arbeta fram den nya forsknings-
              och innovationspropositionen.
            </seg>
            <seg xml:id="i-245e2b42ef48c726-0">
              Alliansregeringen satsar, förutom de 300 miljoner kronor som
              satsas enligt den tidigare propositionen, ytterligare 300 miljoner
              kronor som fördelas utifrån kvalitetskriterier till de högskolor
              och universitet som kvalificerar sig. Därefter beräknas resurserna
              öka med ytterligare 400 miljoner kronor under 2009.
            </seg>
            <seg xml:id="i-dc333f5aa4f16590-0">
              Det finns andra diskussioner på gång. Det gäller bland annat
              högskolemomsen som regeringen har tänkt titta på. Detta kan lösgöra
              ytterligare resurser för forskning. Det gäller också att se över
              möjligheten till avdragsrätt för donationer.
            </seg>
            <seg xml:id="i-7d15207111a84bff-0">
              Det framfördes tidigare av Mikael Damberg att resurserna till
              forskningen minskar. Vi kan se att det till stor del beror på
              en förändrad beräkningsgrund hos Statistiska centralbyrån.
            </seg>
            <seg xml:id="i-348fd729ef3f20aa-0">
              Allt det jag har räknat upp är bara sagt om resurstilldelningen.
              Det viktigaste är ju, som flera talare tidigare har varit inne
              på, att det också handlar om hur man använder sina resurser. För
              Centerpartiet är det viktigt att resurserna fördelas utifrån kvalitetskriterier,
              inte utifrån storleken på institutionerna. Därför är det nu möjligt
              för alla lärosäten att kvalificera sig för att ta del av ökade
              forskningsresurser som alliansregeringen tillför i budget för
              2008.
            </seg>
            <seg xml:id="i-a5b251a26a2a0ed9-0">
              I det förslag till budget som nu föreligger när det gäller forskningspengar
              följer vi upp de prioriteringar som finns sedan tidigare, men
              vi avser att nästa höst lägga fram en forsknings- och innovationsproposition.
              Då återkommer vi till innehållet i de prioriterade satsningar
              som regeringen vill göra.
            </seg>
            <seg xml:id="i-32537e4e5195826c-0">
              Den fjärde punkten jag nämnde handlar om attraktiv arbetsplats.
              Högskolan är en mycket stor arbetsplats. Det är viktigt att den
              attraherar både lärare som har disputerat och välmeriterade forskare.
              I dagarna presenteras Befattningsutredningen som bland annat har
              till uppgift att ge förslag till karriärvägar. Kvinnor och män
              ska ha samma förutsättningar att göra denna akademiska karriär.
              Det alltför tydliga tecknet visar att så inte är fallet när endast
              17 procent av landets professorer är kvinnor. Det fortsatta arbetet
              på detta område kommer givetvis att följas noggrant för att man
              ska kunna vidta åtgärder om det skulle behövas.
            </seg>
            <seg xml:id="i-9095f52f0246912d-0">
              Herr talman! Jag kan inte låta bli att titta på den splittrade
              oppositionens förslag på utbildningsområdet. Vad är det då man
              ser?
            </seg>
            <seg xml:id="i-c10cbb402b28f6e4-0">
              Socialdemokraterna vill ju inte precisera sig på utbildningsområdet
              eftersom man behöver gott om tid för att styra om efter den politik
              man har genomfört under tolv år och som man nu med klarsyn är
              självkritisk till. Man vill inte bryta ut någon del, säger man
              i reservationen, och hukar därmed och visar inte tydligt var man
              står. Man säger i och för sig att man hellre satsar på kvantitet
              än på kvalitet. Dessutom ska det bli mer resurser till forskning.
              Om man lyssnar riktigt noga är det pengar som anses välsignade
              eftersom de räcker till förvånansvärt mycket.
            </seg>
            <seg xml:id="i-80c588d6bff5b0f7-0">
              När det gäller att ge människor en andra chans blir det lite
              pinsamt eftersom alltför många inte fick en rejäl första chans
              i Sveriges skola. För oss är det självklart att det ska finnas
              möjligheter att göra nya val. Det kan man med vår politik.
            </seg>
            <seg xml:id="i-eba08180527ea7ad-0">
              När det gäller Vänsterpartiet vill jag påpeka att jag uppskattar
              samsynen i fråga om kvalitetshöjande insatser och att ni också
              ser det som en viktig satsning framöver. Därutöver är det inte
              mycket som jag väljer att kommentera i fråga om högre utbildning
              och forskning.
            </seg>
            <seg xml:id="i-c945c593a215d6fb-0">
              Miljöpartiets prioriteringar gäller ju att underlätta för studenter
              att hitta rätt på arbetsmarknaden. Universitet och högskolor har
              ju fått uppdraget att i samband med årsredovisningen för 2008
              återrapportera till regeringen vad som har gjorts och vad som
              görs. Då får vi ta ställning till om vi behöver intensifiera det
              ytterligare.
            </seg>
            <seg xml:id="i-3b2c19fa06ca0800-0">
              Enigheten från oppositionen finns, som jag kan utläsa det, i
              protesten om att en myndighet ska få vara kvar. Det tycker jag
              talar för sig själv.
            </seg>
            <seg xml:id="i-0f9e9565503ab6a3-0">
              Herr talman! Det är viktigt för Sverige att hävda sig i en globaliserad
              värld. Läsåret 2005/06 studerade 26 000 studenter utomlands. Det
              är ungefär lika många som för tio år sedan. Samtidigt har ju det
              totala antalet studenter ökat. Därmed har andelen studenter som
              studerar utomlands faktiskt minskat.
            </seg>
            <seg xml:id="i-f9fcd00371f76096-0">
              Centerpartiet anser att det för Sveriges och våra studenters
              skull är viktigt med ett internationellt utbyte på studentnivå
              likaväl som utbyte på forskar- och lärarnivå. I en globaliserad
              värld blir möjligheten att attrahera studenter, lärare och forskare
              från andra länder oerhört viktig.
            </seg>
            <seg xml:id="i-48362b4168158c22-0">
              Avslutningsvis, herr talman, vill jag än en gång peka på de fyra
              prioriteringar som Centerpartiet och alliansregeringen gör för
              att stärka Sverige som kunskapsnation i en alltmer globaliserad
              värld, nämligen självständigare lärosäten, förbättrad kvalitet
              till högre utbildning, utökade forskningsresurser och högskolor
              och universitet som attraktiva arbetsplatser.
            </seg>
          </u>
          <note xml:id="i-b5bcde729a15965e-0">
            Jag yrkar härmed bifall till förslagen i utbildningsutskottets
            betänkande nr 1.
          </note>
          <note type="speaker" xml:id="i-2d5b3b5e7041b1cd-0">
            Anf. 14 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7a2e0acbbc66af16-0" next="cont">
            <seg xml:id="i-1edf419cdc97e48f-0">
              Herr talman! Jag vill börja med att tala om det som är bra. Det
              är bra att regeringen fullföljer den socialdemokratiska regeringens
              satsning på läkarutbildningen. Jag uppskattar verkligen att Ulrika
              Carlsson talar om problemen med jämställdhet inom högre utbildning
              och att chansen för män att bli professorer är dubbelt så stor
              som för kvinnor. Det är i princip första gången jag hör de borgerliga
              partiernas företrädare tala om de problemen. Jag tycker att det
              är väldigt bra att man lyfter upp jämställdheten.
            </seg>
            <seg xml:id="i-cdac87a85734ab8c-0">
              Det blir problem när man hör att de urholkade forskningsanslagen
              är en sorts statistikmiss av SCB. Det var inte riktigt så det
              lät före valet. Jag tror att det fanns stor konsensus i Sverige
              för att vi behövde satsa mer på forskning. Vi gör det i vårt budgetalternativ.
              Det är inte bara de 400 miljoner kronorna i årliga grundutbildningsökningsanslag
              utan också riktade satsningar på industrin och andra satsningar
              på klimatsidan som gör att vi har en forskningsbudget som är 2
              miljarder större än den borgerliga alliansens. Det är ganska stora
              skillnader. Det är inte bara lite på marginalen. Jag tror att
              det blottlägger en ideologisk skillnad i hur man ser på vad som
              skapar jobb och vad som är framtidsinvesteringar.
            </seg>
            <seg xml:id="i-4c1a3bf02f00c544-0">
              Ni har valt att göra andra saker. Jag tror att man ska vara försiktig
              med att tala om de 240 miljonerna som är den stora kvalitetssatsningen,
              när man samtidigt drar in 200 miljoner kronor. Högskolevärlden
              säger att det egentligen inte är några kvalitetspengar. Det blir
              inte fler disputerade lärare. Det blir inte mer undervisningstid
              med detta. Det är så man säger. Jag tycker att man ska lyssna
              på universitet och högskolor.
            </seg>
            <seg xml:id="i-66f19c053771f958-0">
              Jag tror att det är viktigt att arbetet med breddad rekrytering
              fortsätter. Nu drar man undan pengarna. Man lägger inta bara ned
              myndigheten, man drar undan pengarna och ger högskolan det här
              uppdraget.
            </seg>
            <seg xml:id="i-c5e2e77b11911d7c-0">
              Jag ska avsluta med en fråga. Centern och Socialdemokraterna
              har varit överens om att satsa på starka regionala tillväxtmotorer
              i form av högskolor runt om i Sverige. Kan Centerpartiet garantera
              att framtiden för högskolorna är ljus? Det finns väldigt stora
              orossignaler på de regionala högskolorna i dag för att det är
              en helt annan inriktning på politiken under de kommande åren som
              kommer att slå mot de regionala högskolorna.
            </seg>
          </u>
          <note xml:id="i-e1603accf0783177-0">
            Anf. 15 ULRIKA CARLSSON i Skövde (c) replik:
          </note>
          <u who="mikael_damberg_567c84" prev="cont" xml:id="i-a99d6f2371c08494-1">
            <seg xml:id="i-cbe4c23bc84fcaa9-0">
              Herr talman! Jag delar inte helt Mikael Dambergs syn på det han
              för fram. Mikael Damberg talar om en statistikmiss. Jag benämnde
              det inte så utan sade snarare att man har en annan beräkningsgrund
              för hur man tar fram statistiken.
            </seg>
            <seg xml:id="i-4a53bab9561c0256-0">
              Den kvalitetssatsning som regeringen gör och har visat under
              två år är en viktig markering till de utbildningar där resurserna
              har varit minst. Det är så man ska se den satsningen.
            </seg>
            <seg xml:id="i-a4b450bf69fb4061-0">
              Centerpartiet har under många år varit en garant för att de nyare
              högskolorna på olika sätt ska få möjlighet till utveckling, både
              inom grundutbildningen och inom forskningen. Alliansregeringens
              politik visar att det sker en fortsatt satsning på alla lärosäten,
              såväl universitet som högskolor. Det är oerhört viktigt att utveckla
              kvalitetsarbetet i alla delar.
            </seg>
          </u>
          <note type="speaker" xml:id="i-2f95928989d0b635-0">
            Anf. 16 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7a2e0acbbc66af16-1" next="cont">
            <seg xml:id="i-8416c08df16bef5a-0">
              Herr talman! Jag hoppas verkligen att Ulrika Carlsson har rätt
              i att Centerpartiet är den här garanten. Jag förutsätter att Centerpartiet
              kan lova här i dag att det nya resurstilldelningssystem som kommer
              att genomföras verkligen kommer att gynna en utveckling av högkvalitativ
              utbildning och forskning i hela landet samtidigt som man skapar
              starka forskningsmiljöer som är internationellt konkurrenskraftiga.
              Det är otroligt viktigt för tillväxten i hela Sverige. Det är
              viktigt för arbetstillfällena och det är viktigt för Sveriges
              vägval.
            </seg>
            <seg xml:id="i-ce7830058ab90e1c-0">
              De forskningssatsningar som man trots allt har presenterat från
              den borgerliga regeringen har varit bra, men de räcker inte. Det
              är det som debatten handlar om. Före valet fanns det löften om
              kvalitetssatsningar och forskningsanslag som nu inte genomförs.
              Det finns en stor besvikelse ute i högskolevärlden. Det här var
              inte vad man röstade på. Det här var inte det man hoppades på.
              Det var något helt annat.
            </seg>
            <seg xml:id="i-774d5d6bc9e42b6d-0">
              Nu får Ulrika Carlsson problem med att verkligheten springer
              i kapp. Då räcker det inte att tala om att SCB redovisar statistik
              på olika sätt. Det handlar om deras upplevelse av att forskningsanslagen
              inte räcker till, att kvaliteten på utbildningarna inte är tillräckligt
              hög och ger studenterna tillräckligt med kvalitetstid och tillräckligt
              många disputerade lärare.
            </seg>
            <seg xml:id="i-4f5135554c5988d9-0">
              Detta bär ni och ingen annan nu ansvaret för. Det är därför ert
              ansvar att presentera en budget som hänger ihop. Vi har presenterat
              ett budgetalternativ där vi satsar 3 miljarder kronor mer under
              tre år på universitet, högskolor och forskning jämfört med regeringens
              alternativ. Det är vi stolta över.
            </seg>
          </u>
          <note xml:id="i-3db3fe8c7e22aea3-0">
            Anf. 17 ULRIKA CARLSSON i Skövde (c) replik:
          </note>
          <u who="mikael_damberg_567c84" prev="cont" xml:id="i-a99d6f2371c08494-2">
            <seg xml:id="i-f8ba77b8494f875d-0">
              Herr talman! Centerpartiet och alliansregeringen är stolta över
              de satsningar som görs på olika sätt, både de kvalitetssatsningar
              som görs i budgeten och de forskningssatsningar som görs.
            </seg>
            <seg xml:id="i-dd7d5b1f3ce9b476-0">
              Vi har fyra år på oss under mandatperioden, och vi har varit
              väldigt tydliga med att det är en forsknings- och innovationsproposition
              som är under framtagande och som kommer att antas av riksdagen
              under hösten 2008.
            </seg>
            <seg xml:id="i-8f32fed692b67811-0">
              Mikael Damberg vet säkert likaväl som jag att när det gäller
              detta arbete jobbar högskolor och universitet med att ta fram
              forskningsstrategierna. Det är de som kommer att ligga till grund
              för en ökad satsning på forskning och utveckling i Sverige framöver.
              Vi har börjat göra satsningar under detta första år, och vi kommer
              att fortsätta att göra satsningar eftersom vi vill att Sverige
              ska vara en ledande kunskapsnation, en bra aktör i en globaliserad
              kunskapsekonomi över huvud taget, och det kommer de satsningar
              som regeringen nu gör också att leda till.
            </seg>
          </u>
          <note type="speaker" xml:id="i-50566280d002d65f-0">
            Anf. 18 MATS PERTOFT (mp) replik:
          </note>
          <u who="mats_pertoft_740cd3" xml:id="i-37c6ef4156eabc08-0" next="cont">
            <seg xml:id="i-23fe41cc023cbd53-0">
              Herr talman! Jag begärde ordet när Ulrika Carlsson tog upp Miljöpartiets
              krav på bättre möjligheter för studenter att få tillgång till
              arbetsmarknaden och att högskolan borde ta tag i detta.
            </seg>
            <seg xml:id="i-171154040279db7f-0">
              Visst kan vi avvakta och se vad som ska hända och vad högskolan
              svarar. Det pågår mycket verksamhet ute på högskolan nu. Men det
              kommer också redan nu en hel del utvärderingar. Man ser resultat
              särskilt när det gäller praktikfrågan. Det kommer mer och mer
              resultat.
            </seg>
            <seg xml:id="i-4ce4f937933414e7-0">
              Jag och vi från Miljöpartiet är väldigt oroliga å studenternas
              vägnar för att de förbättringar som skulle behövas inte kommer
              att vara på plats när de kommer att behövas som mest, nämligen
              under nästa lågkonjunktur när jobben inte längre finns överallt.
              I dag finns det en hel del jobb. Ändå finns det problem. Det kommer
              att finnas ännu mer problem i framtiden. Vi menar därför att det
              är väldigt viktigt att förbättringarna kommer på plats så snart
              som möjligt. Därför lägger vi fram de förslag som vi har haft
              under ett bra tag.
            </seg>
            <seg xml:id="i-09b73882cde1e727-0">
              Sedan återstår även den andra frågan som jag nyss tog upp: Vad
              ska man säga till de anställda i högskolan när de inte begriper
              hur resurserna tricksas fram och tillbaka? Vi står bakom en kvalitetssatsning.
              Vi står inte bakom detta på det sätt som man från regeringens
              sida mer eller mindre har tricksat fram det och inte har tagit
              hänsyn till vilka studieplatser som efterfrågas.
            </seg>
          </u>
          <note xml:id="i-095a7cf757ebd50d-0">
            Anf. 19 ULRIKA CARLSSON i Skövde (c) replik:
          </note>
          <u who="mats_pertoft_740cd3" prev="cont" xml:id="i-70f7510ce3115232-0">
            <seg xml:id="i-e9783e01b390c68a-0">
              Herr talman! Jag delar Mats Pertofts syn på att det är viktigt
              att vi gör olika insatser för att underlätta för studenter att
              hitta rätt på arbetsmarknaden.
            </seg>
            <seg xml:id="i-bd6614fee90a270b-0">
              Precis som Mats Pertoft nämner finns det ett antal exempel ute
              i landet där det också fungerar mycket bra. Det är också viktigt
              att lyssna och se om vi kan få spridningseffekter i fråga om de
              delar där det fungerar mycket bra.
            </seg>
            <seg xml:id="i-ac40bbea7f349b72-0">
              Kvalitetssatsningen är en stark markering mot områden som har
              alltför låg lärartäthet, för stora grupper och så vidare. Det
              är en rejäl satsning på samhällsvetenskap, humaniora och även
              på juridik och teologi, samtidigt som det också sker en viss satsning
              på naturvetenskap och teknik framöver. Man kan säga att det delvis
              är en viss omprioritering men samtidigt en kvalitetsstärkning
              på dessa delar.
            </seg>
          </u>
          <note type="speaker" xml:id="i-e2f176c3f6a2702b-0">
            Anf. 20 MATS PERTOFT (mp) replik:
          </note>
          <u who="mats_pertoft_740cd3" xml:id="i-37c6ef4156eabc08-1" next="cont">
            <seg xml:id="i-491674f44ab855ee-0">
              Herr talman! Naturligtvis är det en bra satsning med 240 miljoner.
              Problemet är bara att det är en väldigt liten satsning när det
              skulle behövas mycket mer. Framför allt skulle det behövas 240
              miljoner och kanske den miljard som har blivit över och som vi
              först i efterhand har fått reda på har flutit tillbaka till regeringens
              kassa. Att den miljarden var på väg tillbaka måste regeringen
              ha vetat om när man gjorde budgeten. Jag visste inte det. Jag
              vet inte om Ulrika Carlsson visste om detta. Men detta tillsammans
              med en strukturellt svårbegriplig indragning av 200 miljoner generellt,
              plus en riktad satsning på 240 miljoner utan hänsyn tagen till
              vilka studieplatser som har efterfrågats eller inte, gör denna
              satsning, som Miljöpartiet i princip har sagt ja till eftersom
              vi tycker att det är bra att man satsar mer på kvalitet, märklig.
              Men det sätt som denna satsning har skett på är mycket märkligt.
            </seg>
          </u>
          <note xml:id="i-17ec8476fe605f2d-0">
            Anf. 21 ULRIKA CARLSSON i Skövde (c) replik:
          </note>
          <u who="mats_pertoft_740cd3" prev="cont" xml:id="i-70f7510ce3115232-1">
            <seg xml:id="i-662ebc286c8b35cf-0">
              Herr talman! Jag uppskattar Mats Pertofts positiva inställning
              till kvalitetssatsningar som kommer att göras på de utbildningar
              där man har haft den lägsta lärartätheten. Det ser jag som en
              oerhört viktig markering men också som en rejäl satsning på att
              faktiskt öka kvaliteten när det gäller möjligheter för studenter
              i form av mer kontakt med lärare, mindre grupper och så vidare.
              Vi ser att det är inom sektorer där vi inte har haft så hög kvalitet
              tidigare. Kan vi stärka den kvaliteten nu är det en viktig framtidssatsning.
            </seg>
          </u>
          <note type="speaker" xml:id="i-95072737ffbc83e6-0">
            Anf. 22 FREDRIK MALM (fp):
          </note>
          <note xml:id="i-429282bbe70c761d-0">
            Herr talman! Jag vill börja med att yrka bifall till förslaget
            i utbildningsutskottets betänkande 1 som rör utgiftsområde 16
            om utbildning och universitetsforskning.
          </note>
          <u prev="cont" who="unknown" xml:id="i-ff2fdebb521a0270-0">
            <seg xml:id="i-190c7f3ed3806d8f-0">
              Kunskap och utbildning är en grundbult det vet vi för att skapa
              ett samhälle där individen kan tänka kritiskt, kan tänka själv
              inte minst, vara självständig, växa och få möjligheter i sitt
              liv. Utbildningen är också en förutsättning för att samhället
              som helhet ska fungera, speciellt med våra höga ambitioner för
              välfärd, för en god levnadsstandard och så vidare.
            </seg>
            <seg xml:id="i-6ee622288cb45e9c-0">
              Vi vet också, speciellt i den tid som vi nu lever i där världen
              tvinnas alltmer samman, där ekonomin är global, där arbetsmarknaden
              snart är europeisk i alla fall, att det är en hårdare konkurrens
              i dag. Det är tuffare nu. Det krävs mer av oss. Då vet vi också
              att utan kunskap och utbildning blir våra förutsättningar som
              individer det gäller också Sveriges förutsättningar som samhälle
              sämre att klara oss, att konkurrera, att växa och att bli framgångsrika.
            </seg>
            <seg xml:id="i-79584f46601b75de-0">
              Herr talman! Problemet är att utgångspunkten för den socialdemokratiska
              utbildningspolitiken under lång tid har varit framför allt kvantitativa
              mål. Målet har varit att alla ska bli behöriga och att minst 50
              procent ska läsa vidare. Fokuseringen har varit på antalet platser.
              Man har ökat antalet platser väldigt mycket under de senaste tio
              åren som man styrde, men man har inte ökat resurserna lika mycket.
              Om det blir betydligt fler studenter och resurserna inte följer
              med i samma utsträckning blir det givetvis mindre medel per person.
              Det säger sig självt. Det innebär att det blir en mindre lärartäthet,
              fler studenter per lärare, mindre tid för forskning för den som
              själv är lärare, fler storgruppsföreläsningar och mindre tid för
              handledning. Konsekvensen av allt detta blir givetvis att kvaliteten
              försämras.
            </seg>
            <seg xml:id="i-785664f813cb99fc-0">
              Socialdemokraterna valde alltså att i praktiken offra kvalitetsambitionen
              till förmån för de kvantitativa målen.
            </seg>
            <seg xml:id="i-583d0518dd452077-0">
              Det är precis detta som vi i alliansen nu försöker åtgärda. För
              nästa år föreslår regeringen i budgetpropositionen ytterligare
              240 miljoner till lärosätena för att just höja kvaliteten. Förra
              året var det 120 miljoner. Det är alltså en bra bit mer än det
              som Mats Pertoft tidigare hävdade var alldeles för lite.
            </seg>
            <seg xml:id="i-7bcf3f1e05795ceb-0">
              Problemet är att vi hos oppositionen, framför allt Socialdemokraterna,
              i dag ser precis samma mönster som tidigare. Man har aviserat
              en omläggning av politiken på vissa andra områden inom skolpolitiken
              men uppenbarligen inte här.
            </seg>
            <seg xml:id="i-68a2daf67685885a-0">
              Fokuseringen är framför allt att man ska öka antalet platser
              igen inom den högre utbildningen och att man ska öka antalet platser
              inom vuxenutbildningen. Det förs väldigt få resonemang om kvalitet.
              De stora forskningsanslagen som man hävdar är i stor utsträckning
              också rena stöd till institutioner och myndigheter.
            </seg>
            <seg xml:id="i-821801df51bddce6-0">
              Samtidigt står många platser på högskolorna tomma i dag. Fokuseringen
              på kvantitet har till och med gått så långt att Socialdemokraterna
              har glömt att finansiera förslagen. Det finns inte täckning för
              studiestöd till exempel i den stora satsningen på vuxenutbildningen.
              Socialdemokraterna vill öka antalet studenter men tycks inte bry
              sig om att de ska klara sig ekonomiskt under studiernas gång.
            </seg>
            <seg xml:id="i-b0ca3ef5a79e0127-0">
              Vi i alliansen menar att målet för den högre utbildningen måste
              vara att höja kvaliteten. Det förutsätter att vi satsar mer resurser
              per student. Det förutsätter att vi förbättrar möjligheterna för
              forskning och utveckling och, inte minst, att vi värnar den fria
              akademin och begränsar den politiska styrningen av våra lärosäten.
            </seg>
            <seg xml:id="i-d44489bc0e3b2ae7-0">
              Det här arbetet påbörjades på ett förtjänstfullt sätt av Utbildningsdepartementet
              och den nya politiska ledningen direkt efter valet. Ett av de
              första viktiga besluten i denna kammare var beslutet om att avpolitisera
              högskolestyrelserna i Sverige. Nu tas nästa steg. En utredare,
              Daniel Tarschys, ska nästa år arbeta fram förslag om hur lärosäten
              ska kunna bli mer självständiga.
            </seg>
            <seg xml:id="i-d6a4e748e9237d3d-0">
              Givetvis ska staten samtidigt kunna styra och kontrollera det
              som också för staten och för lagstiftaren är viktiga delar av
              verksamheten, exempelvis dimensionering, effektivt resursutnyttjande
              och kvaliteten i utbildningen.
            </seg>
            <seg xml:id="i-2a58d2be721f8549-0">
              Precis som tidigare föreslagits av den förra regeringen i propositionen
              Forskning för ett bättre liv ökar nu anslagen till forskning.
              Förutom det som slås fast i den propositionen satsar vi ytterligare
              300 miljoner i den proposition som vi nu diskuterar. Förra året
              var det fråga om 200 miljoner, och för nästa år är det aviserat
              om 400 miljoner. Till detta kommer sannolikt mer pengar att skjutas
              till i en kommande forskningsproposition.
            </seg>
            <seg xml:id="i-5be388e853cba660-0">
              Jag tror att det är svårt för oppositionen att vifta bort det
              här och att hänvisa till någon SCB-beskrivning eller annat om
              forskarutbildning, utbildning eller forskning och så vidare. Det
              är svårt att vifta bort de här pengarna därför att det är reella
              pengar. Det är annorlunda när man sitter i opposition och kan
              ösa ut pengar. Det vore lovvärt om Socialdemokraterna någon gång
              kunde realisera den politik som man driver i opposition och satsa
              när man är i majoritet.
            </seg>
            <seg xml:id="i-4c088280ed6d1106-0">
              Läkarutbildningen tar fart. 60 nya friska platser blir det nästa
              år. När utbildningen är fullt utbyggd kommer den att omfatta 330
              helårsstudenter.
            </seg>
            <seg xml:id="i-eeadd4404b3b95db-0">
              Regeringen har också aviserat att det kommer en proposition om
              internationaliseringen i den högre utbildningen. Också detta är
              mycket lovvärt. Precis som föregående talare nämnde har antalet
              studenter ökat mycket, men andelen studerande utomlands har minskat.
            </seg>
            <seg xml:id="i-ca742b823594868e-0">
              Det är viktigt att vi på olika sätt stärker internationaliseringen.
              Vi får säkert anledning att återkomma till detta i en debatt här
              i kammaren när propositionen kommer.
            </seg>
            <seg xml:id="i-25fc042c1a7df64f-0">
              Herr talman! I slutet av november klargjordes också att den efterlängtade
              studiesociala utredningen blir av. En parlamentarisk kommitté
              kommer att arbeta fram till den 31 mars 2009 och på djupet utreda
              och analysera viktiga områden såsom studiemedelssystemet, studiesociala
              frågor och möjligheterna till ökad genomströmning till exempel
              med hjälp av en examensbonus.
            </seg>
            <seg xml:id="i-043495b04b89975e-0">
              I uppdraget nämns också att kommittén ska överväga att föreslå
              hur framtida beloppsnivåer och fribelopp inom studiemedelssystemet
              ska se ut utifrån direktiven. Kommittén ska också pröva om hela
              eller delar av CSN:s verksamhet kan överföras i annan regi och,
              inte minst, se över gränsdragningarna mellan studiemedelssystemet
              och de sociala trygghetssystemen ett mycket viktigt arbete.
            </seg>
            <seg xml:id="i-03301754909f4abe-0">
              Herr talman! Förståelsen för behovet av att förstärka och vässa
              kvaliteten i svenskt utbildningsväsende i kombination med en omtanke
              om studenternas situation och möjligheter att växa som individer
              och att förkovra och bilda sig är kärnan i alliansens och Folkpartiets
              politik för högre utbildning. Vi ser studenterna som subjekt och
              sätter studenterna i centrum. Vi ser dem inte som siffror i kolumner
              över antal, numerärer, som till varje pris ska upprätthållas och
              öka oavsett hur verkligheten, omvärlden och resultaten ser ut.
            </seg>
            <seg xml:id="i-3e4e89c2ee4a25c7-0">
              Den ensidiga fokuseringen på kvantitet i stället för på kvalitet
              är i grunden ett socialistiskt påfund. Det har alltid funnits
              en förkärlek för det storskaliga, det kvantitativa och det planmässiga
              hos den vänster som hellre kramar statsmakten än de medborgare
              som faktiskt byggt upp den.
            </seg>
            <seg xml:id="i-cc202f1d3b77865e-0">
              Det handlar om att inte diskutera dimensionering och kvalitet
              i samma andetag utan om att använda den högre utbildningen, precis
              som man använder mycket annat, som ett verktyg för att nå ett
              för makten ännu högre mål. Det har i Sverige varit att dölja arbetslösheten
              för att på så sätt förbättra regeringens möjligheter att bli omvald.
            </seg>
            <seg xml:id="i-a1af0cb38b29ade1-0">
              Jag vill också, herr talman, säga några ord om behovet av en
              fungerande grund- och gymnasieskola i Sverige. Detta är nämligen
              en förutsättning för att vi också ska klara våra höga ambitioner
              för den högre utbildningen. Om grundskolan och gymnasiet inte
              klarar att upprätthålla en hög kvalitet på undervisningen så att
              eleverna förbättrar sina kunskapsresultat blir förstås också den
              högre utbildningen lidande av detta.
            </seg>
            <seg xml:id="i-5d1958737aeb954f-0">
              Fler studenter behöver en mer omfattande introduktion i så fall,
              i praktiken upprepningar av sådant som man redan borde ha lärt
              sig. Om det brister i förkunskapskraven får den högre utbildningen
              ta konsekvenserna av misslyckandena i skolan för dem i lägre åldrar.
            </seg>
            <seg xml:id="i-c9ef7d1eb65c1e39-0">
              Därför är alliansregeringens skolpolitik med tidiga insatser
              när det gäller läs- och skrivförståelse, mer utvärderingar, tidigare
              betyg, nationella avstämningar och fortbildning för lärarna också
              en central del för att förbättra kvaliteten i den högre utbildningen.
            </seg>
            <seg xml:id="i-127dec73cf47bd5b-0">
              Jag vill specifikt betona vikten av det nya meritvärdessystemet
              för att främja att skolelever i Sverige läser mer främmande språk
              och mer matematik. Det kommer att förstärka förkunskaperna. Främmande
              språk är väldigt viktigt med tanke på den internationella miljö
              som vi befinner oss i.
            </seg>
          </u>
          <note xml:id="i-851c744a7781ae39-0">
            Med dessa ord yrkar jag bifall till utskottets förslag i betänkandet.
          </note>
          <note type="speaker" xml:id="i-7f24d456a7ee9701-0">
            Anf. 23 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-2">
            <seg xml:id="i-636d6fec1d12967b-0">
              Herr talman! Fredrik Malms anförande var kanske inte helt och
              hållet så stringent. I stället var det ganska slarvigt.
            </seg>
            <seg xml:id="i-2e00d1f415c8a320-0">
              Först och främst ser vi inte utbildningen som ett sätt att dölja
              arbetslöshet, utan utbildning är ett sätt att investera i vår
              befolkning. Det är helt nödvändigt för att Sverige och svenskt
              näringsliv ska kunna konkurrera i framtiden. Det handlar om att
              öka kunskapsnivån, inte om att minska den.
            </seg>
            <seg xml:id="i-51753c84bacb5f77-0">
              Slarvigt sägs det att Socialdemokraterna liksom inte har vett
              eller sans när det gäller kvalitet och att vi aldrig har tittat
              på de här frågorna. Men i Education at a glance , som kom för
              ganska länge sedan, jämförs världens olika länder och utbildningssystem.
              I den totala utvärderingen är Sverige etta när det gäller investeringar
              i utbildning.
            </seg>
            <seg xml:id="i-7f5d466fa43a6820-0">
              När det gäller högskolesektorn och forskningen ser man att Sverige
              är det land i världen som satsar näst mest per student på högskolan.
              Om vi sedan går vidare till lärartätheten är Sverige det land
              i hela världen som efter Nya Zeeland har den näst största lärartätheten.
            </seg>
            <seg xml:id="i-041aea23888c1827-0">
              Det är alltså klart att det här med kvalitet inte är helt oväsentligt
              när det talas om svensk utveckling av högskolevärlden. I mitt
              anförande pekade jag däremot på att det behövs ett nytt resursfördelningssystem.
              Det behövs insatser för att öka andelen disputerade lärare. Det
              gäller också att ge eleverna mer lärartid. Därför satsar vi socialdemokrater
              klart mycket mer än alliansen på högskolor och forskning. Bara
              på forskningssidan handlar det om 2 miljarder kronor mer över
              tre år jämfört med hur mycket den borgerliga alliansen satsar.
              Det är klart att det är lite jobbigt för alliansregeringen att
              höra detta. Då höjer man kanske tonläget.
            </seg>
            <seg xml:id="i-ea7fe22fd528a1d6-0">
              Jag vill fråga Fredrik Malm: På vilket sätt har alliansregeringen
              kommit fram till att inte göra de forskningssatsningar som utlovades
              före valet och som Fredrik Malm och Folkpartiet pratade om före
              valet? Varför väntar man med dem till forskningspropositionen?
              Varför gör man inte de här investeringarna nu när svensk industri
              och svenska högskolor säger att det behövs pengar?
            </seg>
            <seg xml:id="i-7bd126081134b5a5-0">
              Faktum är att det inte blir några plus ute på högskolorna. Det
              blir minus, och det är ett ansvar som Fredrik Malm, inte jag,
              bär.
            </seg>
          </u>
          <note type="speaker" xml:id="i-0518510f296d15f3-0">
            Anf. 24 FREDRIK MALM (fp) replik:
          </note>
          <u xml:id="i-449c64e661182dd9-0" who="unknown">
            <seg xml:id="i-00fd68a6f750e784-0">
              Herr talman! Om man tittar på den högre utbildningen enbart utifrån
              de kvantitativa målen går det ut över kvaliteten; det borde vi
              kunna vara tämligen överens om. Om det därtill är så att man använder
              andra verktyg för att mäta arbetslösheten och till exempel inte
              räknar in latenta arbetssökande det vill säga personer som pluggar
              fastän de i själva verket skulle ta ett jobb närhelst de får det;
              det räknas in i andra länders statistik över arbetslöshet och
              så vidare måste också detta självklart vägas in i hela den samlade
              bedömningen när det gäller hur vi bryter utanförskapet, hur många
              som vill jobba eller som har arbete men egentligen vill kunna
              arbeta mer än de gör och så vidare.
            </seg>
            <seg xml:id="i-5a4cf6b54e4293fc-0">
              Det är mycket viktigt att betona att mandatet för den nya regeringen
              är att förändra framför allt jobbpolitiken och utbildningspolitiken.
              De skulle jag vilja säga är de två absolut starkaste mandat den
              här regeringen har. Det är här kritiken har varit förödande mot
              hur det var när Mikael Dambergs parti styrde Sverige. Det är just
              det som gör att vi har en stor legitimitet för att genomföra förändringar
              nu för att stärka kvaliteten och förbättra Sveriges roll som kunskapsnation.
            </seg>
            <seg xml:id="i-00be6cb53e6c3500-0">
              Det är mycket riktigt att vi satsar mycket på forskning i Sverige.
              Men det är inte så att vi ska slås oss för bröstet och säga att
              det är tack vare oss politiker det är så. Vi ska nog tacka Volvo,
              Astra Zeneca och många entreprenörer och företagare och forskningsstiftelser
              i Sverige för att det är så.
            </seg>
          </u>
          <note type="speaker" xml:id="i-ab72ebd664c4856f-0">
            Anf. 25 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-3">
            <seg xml:id="i-e3e5de37750c8036-0">
              Herr talman! Nej, jag tycker inte att Sverige satsar tillräckligt
              mycket på forskning. Därför innehåller vår budget 2 miljarder
              mer på forskningen än den borgerliga regeringens. Det ni säger
              nu efter valet, att ni har gjort tillräckligt mycket och är nöjda,
              stämmer inte alls överens med vad ni sade före valet. Det är det
              ni får äta upp nu. Det är den svekdebatt ni möter på högskolorna
              i dag.
            </seg>
            <seg xml:id="i-106ba75d488d1587-0">
              När man talar om att ni gör stora kvalitetssatsningar verkar
              det som att ni inte har förstått hur det ser ut på högskolor och
              universitet. De här 240 miljoner kronorna kommer inte att märkas
              som en stor investering i kvalitet ute på högskolorna. Varför
              då? Jo, därför att det finns en löneomräkningsklausul som gör
              att man räknar upp lönerna med 0,77 procent. De reella löneökningarna
              är över 3 procent ute på universitet och högskolor. De här 240
              miljoner kronorna räcker inte till löneökningarna på universitet
              och högskolor. Det är verkligheten.
            </seg>
            <seg xml:id="i-b93bbcf79354a8d6-0">
              De här stora kvalitetssatsningarna ni talar om och fortfarande
              hävdar att ni genomför är minus ute i verkligheten. Ute på universitet
              och högskolor är det minus i budgeten, inte plus. Tidigare sade
              många högskolor: Tack vare att man byggde ut högskolan, skaffade
              sig resurser och effektiviserade verksamheten kunde man öka budgeten
              ändå och därmed överleva. Nu drar ni in på platserna plus att
              ni inte kompenserar för löneökningarna, och då skapas det ett
              budgetminus på väldigt många universitet och högskolor där kvaliteten
              drabbas, inte förbättras. Det är verkligheten.
            </seg>
            <seg xml:id="i-2cbbafd7b973c034-0">
              Jag vill avslutningsvis säga att det två gånger under debatten
              påståtts att vi inte satsar på studiemedel för de högskoleplatser
              som vi föreslår. Jo, det finns i vår budget. År 2008 är det 140
              miljoner, 180 miljoner år 2009, 260 miljoner kronor år 2010. Då
              har vi rett ut den frågan.
            </seg>
          </u>
          <note type="speaker" xml:id="i-708854ca7ae911b9-0">
            Anf. 26 FREDRIK MALM (fp) replik:
          </note>
          <u xml:id="i-449c64e661182dd9-1" who="unknown">
            <seg xml:id="i-9af5765eb77f102c-0">
              Herr talman! Det är alltid mycket lättare att sitta i opposition,
              vi har också gjort det under en längre tid. Det var roligt att
              reservera sig nästan 80 år i sträck. Nu får vi styra och ta ansvar.
              Då märker vi att det från Socialdemokraternas sida blir väldigt
              mycket mer pengar i en oppositionsbudget än vad det blev när man
              satt i majoritet. Vi märker att man från Vänsterpartiets sida
              agerar så att en utgift finansieras med en utgift till. Det är
              möjligt att det inom matematiken är så att två minus blir ett
              plus, men det är väldigt svårt att få en sådan budget att i praktiken
              gå ihop om man ska styra.
            </seg>
            <seg xml:id="i-a40fef76ae0f466d-0">
              Herr talman! Vi satsade förra året 200 miljoner extra på forskningen,
              i år 300 miljoner och nästa år 400 miljoner. Det blir, om jag
              räknar rätt, 900 miljoner. Det kommer utöver de grundanslag och
              annat som vi givetvis satsar. Jag vet inte om Mikael Damberg själv
              har lyckats trolla bort de här satsningarna.
            </seg>
            <seg xml:id="i-565dd37e4e0a4007-0">
              Det hänvisas till pris- och löneomräkningen. Det är någonting
              som infördes i början av 90-talet, inte på lönerna utan på priserna.
              Det var Anne Wibble som var finansminister. Man ville inte kompensera
              precis fullt ut till offentligt finansierade institutioner, myndigheter
              och annat av det enkla skälet att det måste finnas incitament
              att också effektivisera och förbättra sin verksamhet.
            </seg>
            <seg xml:id="i-2d0de4b9e5a12ae6-0">
              Det har rått enighet om detta. År 1997 eller 1998 rätta mig om
              jag har fel förstärkte den socialdemokratiska regeringen detta
              Göran Persson genom att också införa detta för lönerna. Det är
              egentligen Mikael Dambergs parti som har infört det, och det har
              rått enighet om det. Det är möjligt att ni vill ta bort det nu
              i opposition. Men ingen verksamhet mår bra av att inte ha ett
              tryck på sig att förbättra och effektivisera verksamheten.
            </seg>
          </u>
          <note type="speaker" xml:id="i-2a03d2ecf18e456d-0">
            Anf. 27 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-1">
            <seg xml:id="i-15f15765d7f58640-0">
              Herr talman! Jag vill kommentera det som Fredrik Malm tog upp
              i replikskiftet med Mikael Damberg om vår budget. Om Fredrik Malm
              går igenom den och läser i rutorna för totalsumma och resultat
              kommer han inte att hitta ett enda minustecken, utan vår budget
              går ihop, och dessutom får vi pengar över. Det finns inga problem
              med den budgeten, utan vi satsar inom det här området bland annat
              på fler disputerade lärare. Vi har en linje att på sikt se till
              att alla högskolor ska ha minst 50 procent disputerade lärare.
            </seg>
            <seg xml:id="i-886acacf904837a4-0">
              Det jag begärde ordet för är att Fredrik Malm talade om att man
              vill öka satsningarna. För att få en bättre kvalitet på studierna
              på högskolor ska man göra satsningar tidigare, i gymnasieskolan
              och ännu tidigare än så.
            </seg>
            <seg xml:id="i-96d09a7d21ca094a-0">
              Det finns elever som väljer att ta en yrkesexamen eller lärlingsexamen.
              Några av kärnämnena ska nu bort för dessa. Kan Fredrik Malm svara
              på vilka ämnen det är som ska bort? Det kommer kanske att bli
              ett eller två ämnen kvar. Vi vet i alla fall att historia är säkrad
              för alla. Men vilka ämnen ska bort samhällskunskap, idrott, estetisk
              verksamhet, religion, naturkunskap?
            </seg>
            <seg xml:id="i-fb6ec3bb2b948cc5-0">
              Jag kan berätta för Fredrik Malm att jag för inte så länge sedan
              var i Växjö och besökte studenter som läste ett program för att
              så småningom bli till exempel polis eller brandman. För dem räcker
              inte de ämnen som ingår, utan man måste läsa vidare. Det är väl
              under den kategori som kommer att hamna under yrkesexamen, antar
              jag. Om man tar bort ännu fler kärnämnen gör man det ännu svårare
              för de här eleverna att gå vidare, och det är ändå deras enda
              möjlighet för att komma till högskolan. Vad gör man för dem? Vad
              gör man i verkligheten för att bredda rekryteringen, för att se
              till att alla faktiskt får en riktig chans och inte en halvdan
              chans?
            </seg>
          </u>
          <note type="speaker" xml:id="i-f6a2726a7e5df8a8-0">
            Anf. 28 FREDRIK MALM (fp) replik:
          </note>
          <u xml:id="i-449c64e661182dd9-2" who="unknown">
            <seg xml:id="i-06a35741f100f31d-0">
              Herr talman! Den viktiga fråga vi ska ställa oss, mot bakgrund
              av de många avhoppen i svensk skola, mot bakgrund av att många
              elever som har gått ut skolan inte upplever att de har de kunskaper
              som arbetslivet kräver om man vill ut och jobba tidigt och utifrån
              Rossana Dinamarcas resonemang om att vissa ämnen kommer att försvinna,
              är: Hur kommer det sig att det på yrkesprogrammen i dag saknas
              kunskaper hos eleverna, och hur kan vi förbättra de här utbildningarna?
              Då är frågan snarare vad det är som fattas, inte vad som kommer
              att lyftas bort.
            </seg>
            <seg xml:id="i-5814efe85d875449-0">
              Vi har ambitionen när det gäller de poäng som krävs för att nå
              behörigheten alltså kärnämnesblocket på ungefär 800 poäng är att
              det inte ska vara hugget i sten att det ska vara precis 800 eller
              900 eller 750 eller så, för det är i grunden ett politiskt beslut.
              Men det avgörande är att vill vi vässa yrkesutbildningarna i Sverige
              och ge möjligheten för den här stora gruppen ungdomar, många av
              dem hoppar av i dag, att gå en yrkesinriktad gymnasieskola och
              därefter komma ut i arbetslivet måste vi stärka yrkesinslagen
              i skolan. Det är den centrala poängen.
            </seg>
            <seg xml:id="i-d1a36ffe14275beb-0">
              Vår uppfattning från alliansens sida vi har gett uttryck för
              den många gånger tidigare är att vi inte kan forma en skola utifrån
              att alla ska bli akademiker eller att alla ska bli behöriga till
              högre studier eftersom avhoppen är så många som de är. Därför
              är den relevanta frågan: Vad är det vi kan lyfta in i de här utbildningarna
              för att förbättra dem? Den frågan kan jag passa tillbaka till
              Rossana Dinamarca. Vad är du beredd att avstå från i de här utbildningarna?
            </seg>
          </u>
          <note type="speaker" xml:id="i-969a527218241292-0">
            Anf. 29 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-2">
            <seg xml:id="i-e085e17481b72485-0">
              Herr talman! Fredrik Malm svarade inte på min fråga. Jag hoppas
              att han i sin andra replik svarar: Vilka ämnen är det som ska
              bort? Vilka ämnen är det som inte är viktiga nog för de här eleverna
              som ska ut i yrkeslivet men också ska vara delaktiga samhällsmedborgare?
              Vilka ämnen, Fredrik Malm? Är det samhällskunskap, naturkunskap,
              idrott, estetisk verksamhet, religion? Vilka ämnen ska bort? Ni
              har bestämt att de här eleverna ska ha bara 500 poäng i kärnämnena.
            </seg>
            <seg xml:id="i-e38203c9377398eb-0">
              Javisst, det är många elever som i dag går på det individuella
              programmet, alltför många. Det är många som inte klarar av gymnasiet.
              Men ingenting blir bättre av att de luras, att de har klarat gymnasiet
              när det sedan inte finns någon annan möjlighet. Ni skär ju ned
              ordentligt på vuxenutbildningen, smalnar av vägarna in till den
              högre utbildningen, tar bort 25:4-regeln och ökar på meritpoängen.
              Vem gynnar detta? Inte är det de som har valt att gå ett yrkesprogram
              eller lärlingsprogram.
            </seg>
            <seg xml:id="i-031106ff5aa870b2-0">
              Jag vill nu veta, Fredrik Malm, vilka ämnen som ska bort. Låt
              mig vara den som avgör om det är intressant att veta eller inte.
            </seg>
            <seg xml:id="i-d9c421987c388adc-0">
              Vi satsar på fler i personalen. Vi tror inte på att tester, nationella
              prov eller tidiga betyg är det som avgör om man får ökade kunskaper
              eller inte. Vi tror att det behövs fler välutbildade lärare i
              skolan. Vi vill göra en ordentlig satsning redan från förskolan,
              se till att det finns bra fritids och bra skolbarnomsorg. På det
              sättet kan vi öka kunskaperna. Vi vill se till att det finns bra,
              öppna skolbibliotek så att läsandet stimuleras. Det avgörs inte
              av en treårig satsning på att läsa, skriva och räkna. Det görs
              med långsiktiga och permanenta lösningar.
            </seg>
          </u>
          <note type="speaker" xml:id="i-a4866f098d8b0de7-0">
            Anf. 30 FREDRIK MALM (fp) replik:
          </note>
          <u xml:id="i-449c64e661182dd9-3" who="unknown">
            <seg xml:id="i-b97b3b4196c8214d-0">
              Herr talman! Ibland när man lyssnar på Vänsterpartiet får man
              uppfattningen att Sverige verkligen har ett genuint konservativt
              parti. Vänsterpartiet är den stora bevararen av den skola som
              svenska folket i allmänhet bedömer har misslyckats med sitt grundläggande
              uppdrag, nämligen att rusta den svenska unga generationen för
              en framtid i en globaliserad miljö som kräver mycket av dem. Kunskapsresultaten
              är för låga i dag. Lärarnas situation är för dålig, ordningsproblemen
              är för stora och avhoppen är för många.
            </seg>
            <seg xml:id="i-06a1e28ed6f8fdbe-0">
              Då kommer Vänsterpartiet och säger att det viktigaste är att
              vi fixerar oss vid exakt den modell eller exakt den ordning som
              har varit tidigare och att vi inte kan genomföra några förändringar.
              Men då kommer problemen att bestå.
            </seg>
            <seg xml:id="i-a07e617ad1e6ee04-0">
              Utgångspunkten för oss är hur vi kan förbättra den svenska skolan
              och hur vi kan ge ungdomar som snabbt vill ut i arbetslivet en
              chans att få en bra yrkesutbildning. Vi tycker att det är väsentligt
              att titta på vilka komponenter som kan föras in i utbildningen.
              Det är det som är utgångspunkten för vårt arbete.
            </seg>
          </u>
          <note type="speaker" xml:id="i-3160ddea43c3a5d6-0">
            Anf. 31 EVA JOHNSSON (kd):
          </note>
          <u who="eva_johnsson_c6ce6f" xml:id="i-c01151e4bc33be7a-0">
            <seg xml:id="i-7631d61d08040bbc-0">
              Herr talman! Jag vill gärna börja med att yrka bifall till förslaget
              i utskottets betänkande nr 1 och avslag på samtliga motioner.
              Därmed har jag sagt en viktig sak under det här anförandet.
            </seg>
            <seg xml:id="i-f2b914ef9de6d912-0">
              Herr talman! De förbättringar som vi kristdemokrater vill göra
              för högskolan har sin utgångspunkt i kunskap, valfrihet och trygghet.
              Högskoleutbildningen ska inte bara ge studenterna specifika ämneskunskaper
              för ett framtida yrke utan den måste också leda till personlig
              utveckling, samhällsengagemang och kritiskt tänkande.
            </seg>
            <seg xml:id="i-52f2f5f7e0d37ba0-0">
              Törsten efter kunskap är ett av de mest framträdande dragen hos
              människan. Den har resulterat i att människan under historiens
              lopp har skaffat sig alltmer kunskap om tillvaron. Det är kunskap
              som ska utvecklas inom ramen för de värderingar som garanterar
              människovärdet och den etiska bas som samhället vilar på. Därför
              är det bra att fler under senare år har fått tillgång till hög
              utbildning.
            </seg>
            <seg xml:id="i-d2a8b0fb272d7f4a-0">
              Däremot är det naturligtvis inte bra att kvaliteten har blivit
              lidande, att var och varannan högskola kan berätta om att grundutbildningens
              kritiska och utvecklande inslag har ersatts av en utbildningsfabrik
              som på löpande band ska klara av student efter student.
            </seg>
            <seg xml:id="i-2a48a130018aace0-0">
              Kristdemokraterna ser två orsaker. Den ena orsaken är det nuvarande
              resursfördelningssystemet. Vi har funderat en hel del runt frågorna,
              och vi har presenterat olika förslag. Det har för oss varit mycket
              glädjande att se att Resursutredningens problembeskrivningar och
              en del av tankegångarna i förslagen ligger mycket nära vad vi
              har fört fram.
            </seg>
            <seg xml:id="i-6f1bbdce003795d9-0">
              Den andra orsaken och den tas också upp av Resursutredningen
              är den underfinansierade kraftiga utbyggnaden av högskoleplatser
              som Socialdemokraterna har stått för på 2000-talet. Jag är lite
              förvånad över att Socialdemokraterna i sina budgetförslag föreslår
              ytterligare högskoleplatser och fortsätter att trampa på en stig
              som ett krympande antal anser vara rimlig.
            </seg>
            <seg xml:id="i-0ad7676757c6106d-0">
              Varför anser man att det är en dålig idé att i stället fylla
              varje befintlig plats med akademiskt innehåll? Det kanske inte
              vore så dumt.
            </seg>
            <seg xml:id="i-5ac2850b7c75a659-0">
              Socialdemokraterna har skrivit i sin motion: Tillväxt och välfärd
              förutsätter en hög utbildningsnivå i hela befolkningen. Kunskapssegregation
              innebär att samhället inte tar vara på alla de människor och de
              kunskaper som finns i samhället. Ojämlikheter i tillgången till
              utbildning betyder dessutom ojämlikheter i makt både över det
              egna livet och i samhället.
            </seg>
            <seg xml:id="i-757772d3814ae2b6-0">
              Men likväl vill Socialdemokraterna inte ägna den strukturella
              svaghet man själv byggt in speciellt stor tanke. Den akademiska
              högskolan har blivit allena saliggörande. Socialdemokraterna vänder
              sin egen arbetartradition ryggen och gör absolut inget för att
              förbättra den skeva balans vi ser mellan akademisk högskola och
              kvalificerad yrkesutbildning. Det finns inte heller förslag på
              hur denna kvalificerade yrkesutbildning ska ges bättre kvalitet,
              stabilitet eller rättssäkerhet utan överlåter detta åt den borgerliga
              utredningen med sikte på just en yrkeshögskola.
            </seg>
            <seg xml:id="i-dd6587ab516e9f34-0">
              Detta är rätt märkligt eftersom KY har visat sig ge bra resultat
              när det gäller anställningsbarhet efter utbildningen. KY bidrar
              till en hög utbildningsnivå som svarar mot de lokala företagens
              behov och leder till fler arbeten. Det är en mycket intressant
              paradox. Socialdemokraternas hejdlösa satsning på högskolan ökar
              i realiteten utbildningsklyftorna i Sverige. Vi får en ökad spänning
              mellan det stora antal som får akademisk utbildning och dem som
              får leva med sin gymnasiala yrkesutbildning ganska bräcklig efter
              de socialdemokratiska åren vid makten.
            </seg>
            <seg xml:id="i-57857e6bcdf6419d-0">
              Herr talman! Sverige har en god position inför framtiden. Sverige
              satsar en stor andel av bnp på forskning och att Sverige ska ha
              en plats bland de ledande nationerna. För detta har vi att tacka
              framstående forskares insatser under flera decennier. Forskningens
              frukter skördas på väl rotade träd efter lång tid av kultivering.
              Nobelpristagaren Arvid Carlsson är en av dem som brukar påminna
              oss om detta. Att Arvid Carlsson är den enda svensk som har fått
              Nobelpris sedan 1983 kan för övrigt stämma till en viss eftertanke
              just dessa dagar.
            </seg>
            <seg xml:id="i-ebb9c05793082a5d-0">
              Forskning är en investering för framtiden, och kunskap är Sveriges
              framtida basindustri vår mest bärkraftiga bro till framtida välstånd.
              Därför blir jag, liksom många med mig, bekymrad över den signal
              som Socialdemokraternas ordförande Mona Sahlin sände till det
              internationella forskarsamfundet när hon i stället för att närvara
              vid Nobelfestligheterna valde att gå på en rockkonsert. Ett sådant
              agerande kan uppfattas som att det ledande skiktet inom den svenska
              socialdemokratin inte avser att prioritera forskning eller att
              på bästa sätt värna om och tillvarata forskningens möjligheter.
            </seg>
            <seg xml:id="i-8dac24782c9851ff-0">
              Sverige behöver en framtidsinriktad forskningspolitik som ger
              vårt land de bästa förutsättningarna för kunskapsutveckling och
              välfärd. Då är det inte minst viktigt att ta vara på den kompetens
              som finns i dag i Forskar-Sverige, att se till att forskare efter
              avlagd forskarexamen kan få möjlighet att forska vidare och meriteras
              ytterligare för en framtida vetenskaplig karriär. Det handlar
              om forskarassistenttjänster. Det handlar om olika insatser för
              att ta till vara dem som har doktorerat och har en kunskap som
              behövs för framtiden.
            </seg>
            <seg xml:id="i-17e5c376e2b8bc11-0">
              På samma sätt som Sverige har en i förhållande till folkmängden
              extremt stor produktion av till exempel fordon, pappersmassa,
              stål, IT-system och läkemedel måste vi för framtiden ha en överandel
              av FoU och forskningsframsteg. Det är nödvändigt att investera
              i forskning för att trygga vår försörjning och för att skapa ett
              samhälle med god hälsa, god miljö och god livskvalitet. Forskning
              är långsiktigt en förutsättning för välstånd. Kunskapsutveckling
              är också en omistlig del av den mänskliga kulturen och har ett
              egenvärde. Det måste finnas gott om plats för fritt vald forskning
              inom en fri högskolesektor utan onödig politisk styrning.
            </seg>
            <seg xml:id="i-1021e955cd61fe5c-0">
              Herr talman! I den föreliggande budgeten tar Kristdemokraterna
              tillsammans med Allians för Sverige ytterligare ett steg för att
              säkerställa en god forskning. Om man däremot tittar i Socialdemokraternas
              budgetalternativ och anslag till forskning kan man se att det
              uppstår vissa problem. Vi har tidigare hört ett antal exempel
              på hur man räknar hit och dit.
            </seg>
            <seg xml:id="i-6caf714aa8b80b1a-0">
              Jag blev lite konfunderad när jag läste motion Fi277 av Mona
              Sahlin med flera. Där framgår det att mer ska satsas på forskning,
              400 miljoner kronor. Under utgiftsområde 14 står det också: Vi
              socialdemokrater är kritiska till regeringens nedläggning av Arbetslivsinstitutet.
              Vidare står det: Vi vill avsätta en del av de ökade forskningsanslag
              som vi föreslår till just arbetslivsforskningen.
            </seg>
            <seg xml:id="i-66ce42aab42a2dc5-0">
              Den som då tittar på utgiftsområde 16 i motionen hittar dock
              inte någon specificering. Den specificeringen finns inte heller
              i utgiftsområdesmotionen Ub556 av Marie Granlund.
            </seg>
            <seg xml:id="i-bacaab1549046ad2-0">
              En grundprincip är att förslag bör vara finansierade, oavsett
              om man sitter i opposition eller majoritet. Min självklara fråga
              till Mikael Damberg måste bli: Hur stor del av de 400 miljoner
              kronorna som är Socialdemokraternas forskningssatsning inom utgiftsområde
              16 Utbildning och universitetsforskning är det egentligen som
              ska brandskattas och övergå till utgiftsområde 14 Arbetsliv? Med
              tanke på att budgeten för Arbetslivsinstitutet omslöt 374 miljoner
              kronor år 2006 borde det kvarstå 26 miljoner till den offensiva
              forskningen i Socialdemokraternas förslag.
            </seg>
          </u>
          <note type="speaker" xml:id="i-1f5b8f970a0c9cec-0">
            Anf. 32 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-4">
            <seg xml:id="i-46d17e7abe491a71-0">
              Herr talman! Jag hade först inte tänkt begära ordet, men efter
              dessa rallarsvingar känner jag mig ändå föranledd att gå upp i
              talarstolen.
            </seg>
            <seg xml:id="i-47dff09c2a93785e-0">
              Det första jag måste säga är att det kanske är ännu mer anmärkningsvärt
              att skolminister Jan Björklund inte deltar i kammaren när vi diskuterar
              skolbudgeten än att Mona Sahlin inte är med på festen efter prisceremonin
              för att hon ska titta på den stora kungen Bruce Springsteen. Men
              det kan vi kanske debattera i något annat sammanhang.
            </seg>
            <seg xml:id="i-4977e52aeb59c1bd-0">
              Jag har ingen annan uppfattning om kvalificerad yrkesutbildning.
              Det är jätteviktigt att satsa på kvalificerad yrkesutbildning.
              Men i den här diskussionen blottläggs en väldigt ideologisk skillnad
              mellan höger och vänster i utbildningspolitiken. Det är inte första
              gången högern i svensk politik föraktfullt har talat om att alla
              barn och ungdomar som växer upp i det här landet inte behöver
              utbildning. Men att gå så långt som att säga att den hejdlösa
              satsningen på högre utbildning som Sverige har genomfört har ökat
              utbildningsklyftan i samhället är ett tämligen unikt uttalande
              till och med från en borgerlig politiker.
            </seg>
            <seg xml:id="i-95d392f13574be91-0">
              Vi läser i betänkandet att andelen högskolenybörjare från arbetarhem
              har ökat från 18 till 25 procent åren 1994 till 2006. Det är en
              framgång, i alla fall utifrån mitt perspektiv, att fler människor
              från arbetarhem väljer att studera vidare på högskolan. Jag är
              inte av den uppfattningen att alla begåvade barn är barn till
              akademiker eller tjänstemän. Jag tror att det finns väldigt begåvade
              arbetarbarn också som inte får chansen i dagens system. Därför
              har Sverige och svenskt utbildningsväsende en tradition av att
              försöka bryta social snedrekrytering och ge alla barn och ungdomar
              chansen att förverkliga sina utbildningsdrömmar.
            </seg>
            <seg xml:id="i-556e1276f9d4eddc-0">
              Men det här ligger ju i linje med högerns utbildningstradition
              där man motarbetade den nioåriga grundskolan, motarbetade gymnasieskolan
              och föraktfullt avvisade Kunskapslyftet där vi satsade på vuxenutbildningen.
              Nu har man igen motarbetat flera utbyggnader av den högre utbildningen
              i Sverige. Jag tror att det är centralt för Sverige möjligheter
              att konkurrera i framtiden, men det är också en rättvis politik.
              Det bra att det har blivit tydliggjort i dagens debatt att vi
              har helt olika syn på detta.
            </seg>
          </u>
          <note type="speaker" xml:id="i-a921901571b4ebb3-0">
            Anf. 33 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-c01151e4bc33be7a-1">
            <seg xml:id="i-8d990b9c03191bfa-0">
              Herr talman! En sanning blir inte större för att man höjer rösten,
              Mikael Damberg. Vi kan väl i alla fall vara helt överens om att
              arbetarklassen har varit sviken i tolv år. Den har varit sviken
              under en lång tid av socialdemokratiskt styre. Vi sviker inte.
              Vi tror nämligen att de barn som kommer från studieovana familjer
              behöver en tydligare stöttning. Den stöttningen vill vi ge direkt
              i grundskolan. Det är att inte svika dem som har en studieovan
              hemmiljö. Ni har svikit, vi gör det inte. Vi gör en tydlig satsning
              i de tidiga åldrarna. Vi gör också en tydlig satsning på lärarutbildningens
              kvalitet. Det handlar om att stötta barnen från tidig ålder.
            </seg>
            <seg xml:id="i-e65b055d178ec96c-0">
              Dessutom tror vi att begåvning kan ta sig olika uttryck. En del
              har en stark begåvning med inriktning mot forskning och högre
              utbildning. Andra har en handens begåvning som vi värdesätter.
              Vi vill också göra det möjligt för människor som har den typen
              av kunskap att få kvalificerade yrkesutbildningar. Vi gör rejäla
              satsningar för att olika typer av kunskaper ska uppvärderas från
              tidig ålder och genom hela livet.
            </seg>
            <seg xml:id="i-849433735c22a38f-0">
              Dessutom har vi, till skillnad från Socialdemokraterna, beslutat
              att alla har rätt till gymnasiekompetens. Man ska inte bara ha
              en möjlighet, utan man har rätt till gymnasiekompetens. Det, Mikael
              Damberg, är en rejäl satsning för dem som vill göra ytterligare
              en prövning.
            </seg>
          </u>
          <note type="speaker" xml:id="i-c542dd7167680f84-0">
            Anf. 34 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-5">
            <seg xml:id="i-e34f76149bdcf20c-0">
              Herr talman! Det var Socialdemokraterna som byggde ut den kvalificerade
              yrkesutbildningen. Det är jättebra att den borgerliga regeringen
              gillar KY. Jag har ingenting emot det. Det är bra att vi är överens
              om det.
            </seg>
            <seg xml:id="i-aad554ef26df1334-0">
              Jag tror, till skillnad från Kristdemokraterna, att de tidiga
              insatserna ska ske redan i förskolan. Det är första steget på
              det livslånga lärandet. Då behöver vi inte reformer som vårdnadsbidrag
              eller barnomsorgspeng där man tar bort kvalitetspengar från förskolan
              och gör någonting annat av dem. Vi kan säkert ha en debatt om
              detta i andra sammanhang.
            </seg>
            <seg xml:id="i-cce2f68ec04c7934-0">
              Låt oss gå in på de yngre åldrarna. Det behövs tidiga insatser
              där. Vi är tydliga med det. Vi går vidare till gymnasieskolan.
              Där sänker den borgerliga regeringen kunskapskraven på två av
              tre inriktningar i den nya gymnasieskolan. Det är helt fel väg
              att gå. Sedan går vi över till komvux och vuxenutbildningen där
              man skär ned och tar bort en tredjedel av platserna. Sedan kommer
              vi vidare till högskolan där man försöker minska antalet platser
              och framför allt ändra intagningsreglerna så att människor med
              arbetslivserfarenhet, som har varit ute i produktionen några år
              och vill tillbaka till högskolan eller kanske tvingas tillbaka
              till högskolan för att kunna behålla sitt jobb eller få sitt drömjobb,
              får svårare att komma in. Det är en konsekvent politik för att
              sortera och begränsa människor som kommer från studieovana familjer.
              Det är en konsekvent politik. Det ska jag ge den borgerliga regeringen
              rätt i, men tyvärr är det fel politik. Vi skulle behöva en helt
              annan inriktning.
            </seg>
          </u>
          <note type="speaker" xml:id="i-598a3d6d5249ca46-0">
            Anf. 35 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-c01151e4bc33be7a-2">
            <seg xml:id="i-56bf00a9a593f664-0">
              Herr talman! Visst kan vi vara överens om att vi inte är överens.
              Det är alldeles tydligt. Men det är bra när vi blir tydliga i
              debatten, och det är bra när skillnaderna också blir tydliga.
              Det tycker jag är viktigt.
            </seg>
            <seg xml:id="i-064c22220bbbd3a3-0">
              Naturligtvis finns det stora skillnader på hur vi över huvud
              taget ser på människor, kanske framför allt på människors möjligheter,
              förutsättningar och önskemål. Den stora skillnaden kanske helt
              enkelt handlar om att vi tror att människor är olika. Vi tror
              inte att alla ska göra samma val. Vi vill inte peka med hela handen
              och säga: Gör så här så är ni duktiga. Ni ska alla in på högskola
              och universitet, oavsett om ni vill, trivs eller kan. I stället
              tror vi på mångsidighet. Vi tror på ett knippe av möjligheter,
              och vi uppvärderar all typ av kunskap. Ja, där skiljer vi oss
              åt.
            </seg>
            <seg xml:id="i-b584189e835041fb-0">
              Den stora fråga som irriterar många i oppositionen gäller den,
              som man kallar det, nedskärning som vi gör. Man skulle också kunna
              formulera det på ett annat sätt och säga att det handlar om anpassning.
              Om man upptäcker att det står en mängd tomma platser på universitet
              och högskolor och ingen söker till dem kan man givetvis säga att
              vi ska öka antalet platser, för då kanske fler söker till platserna.
              Möjligen blir det ännu fler tomma platser. Vi tycker att en anpassning
              till efterfrågan är ett lämpligare sätt att handskas med skattemedel.
            </seg>
          </u>
          <note type="speaker" xml:id="i-99f8033c862f9f82-0">
            Anf. 36 Statsrådet LARS LEIJONBORG (fp):
          </note>
          <u xml:id="i-449c64e661182dd9-4" who="unknown">
            <seg xml:id="i-47e0434d2971e652-0">
              Herr talman! Vi som för den här debatten kan gratulera oss själva
              till att vi av våra partier fått uppdraget att ägna oss åt detta
              viktiga område. Man skulle önska att kammare och läktare var fyllda
              av människor när diskussionen förs, men riktigt så är inte fallet.
            </seg>
            <seg xml:id="i-7c8d40e33d119ace-0">
              Ekonomer bedömer numera att mer än hälften, kanske så mycket
              som 90 procent, av den tillväxt som äger rum beror på ny kunskap.
              Den siffran påminner oss om hur avgörande det här politikområdet
              är. Som flera redan påpekat i debatten påmindes vi nu på morgonen
              om hur kunskap och vetenskap också blir avgörande för mänskligheten
              när den ska lösa sina avgörande framtidsfrågor, till exempel frågan
              om klimathotet. Dessutom påmindes vi svenskar om vår lysande vetenskapstradition.
              Svante Arrhenius nämndes som den förste som utan datorer, med
              hjälp av handskrivna ekvationer, räknade ut att växthuseffekten
              skulle komma att äga rum. Det kan även påpekas att de allra flesta
              forskare som mäter växthuseffekten använder Celsius temperaturskala,
              och även Celsius var svensk vetenskapsman.
            </seg>
            <seg xml:id="i-ef03347ac4677158-0">
              Med all rätt riktades uppmärksamheten i dag mot Bert Bolin, en
              numera åldrig men en gång i tiden mycket framstående svensk vetenskapsman.
              Han var en av initiativtagarna till IPCC, som gör att vi nu har
              fakta att falla tillbaka på när vi diskuterar kampen mot klimathotet.
              Det är vår uppgift, vi som har ansvaret för det här politikområdet,
              att se till att den kunskapstraditionen förs vidare.
            </seg>
            <seg xml:id="i-6eeb492694c8b9e8-0">
              Ett litet problem är att vi när vi för denna diskussion använder
              samma värdeord. I och för sig är det väl inte bara ett problem
              utan också en fördel att vi alla säger att Sverige ska ha en högskola
              i världsklass, att alla ska kunna förverkliga sina drömmar och
              så vidare. Men om man som åskådare sitter på läktaren och försöker
              förstå de politiska skillnaderna kan det vara lite svårt. Det
              kräver att man på något sätt höjer sig över värdeorden, och kanske
              till och med över den lite tröttsamma anslagsdiskussionen. Det
              krävs en väldig insikt i ämnet för att inse att om vi till exempel
              ökar antalet vuxenutbildningsplatser kräver detta ytterligare
              studiemedel, och därmed måste vi öka CSN-anslagen i motsvarande
              grad. Om man glömt bort det har man gjort det lite för lätt för
              sig. Det är dock inte så lätt att förstå om man följer den här
              diskussionen utifrån.
            </seg>
            <seg xml:id="i-436693e42d699090-0">
              Jag skulle ändå vilja säga att jag tycker att den tidigare majoriteten
              slarvade med kunskapspolitiken på ett antal områden. Ett sådant
              var ungdomsskolan. Jag kan påstå det och som bevis anföra att
              DN Debatt var och varannan månad publicerar artiklar där företrädare
              för den dåvarande majoriteten erkänner att de hade fel skolpolitik
              och nu ska ändra den. Nu ska de bli mer lika alliansen och Folkpartiet.
              Det är ett bevis på att den skolpolitik de förde inte var bra
              och något som även utomstående kan förstå.
            </seg>
            <seg xml:id="i-13f2fe7f31a9722c-0">
              Var det inte till och med så att vänsterpartiledaren i en artikel
              på DN Debatt skrev att också Vänsterpartiet haft fel skolpolitik
              och att den nu ska bli mer lik alliansens? Det måste kännas lite
              genant för er att ni under den tidigare perioden likt ståndaktiga
              tennsoldater förfäktade den politik som ni nu dömer ut som felaktig.
              Detsamma gäller er politik i fråga om yrkesutbildning. Till och
              med LO:s ordförande har skrivit, på samma debattplats, att den
              politik som förts inte givit ungdomar som vill ha en gedigen yrkesutbildning
              tillräckliga möjligheter och att det måste ske en förändring.
              Den nya politiken innebär att arbetarklassen nu får den politik
              som dess fackföreningsledare efterfrågar.
            </seg>
            <seg xml:id="i-7f38bc1538fcc6c9-0">
              Rossana Dinamarca sade att vi inte uppvärderar yrkesutbildning
              och att vi nedvärderar arbetarklassen. Men arbetarrörelsens egna
              fackliga företrädare efterfrågar ju den politik som vi för. A
              working class hero is something to be, sjunger Bruce Springsteen,
              för att tala med en poet som den politiska grenen av arbetarrörelsen
              uppenbarligen föredrar framför Nobelfest.
            </seg>
            <seg xml:id="i-80e5e2608448d42d-0">
              Det tredje området gäller högskole- och forskningspolitiken.
              Det har av dagens debatt framgått att anslagsutvecklingen under
              de år ni var i majoritet och hade ansvaret var bekymmersam. Den
              budgetutveckling som då var innebar att anslaget gröptes ur. När
              ni nu är i opposition, och inte behöver vara så noga med att nya
              studenter också ska ha studiemedel och sådant, är det lätt att
              få fram nya medel. När det däremot gällde att få fram riktiga
              pengar var det mycket, mycket svårare.
            </seg>
            <seg xml:id="i-6a3e4493a6f997f7-0">
              Mikael Damberg sade att regeringen har bestämt sig, och så är
              det. Vi har en mycket tydlig prioritering. Det kom nya månadssiffror
              från Ams i går som visar att den öppna arbetslösheten är 3,1 procent.
              Det är den lägsta siffran sedan den sifferserien inleddes. Antalet
              nyanmälda platser var i november det högsta på flera årtionden.
            </seg>
            <seg xml:id="i-16dc120486ce9761-0">
              Vi har bestämt oss, ja. Det är jobblinjen som gäller. Vi prioriterar
              en ny politik för att få fram nya jobb. Därmed har vi gjort en
              del skatteförändringar jobbskatteavdraget, avskaffandet av förmögenhetsskatten
              som stöder den jobbpolitiska inriktningen. På längre sikt är emellertid
              hög kvalitet i utbildningen en helt avgörande faktor för att den
              politiken ska bli framgångsrik också i fortsättningen. Det är
              därför vi för den politiken.
            </seg>
            <seg xml:id="i-8531094c286f3479-0">
              Jag vill passa på att tacka utbildningsutskottet för dess medverkan
              i den ganska dramatiska och intensiva politikomläggning som nu
              sker. Det har inneburit mycket arbete inte bara för oss på departementet
              utan också för er i utskottet.
            </seg>
            <seg xml:id="i-14e29c22a2c29e13-0">
              Det här med anslagssystemet till högskolan är lite krångligt,
              och det har framgått av denna debatt att inte ens de som sysslar
              med detta dagligen riktigt har förstått systemet.
            </seg>
            <seg xml:id="i-46f1b12d013592e0-0">
              Det nuvarande systemet som vi alla hoppas ska förändras bygger
              på att högskolan får pengar bland annat i förhållande till hur
              många studenter de räknar med att utbilda. Visar det sig att det
              kommer färre studenter blir man återbetalningsskyldig. Dock är
              det inte så som Mats Pertoft sade här att denna återbetalningsskyldighet
              uppstår omedelbart. Underproduktionen som anslagsteknikerna kallar
              det är 1 miljard vilket Mats Pertoft så riktigt påpekade. Man
              behöver dock inte betala in den summan omedelbart, utan man har
              tre år på sig. Under den tiden ska man naturligtvis jobba hårt
              för att försöka attrahera fler studenter. Även jag tycker förstås
              att det är en fördel att de platser man har inrättat verkligen
              fylls.
            </seg>
            <seg xml:id="i-e79407251f0d89d7-0">
              Vi har inte på något sätt dragit in den miljarden, men man får
              bara röra den om man får nya studenter. Poängen med de 240 miljoner
              som vi har tagit från platser som i allt väsentligt är tomma är
              att man måste använda dem för kvalitetssatsningar. Där behöver
              man inte invänta nya studenter, utan dem ska man använda ändå.
              Det är den anslagstekniken som inte ni riktigt verkar ha förstått.
            </seg>
            <seg xml:id="i-f38ab27185a69326-0">
              Sedan lång tid tillbaka arbetar vi i Sverige med fyraåriga planeringsperioder
              för forskning. Det är klart att man i begränsad utsträckning även
              mellan de beslutstillfällena kan tillföra extra medel, och jag
              är stolt över att jag mellan två sådana beslutstillfällen har
              fått fram 900 miljoner. Men ska man få en långsiktighet i detta
              är det naturligtvis framför allt vid forskningspropositionerna
              vart fjärde år som betydande resurser ska tillföras.
            </seg>
            <seg xml:id="i-369af991970ebe46-0">
              En fråga uppstår när man hör Mikael Damberg här. Är det ni nu
              har allokerat till forskningen för de kommande åren enligt er
              uppfattning tillräckligt för att Sverige ska stå starkt i den
              internationella forskningskonkurrensen och till exempel nå enprocentsmålet?
              Själv är jag övertygad om att det kommer att vara alldeles för
              lite. Jag hoppas och tror att regeringens forskningsproposition
              kommer att innehålla större resurser än dem ni har föreslagit.
            </seg>
            <seg xml:id="i-bbd4134d4d702933-0">
              Men pengar är inte allt, utan det handlar också väldigt mycket
              om andra kvalitetsåtgärder. Där är just detta med lärosätenas
              och forskningsinstitutionernas frihet väldigt avgörande. När man
              lyssnar på oppositionen kan man tro att det råder upprorsstämning
              mot regeringen på våra lärosäten. Så är det inte alls. Jag har
              nu besökt samtliga universitet i Sverige, och det finns både betydande
              förhoppningar på regeringens politik och ett konstaterande att
              det vi har levererat detta första år med utskottets benägna medverkan
              är i helt rätt riktning. Styrelsereformen var rätt. Det är rätt
              att slå ihop Lärarhögskolan i Helsingfors med universitetet. Det
              är rätt att tillföra kvalitetsmedel i stället för att satsa på
              fortsatt kvantitativ utbyggnad och så vidare.
            </seg>
            <seg xml:id="i-81a9feb21f3d6484-0">
              Vi ska fortsätta den här vägen, för just en kombination av ökade
              resurser och vaktslående om akademisk frihet är en framgångsväg.
              Den uppskattas på universiteten och högskolorna, och jag är övertygad
              om att detta också gör att Sverige står starkt i en hårdnande
              kunskapskonkurrens.
            </seg>
          </u>
          <note type="speaker" xml:id="i-95b5330ccf9d446a-0">
            Anf. 37 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-6">
            <seg xml:id="i-b6a3f84315b9525e-0">
              Herr talman! Vi kan börja med att konstatera att Lars Leijonborg
              är långt ifrån någon working class hero om man tittar på den politik
              som den borgerliga regeringen just nu bedriver. Det handlar om
              otillräckligt med pengar till den forskning som utvecklar industrin
              och Sveriges konkurrenskraft. Det är sämre kvalitet på yrkesprogrammen.
              Det är mindre pengar till vuxenutbildningen. Det går liksom åt
              fel håll när det gäller dessa frågor.
            </seg>
            <seg xml:id="i-8fa2955a11aaecad-0">
              Det är lite intressant. Vi kunde ha skrivit under på inledningen
              i Lars Leijonborgs anförande att Sverige ska konkurrera med kunskap,
              kvalitet, forskning och högre utbildning. Det är viktigt för Sverige.
              Vad sades? Jo, att 90 procent av tillväxten beror på ny kunskap.
              Då borde vi fokusera debatten och försöka bli överens om just
              detta.
            </seg>
            <seg xml:id="i-46a871961674b973-0">
              Då blir jag orolig, för detta är ändå en budgetdebatt som handlar
              om vilka prioriteringar vi gör i budgeten. Lars Leijonborg har
              ett resonemang som säger att på kort sikt måste vi prioritera
              avdragsrätt för hushållsnära tjänster. Därför satsar regeringen
              1,3 miljarder kronor i budgeten på att man ska få avdrag om man
              får löven krattade eller har ett grillparty vid sitt sommarhus
              vid Medelhavet. Det är möjligt att dessa 1,3 miljarder kronor
              gör mest nytta för Sveriges långsiktiga konkurrenskraft, eller
              så är det som egentligen borde göras det som Lars Leijonborg säger
              ska göras på lite längre sikt. Då handlar det om högre kvalitet
              på högre utbildning och forskning.
            </seg>
            <seg xml:id="i-c5a489bc0df3b196-0">
              Jag tycker att dessa vägval låter obehagliga för en regering
              att ta ansvar för, men det är ändå ni som gör dessa vägval. Trots
              att ni genomför offentligt stora skattesänkningar och gör en omläggning
              av politiken som är djupt orättvis försöker vi i vårt budgetalternativ
              avsätta tillräckligt mycket pengar för de framtidsinvesteringar
              som krävs både för Sverige som nation och för de unga människor
              som i dag går på gymnasiet och drömmer om att göra en utbildningsresa
              och studera på högskolan. Vi måste klara av och orka med att göra
              båda delarna satsa både på våra ungdomar och mer på kvalitet och
              forskning. Och i det blir regeringen högskolorna och universitetsvärlden
              svaret skyldig.
            </seg>
          </u>
          <note type="speaker" xml:id="i-9757482f6c6d3fbc-0">
            Anf. 38 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-5" who="unknown">
            <seg xml:id="i-954ea5f8e71b5b3a-0">
              Herr talman! Detta är som sagt en budgetdebatt. Jag försökte
              ta lite hänsyn till publiken, för det kan ju inte vara så lätt
              för alla att följa denna budgetteknik. Men med tanke på att det
              är så få som lyssnar på läktaren går jag ändå in på lite teknik
              apropå det där med att vi skär ned på yrkesutbildningen.
            </seg>
            <seg xml:id="i-338bb35b0dd27600-0">
              Ni kritiserade mig kraftigt för att jag föreslog riksdagen ett
              avskaffande av rekryteringsbidraget. Var finns återinförandet
              av rekryteringsbidraget i ert budgetalternativ? Det har ju försvunnit.
              Ni skrek när det avskaffades, men ni återinför inte, vad jag kan
              finna, något rekryteringsbidrag i ert alternativ.
            </seg>
            <seg xml:id="i-534bf22b7a3175c4-0">
              Jag har inte ansvaret för yrkesutbildningsfrågorna i regeringen,
              men jag hade ändå åtagit mig att på Arlanda möta det svenska yrkeslandslaget
              när man återkom från VM i Tokyo med två bronsmedaljer och många
              hedersomnämnanden häromveckan. Jag var väldigt stolt över det,
              för jag tycker att det var ett hedersuppdrag. Bland flera av dem
              jag talade med då detta svenska yrkeslandslag stöds av Svenskt
              Näringsliv och av fackföreningsrörelsen rådde en stor enighet,
              både i mottagningskommittén och bland dem som hade varit i Japan,
              om att inriktningen på den socialdemokratiska yrkesutbildningspolitiken
              var mycket olycklig.
            </seg>
            <seg xml:id="i-160f15ac7380fa3d-0">
              Jag vill inte göra något generellt påstående, men när det gäller
              yrkesutbildningspolitiken förtjänar jag och den nuvarande regeringen
              bättre benämningen working class hero än Mona Sahlin och hennes
              parti.
            </seg>
          </u>
          <note type="speaker" xml:id="i-fe8cc91fada757b9-0">
            Anf. 39 MIKAEL DAMBERG (s) replik:
          </note>
          <u who="mikael_damberg_567c84" xml:id="i-c4effefb361b7122-7">
            <seg xml:id="i-c29f9ff4c58fd9c1-0">
              Herr talman! Det är ändå lite symtomatiskt att högskole- och
              forskningsministern inte vill tala om högskola och forskning utan
              om yrkesutbildning. Vi kan gärna ta den debatten, men det säger
              något om att man är lite besvärad över att nu möta argument som
              säger att Lars Leijonborg stod i valrörelsen och sade att det
              skulle bli stora kvalitetssatsningar på högskolorna, när det nu
              blir minus när man räknar lokalt.
            </seg>
            <seg xml:id="i-e523fb3850764f34-0">
              Man trodde att det skulle bli stora forskningsanslagshöjningar,
              och nu visar det sig att de forskningsanslagshöjningar som finns
              inte räcker till och att det behövs mer. Och jag kan svara på
              frågan. Detta är inte något slags målsättning för ett socialdemokratiskt
              budgetalternativ, utan det var vad vi orkade prestera i det budgetläge
              som den borgerliga regeringen nu har presenterat för oss.
            </seg>
            <seg xml:id="i-cf0f1fc7429177a0-0">
              Jag läste Expressens ledarsida i dag. Utslagning à la Nuder stod
              det, och det som är intressant med den kolumnen är att liberaler
              i Sverige nu öppet argumenterar för en helt annan jobbpolitik,
              och du gjorde det också. Jobbpolitiken nu handlar om att produktivitetsutvecklingen
              i Sverige har gått för långt. Så här står det: I världens modernaste
              land fanns det inte plats för lågproduktiva företag. Detta är
              problemet. Sedan säger man: Många politiker, inte minst bland
              socialdemokrater, verkar tycka att det är en bra utveckling. Vi
              ska inte konkurrera med låga löner utan med högutbildad arbetskraft,
              säger ledaren, indignerad över att det här är någonting negativt.
              Vidare säger man: De som tjatar om produktivitetsutveckling borde
              stanna upp och ta sig en allvarlig funderare. Vad är det för samhälle
              man egentligen skapar?
            </seg>
            <seg xml:id="i-9da22793c59fc9b0-0">
              Jag skulle vilja säga precis tvärtom. Kan du ta avstånd från
              den här artikelns inriktning, att Sverige inte behöver en högre
              produktivitetsutveckling? Det vi talar om är svensk industris
              konkurrenskraft. Det är företagens möjligheter att betala höga
              löner i framtiden, att vi faktiskt får tillräckligt många jobb
              som det går att leva av i den framtida ekonomin.
            </seg>
            <seg xml:id="i-8826ffeea5937211-0">
              Här finns det en stor ideologisk skillnad mellan vänster och
              höger i svensk politik. Vi är oroade över att regeringen gör fel
              budgetprioriteringar. Man prioriterar lövkrattning i stället för
              forskning och högre utbildning, och det kommer att leda fel.
            </seg>
          </u>
          <note type="speaker" xml:id="i-8c4d972293ce6c75-0">
            Anf. 40 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-6" who="unknown">
            <seg xml:id="i-b2063db79801de5c-0">
              Herr talman! Om alternativet för en person är att stanna kvar
              hemma, kanske ligga i sängen, och kvittera ut bidrag eller att
              se till att vår stadsmiljö med våra parker blir vackrare tycker
              jag att det är bättre att vi värnar vår stadsmiljö och att människors
              värdighet hävdas så att de känner att de bidrar, att de lever
              på sin egen lön och inte behöver leva på andra. Om det i statsräkenskaperna
              bokförs som en lägre produktivitet tycker jag ändå att det innebär
              att Sverige står starkare, därför att den utslagning och det utanförskap
              som vi har haft i Sverige skapar ett djupt, långsiktigt problem
              som jag anser att det är helt rätt att vi nu attackerar kraftfullt.
              Det var det uppdrag vi fick från väljarna.
            </seg>
            <seg xml:id="i-de6f76920c715a73-0">
              På längre sikt är det naturligtvis oerhört viktigt att svensk
              produktivitet på nytt ökar. Därför är det avgörande med stora
              forskningssatsningar, bättre infrastruktur och ett bättre företagsklimat.
              Allt det står på alliansens agenda, och vi har tagit beslutsamma
              steg i den riktningen.
            </seg>
            <seg xml:id="i-2af433f1e4c77c17-0">
              Men att produktiviteten just nu registreras som låg är ju en
              effekt av att vi har lyckats så fantastiskt bra i vår jobbpolitik,
              och vi tycker att det är en rättvisepolitik. Det är i hög grad
              att skapa ett mänskligare och mera sammanhållet Sverige. Det tänker
              vi inte ändra på. Däremot ska vi göra ännu mer framöver för att
              med hjälp av stora forskningssatsningar bidra till att produktiviteten
              till exempel i svenska exportföretag ökar.
            </seg>
          </u>
          <note type="speaker" xml:id="i-ef67824ef2f2e679-0">
            Anf. 41 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-3">
            <seg xml:id="i-be14043c3dcf7c5b-0">
              Herr talman! Det här verkar bli en väldigt bred diskussion. När
              det gäller resultaten av arbetsmarknadspolitiken kunde man ju
              i gårdagens nyheter notera att socialbidragen ökar i ett väldigt
              stort antal kommuner i landet. Det vet jag inte om det är det
              bästa betyget.
            </seg>
            <seg xml:id="i-5599489383cadf9e-0">
              Vad jag framför allt noterade i Lars Leijonborgs inlägg var att
              han medgav det ogenomträngliga i resursfördelningssystemen när
              det gäller högskolan, och det har jag också varit inne på flera
              gånger. Problemet är ju att det är regeringen som har misslyckats
              med att kommunicera det här med högskolevärlden. Även om de kanske
              är väldigt trevliga när Lars Leijonborg möter dem ute på fältet
              efterfrågar de den här reella satsningen på kvalitet. Det är en
              komplicerad historia. Det kan vi vara överens om. Det är bra att
              jag nu vet att det är tre års återbetalningstid. Det visste jag
              inte. Jag visste däremot att det rörde sig om 1 miljard eller
              700800 platser som inte hade utnyttjats.
            </seg>
            <seg xml:id="i-6d733229587c9fc5-0">
              När kommer denna reella satsning som vi inte har sett och som
              man i högskolan väntar på? Hur kommer ministern att se till att
              garantera att det här verkligen blir en satsning som också upplevs
              ute i verksamheterna, på golvet, och inte något där man enkelt
              och väldigt tydligt kan räkna ut att det egentligen är nedskärning
              hela vägen, inklusive den bristande löneuppräkning som har berörts
              tidigare i debatten? De frågorna skulle jag gärna vilja ha svar
              på.
            </seg>
          </u>
          <note type="speaker" xml:id="i-9926f816fbfed111-0">
            Anf. 42 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-7" who="unknown">
            <seg xml:id="i-f42d2585362de1f5-0">
              Herr talman! Jag tycker att det är en intressant fråga hur vi
              ska kunna utforma system som är så begripliga att det går att
              ha en vettig demokratisk debatt om dem. Anslagssystemet till högskolan
              uppfyller inte riktigt det kravet.
            </seg>
            <seg xml:id="i-83560d13b0eaa997-0">
              Först och främst har vi situationen att pengarna är beroende
              av produktionen, som det heter, alltså av hur många studenter
              som verkligen utbildas. Om det något år är för få studenter har
              man några år på sig att öka det antalet igen.
            </seg>
            <seg xml:id="i-2bdd1c5eec789fb7-0">
              Till den faktorn kommer det som gäller alla offentliga verksamheter,
              att man har ett effektivitetskrav på sig. Häromdagen var det en
              debatt här i kammaren om anslagen till rättsområdet som jag hörde
              refererad. Där talade förre justitieministern Thomas Bodström
              om hur mycket han hade tillfört polisen. Då räknade han med de
              pengar som hade gått till pris- och löneomräkning. Men eftersom
              det även gäller för polisen att det som tillförs faktiskt är lägre
              än vad priserna och lönerna egentligen ökar med borde han kanske
              inte ha skrutit med det.
            </seg>
            <seg xml:id="i-a735f986de710a86-0">
              Det här är väldigt komplicerat, men jag har i tidigare debatter
              med Mikael Damberg, som har ställt interpellationer om detta,
              hävdat att vi vet hur mycket den socialdemokratiska regeringen
              hade tänkt satsa på högskolan 2007. Så är tekniken vid regeringsskiften.
              Budgeten är ju i praktiken färdig när en ny regering kommer in.
              Som Fredrik Malm har påpekat har det här systemet för pris- och
              löneomräkning funnits sedan 90-talet. Hade vi inte tillfört dessa
              360 miljoner i kvalitetspengar hade högskolorna haft 360 miljoner
              mindre. Det är ett faktum. Därför är det ett reellt politiskt
              ställningstagande från vår sida att vi prioriterar kvalitet.
            </seg>
          </u>
          <note type="speaker" xml:id="i-b376145adf09251d-0">
            Anf. 43 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-4">
            <seg xml:id="i-2f6a51343389f04b-0">
              Herr talman! Jag kan ju hålla med om att man kanske inte ska
              skryta med löneuppräkningar som inte täcker, men lika lite som
              Lars Leijonborg menar att Thomas Bodström borde skryta, lika lite
              borde Lars Leijonborg skryta med satsningen på 360 miljoner som
              inte ens täcker de löneuppräkningar som finns.
            </seg>
            <seg xml:id="i-9b5e557ebf5fbd0a-0">
              Eftersom vi i Miljöpartiet har tänkt ungefär, som Lars Leijonborg
              sade, att det är bättre med lite än med ingenting har vi sagt
              ja till den här delen. Men alliansen har ju varit ute i valrörelsen
              och lovat en rejäl satsning och säger nu att den har skett, att
              den kommer eller att den redan finns här. Vi kan ju konstatera
              efter det här utbytet att den inte finns. Lars Leijonborg har
              själv medgett att den täcker varken löneuppräkningen eller något
              annat. Det är alltså ingen kvalitetssatsning. Det är inte den
              kvalitetssatsning som ni har utlovat. Det är det min fråga handlar
              om.
            </seg>
            <seg xml:id="i-6db8673b2a097f05-0">
              Dessutom vill jag lägga till att jag blir ännu mer oroad när
              jag läser de förslag som Kvalitetsutredningen har kommit med.
              Där föreslås ju att man ska permanenta neddragningen av platser
              med ca 800 platser, den där miljarden, för att finansiera en kvalitetssatsning.
              Är det detta som är alliansregeringens mål, att minska antalet
              platser på högskolan till den grad?
            </seg>
          </u>
          <note type="speaker" xml:id="i-c0507014d8ea43b4-0">
            Anf. 44 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-8" who="unknown">
            <seg xml:id="i-87cddc379b908bc4-0">
              Herr talman! Det som utredaren Dan Brändström har föreslagit
              står för honom. Det är inte något mål för oss. Jag tror till och
              med att Mikael Damberg sade att vi hade som vision att ha färre
              studenter i Sverige. Så är det naturligtvis inte. I det här läget
              har vi med starkt stöd från högskolevärlden gjort bedömningen
              att kvalitet är viktigare än kvantitet. Men på längre sikt kan
              det mycket väl finnas anledning att i varje fall på vissa orter
              och i vissa program göra platsutbyggnad. Det är säkert så.
            </seg>
            <seg xml:id="i-b26d3148bb012574-0">
              När man säger att vår kvalitetssatsning inte innebär några verkliga
              pengar förutsätter man ju att högskolornas effektivitetsarbete
              ska upphöra. Varför skulle det göra det? Jag har, som jag sade,
              besökt ett antal universitet. Där har man berättat för mig: Vi
              får så här mycket i kvalitetssatsning. De pengarna använder vi
              si och så.
            </seg>
            <seg xml:id="i-de8b8b82cb1e9f2a-0">
              Det är inte så att de pengarna bara sätts in på lönekonto. De
              används till offensiva satsningar. Men hur kompenserar ni att
              PLO-ersättningen pris- och löneomräkningen inte är tillräckligt
              hög? Så har det alltid varit, säger de. Det kompenserar vi genom
              vårt löpande effektivitetsarbete.
            </seg>
            <seg xml:id="i-42ffec28e7fdacd3-0">
              Det är klart att man retoriskt gärna säger: Vi vill ha mer pengar.
              De här pengarna räcker inte. Men i praktiken vet alla att det
              är vad som gäller. Att regeringen och alliansen nu har tillfört
              nya pengar ger nya möjligheter. Det tror jag är väldigt positivt.
              Det är verksamheter som är väldigt avgörande för Sverige.
            </seg>
          </u>
          <note type="speaker" xml:id="i-387535065256cfee-0">
            Anf. 45 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-3">
            <seg xml:id="i-cca19f147e2cd273-0">
              Herr talman! Jag vet inte hur jag ska reagera när Lars Leijonborg
              står i talarstolen och tror att Vänsterpartiets partiledare Lars
              Ohly har skrivit att Vänsterpartiets skolpolitik ska bli mer lik
              allianspolitiken. Det är allt annat än det. Vi står fortfarande
              långt ifrån varandra.
            </seg>
            <seg xml:id="i-f37eda9183339239-0">
              Jag tror att vi nog aldrig insåg att vi skulle ha en så stor
              klassfråga igen i utbildningspolitiken. Den är kanske av lika
              stora mått som den när folkskolan infördes. Det är en stor klassfråga.
              Vänsterpartiet gjorde kanske en missbedömning när det gällde det.
              Men vi har inte ändrat inställning.
            </seg>
            <seg xml:id="i-b09788aa98b296dc-0">
              Vi tror att det är mycket viktigare att vi har bra lärare i skolan
              än att ha betyg tidigare. Vi har tyckt det tidigare, och vi fortsätter
              att tycka det. Vi tycker att det är viktigare med mer resurser
              till skolan än nationella prov i trean.
            </seg>
            <seg xml:id="i-61642a20aff7072d-0">
              Vi tycker att det är viktigt att vi har breda ingångar till gymnasiet
              i stället för att urholka vissa gymnasieprogram. Vi tycker att
              det är viktigt att bredda rekryteringen till högskola och universitet
              och inte smalna av.
            </seg>
            <seg xml:id="i-b2efde654dd2ab43-0">
              Vi vill ha en bra vuxenutbildning som ger alla möjligheten att
              gå vidare. De kan vara till högre studier, men det kan också vara
              i arbetslivet. Man behöver inte bara bli akademiker när man studerar.
            </seg>
            <seg xml:id="i-673b64be1bc6dd0c-0">
              När vi har stått här i kammaren har det talats om vilket party
              som det är viktigast att gå på. Skolministern har alldeles nyligen
              haft en presskonferens. Man ska nu på utredningens förslag ranka
              grundskolor.
            </seg>
            <seg xml:id="i-2bfd3402bf3a55c3-0">
              Jag skulle vilja fråga ministern vilka av ämnena som vi har nämnt
              i tidigare replikskiften som regeringen vill ta bort i gymnasiet.
            </seg>
          </u>
          <note type="speaker" xml:id="i-285c225f9fce36f7-0">
            Anf. 46 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-9" who="unknown">
            <seg xml:id="i-96d93f054e60df12-0">
              Herr talman! När folkskolan infördes 1842 var det liberalerna
              i ståndsriksdagens olika kamrar som drev fram det beslutet. Det
              var i hög grad en klassfråga. Det handlade om att bana vägen för
              demokratin och den standardhöjning som industrialismen innebar.
            </seg>
            <seg xml:id="i-756a112ee978566b-0">
              Jag ser det väldigt mycket så när jag försvarar en skola av hög
              kvalitet för alla där alla har rätt till en hög kvalitet. Det
              är väldigt mycket en klassfråga. Nedmontering är kanske ett starkt
              ord. Men försämringen av kvaliteten både i ungdomsskolan i allmänhet
              och i yrkesprogrammen i synnerhet är en klassfråga.
            </seg>
            <seg xml:id="i-468ad32b18cc4fad-0">
              Hur den nya gymnasieskolan ska se ut utreds just nu. I en av
              DN Debatt-artiklarna som jag syftade på där LO:s ordförande skrev
              med ordföranden i ett lärarförbund var poängen att de så kallade
              karaktärsämnena, de ämnen som ger en gedigen yrkeskunskap, måste
              få större utrymme på de teoretiska ämnenas bekostnad, som är vad
              Mikael Damberg kallar för kunskap.
            </seg>
            <seg xml:id="i-0c948a3682c214ce-0">
              Det LO:s ordförande säger är att kunskap i karaktärsämnena är
              så viktigt för att ge en gedigen framtid i yrkeslivet att det
              ska prioriteras. Vad det innebär i praktiken utreds just nu.
            </seg>
            <seg xml:id="i-bec73c5c6f981fbd-0">
              Det finns också starka stämningar i arbetarrörelsen för att karaktärsämnena
              i yrkesutbildningen måste få en starkare ställning.
            </seg>
          </u>
          <note type="speaker" xml:id="i-a73c2a1433441f93-0">
            Anf. 47 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-4">
            <seg xml:id="i-ff4e50876ac13cb5-0">
              Herr talman! Det är bra att Lars Leijonborg försvarar folkskolans
              införande och den väg man tog i skolpolitiken på den tiden. Men
              grejen är att den här regeringen har vänt om och går tillbaka.
              Det gör man trots att man under industrialiseringen insåg att
              det behövdes mer kunskaper.
            </seg>
            <seg xml:id="i-3597bf638519dc7e-0">
              Vi har i dag gått ännu längre än så. I dag krävs ännu mer kunskaper,
              såväl teoretiska som praktiska. Men ni drar ned på de teoretiska
              kunskaperna. Det handlar inte bara om att gå in på en arbetsmarknad.
              Det handlar också om att vara delaktig i samhället.
            </seg>
            <seg xml:id="i-7398a72c504c3367-0">
              Nivån har också höjts på vad man faktiskt måste kunna för att
              vara en aktiv samhällsmedborgare. Är det inte också viktigt att
              bildningsuppdraget är prioriterat?
            </seg>
            <seg xml:id="i-968318ed45309129-0">
              Jag vill att Lars Leijonborg åtminstone försöker att ge en hint
              om vilka av de fem kärnämnena som jag antar ska försvinna. Det
              är samhällskunskap, idrott, estetisk verksamhet, religion eller
              naturkunskap. Vilka ämnen är det som ska bort?
            </seg>
            <seg xml:id="i-fce6c611a5197b35-0">
              Jag ville i mitt förra anförande säga något om rankningen som
              jag förstår att man nu vill ha på grundskolans område. Det är
              egentligen samma typ som man talar om på högskolans område. På
              vilket sätt tjänar de skolor som skulle få ett dåligt betyg och
              inte får möjlighet till kvalitetspengar på det?
            </seg>
            <seg xml:id="i-8df67e1ff5a189b4-0">
              Hur gör man det möjligt för dem att kunna bli bättre? Hur gör
              man det möjligt för de studenter som väljer den högskolan eller
              det universitetet att få en bra utbildning oavsett vilket universitet
              de har valt?
            </seg>
            <seg xml:id="i-71e2c05c3e46ad9b-0">
              Det kan inte vara valfriheten. Valfriheten måste vara att alla
              får en bra möjlighet med en bra utbildning så att man sedan kan
              göra riktiga val.
            </seg>
          </u>
          <note type="speaker" xml:id="i-16fecc5c51cc7bf7-0">
            Anf. 48 Statsrådet LARS LEIJONBORG (fp) replik:
          </note>
          <u xml:id="i-6fa9b9843a42f140-0" next="cont" who="unknown">
            <seg xml:id="i-8493c433ac2b3513-0">
              Herr talman! Den här regeringen vill ha mer kunskap och inte
              mindre kunskap. Rossana Dinamarca nämnde partyn. En av de saker
              som jag har föreslagit och fått igenom i riksdagen är att partykunskap
              inte ska ha samma meritvärde när man söker till högskolan som
              B-tyska.
            </seg>
          </u>
          <note xml:id="i-93afc317948619bf-0">
            (ROSANNA DINAMARCA (v): Jag talar inte om det.)
          </note>
          <u prev="cont" who="unknown" xml:id="i-ff2fdebb521a0270-1">
            <seg xml:id="i-67f919a99e4ec6da-0">
              Nej, men jag talar om det. Det är ett mycket bra exempel på hur
              vi prioriterar gedigna kunskaper. Den explosion av tillvalskurser
              som kommit i gymnasiet är ett exempel på att kvaliteten i gymnasieskolan
              har sjunkit. Det försöker vi nu vända eftersom vi vill ha mer
              kunskaper, och därför förändrar vi meritvärderingssystemet.
            </seg>
            <seg xml:id="i-8b2671cae63bf80b-0">
              Om man har några pengar och ska ge dem till ett utbildningsväsende,
              ska man då i första hand ge dem till dem som har misslyckats eller
              har problem, eller ska man ge dem till dem som har lyckats?
            </seg>
            <seg xml:id="i-ed57af28ccc3d5aa-0">
              Det finns den sovjetiska modellen där man framför allt satsar
              på de lösningar och system som redan har misslyckats. Problemet
              med det är att man väldigt lätt får en nedåtgående spiral.
            </seg>
            <seg xml:id="i-d1a8ab30cacff900-0">
              Poängen med kvalitetsutvärderingssystem är att man ska tillföra
              resurser till de institutioner som redan har visat på kvalitet:
              Vi har bra lösningar, och vi har bra system som lyckas. Då får
              man en uppåtgående spiral.
            </seg>
            <seg xml:id="i-5acbb3a7bb6679e9-0">
              Jag inser också att det ibland kan finnas motiv att ge extra
              pengar till dem som har problem. Men som princip är det ändå bättre
              att satsa på dem som har visat resultat: Vi klarar kvaliteten.
            </seg>
          </u>
          <note type="speaker" xml:id="i-d49abdafff6c4c32-0">
            Anf. 49 MARIE GRANLUND (s):
          </note>
          <u who="marie_granlund_2a02ae" xml:id="i-061c2168bb74a307-0">
            <seg xml:id="i-dd39de2fb3d13c6c-0">
              Herr talman! Just nu, när vi debatterar det här betänkandet,
              föds det ungefär 16 barn i Sverige. Det är många frågor som de
              här barnen kommer att ställas inför. Vem är det som ska bli ens
              bästa kompis? Ska man välja franska eller tyska? När de här barnen
              blir äldre kommer en stor del av deras tid att upptas av andra
              val: Vilket försäkringsbolag ska jag ha? Vilket telefonbolag är
              det bästa?
            </seg>
            <seg xml:id="i-f89f5c936d6d2179-0">
              Men något som de här barnen aldrig kommer att kunna välja är
              vilka föräldrar som är deras, och det kommer att påverka dem mer
              än någonting annat i livet. Utbildning och bildning är ett av
              de mest effektiva vapnen för att utjämna de här skillnaderna.
            </seg>
            <seg xml:id="i-03986f8fdd7db6e7-0">
              Drömmen för oss socialdemokrater har varit att skolan ska bryta
              klassklyftor och ge alla barn samma livschanser. Alla barn ska
              ha rätt till den kunskap de har rätt att kräva och en möjlighet
              att välja sina egna liv. Det är det som det livslånga lärandet
              handlar om från förskolan till högskolan, för dem som vill det.
            </seg>
            <seg xml:id="i-19ffa97f4cb08193-0">
              Hur ser det då ut i den svenska skolan? Ja, den svenska skolan
              hävdar sig faktiskt väldigt väl i internationella jämförelser,
              och nio av tio föräldrar tycker att skolan är bra. Detta är en
              stark kontrast mot skolministerns och de borgerligas ständiga
              svartmålning av skolan. Men med det är det inte sagt att skolan
              inte står inför stora utmaningar och också har allvarliga problem.
            </seg>
            <seg xml:id="i-d5899360cbecbccc-0">
              Skillnaderna mellan olika skolor och mellan olika klasser och
              mellan olika elever ökar. Det är den verkliga utmaningen som vi
              står inför. Alltför många går också ut från grundskolan utan att
              vara behöriga, och olika undersökningar visar att vi måste ta
              krafttag för att förbättra undervisningen i matematik och naturvetenskap.
              Men i stället för att man tar de här problemen på allvar växer
              det nu fram en omodern, oansvarig och orättvis skolpolitik som
              dessutom, eller just därför, är väldigt konfrontatorisk.
            </seg>
            <seg xml:id="i-56a35cb8b75be555-0">
              Vi socialdemokrater har valt en annan väg. Vi startade ett rådslag
              om skolan, och vi har varit i kontakt med säkert ungefär 250 000
              människor och fått in tusentals förslag och funderingar. Detta
              har resulterat i en skolpolitik som sätter tydligt fokus på de
              framgångsfaktorer som också ger dokumenterat resultat.
            </seg>
            <seg xml:id="i-8f316692fa3da34b-0">
              Det handlar om tydliga mål. Det handlar om systematisk uppföljning.
              Det handlar om höga förväntningar och om en benhård övertygelse
              om att alla vill och kan lära. Det handlar om en respekt för varandra
              som ger studiero och trygghet och inte minst om ett tydligt professionellt
              ledarskap både i skolan och i klassrummet.
            </seg>
            <seg xml:id="i-5b3db9273cf36699-0">
              Vi lyfter fram de fem områden som vi upplever är skolans verkliga
              utmaningar inför framtiden.
            </seg>
            <seg xml:id="i-6aed62ed994bdbbd-0">
              Det genomgående är att alla elever måste få lära sig att lära
              och utvecklas maximalt efter sina egna förutsättningar. Kunskap
              är inte, som ni i den borgerliga regeringen och borgarna i riksdagen
              säger, en bristvara. Så är det inte. Kunskap är ingenting som
              måste ransoneras, och rätten till kunskap får aldrig bli en klassfråga
              där föräldrarnas bakgrund eller var du bor avgör dina livschanser.
            </seg>
            <seg xml:id="i-3d040a45a87de8df-0">
              Det handlar om kunskap för en ny tid. Vad är det vi behöver för
              morgondagen? Vi tror att det handlar mycket om språk. Men det
              handlar också om färdigheter som kreativitet, självständigt tänkande
              och uppfinningsrikedom. Det handlar om en skola som ger alla samma
              chans, oavsett vilken bakgrund man har. Det handlar om att ha
              en skola med valfrihet och mångfald men också om att ha en gemensam
              skola. Det handlar om en ny gymnasieskola för morgondagens arbetsliv
              och om att Sverige självklart ska ha världens bästa pedagoger.
              Och det handlar om eleven i centrum.
            </seg>
            <seg xml:id="i-e0a832faac4cc2f7-0">
              Vi har varit ute och rest i hela landet och träffat föräldrar,
              lärare och elever. Det finns några saker som hela tiden återkommer.
              Det handlar om att man är djupt oroad över vad som håller på att
              hända på skolans område. Man är djupt oroad över att det kommer
              att införas nya betygssystem, en ny lärarutbildning, en ny gymnasieskola
              och en ny skollag och att oppositionen inte bjuds in att vara
              med. Man är djupt oroad över att man inte ska få arbetsro, att
              det inte kommer att vara ordning och reda i skolpolitiken, att
              det kommer att ske förändringar på de här fundamentala, viktiga
              områdena vart fjärde år. Det är något som oroar oerhört mycket
              ute på skolorna.
            </seg>
            <seg xml:id="i-1304b77a9aae17cd-0">
              Vi har tagit vara på det här och tagit till oss detta och säger
              därför att en av de viktigaste sakerna för ordning och reda också
              i skolpolitiken är att hitta minsta gemensamma nämnare och hitta
              blocköverskridande överenskommelser. Därför räcker vi ut handen
              och säger: Vi är beredda att sätta oss ned och diskutera betygen.
              Vi säger att sjuåringar inte ska ha betyg, men vi kan diskutera
              om betygsåldern ska sänkas till sexan eller sjuan.
            </seg>
            <seg xml:id="i-617bd57c6644f27c-0">
              Jag skulle vilja passa på att fråga samtliga partier här som
              ska vara med i debatten sedan: Hur ställer ni er till det här?
              Kommer vi att bli inbjudna? Är ni verkligen beredda att förhandla
              för lärarnas och elevernas skull? Hur blir det med lärarutbildningen?
              Kommer vi att bjudas in till samtal? Hur blir det med skollagen,
              och hur blir det med gymnasieskolan?
            </seg>
            <seg xml:id="i-73435531cee0261e-0">
              Det finns en annan stor fråga som dominerar när man är ute på
              skolor och när man är ute och pratar med människor. Alla framhåller
              vikten av det livslånga lärandet och att man hela tiden ska få
              en andra chans.
            </seg>
            <seg xml:id="i-68b2f76f3da458bc-0">
              Det livslånga lärandet startar i förskolan, denna lilla svenska
              exportsuccé. Utländska delegationer besöker hela tiden vårt land
              för att titta på hur vi har gjort. Nu hotas den svenska förskolan.
            </seg>
            <seg xml:id="i-b0dcf6d0bf7b9168-0">
              Vårdnadsbidrag, barnomsorgspeng och fri etableringsrätt kommer
              att gröpa ur den svenska förskolan. Se på Norge! Det var precis
              så det blev. De barn som behöver förskolan allra bäst riskerar
              att ställas utanför.
            </seg>
            <seg xml:id="i-5abfe03bed72f97c-0">
              Jag besökte en förskola i Malmö, en avdelning med 20 barn mellan
              tre och fem år. Så här beskriver rektorn den avdelningen:
            </seg>
            <seg xml:id="i-a2e7a9caae3e4b6f-0">
              En flickas familj kom som flyktingar från Irak för en månad sedan.
              Pappan är försvunnen i Irak. En flicka har sett mamman utsättas
              för mycket våld under hela sin uppväxt. Familjen tillhör den släkt
              som är inblandad i en släktfejd som pågår. Mamman behöver mycket
              stöd av personalen. Två flickor har en pappa som suttit häktad
              misstänkt för terrorism och har fotboja. En flicka har tre syskon
              som nyligen har anlänt från Marocko. De hade lämnats där under
              många år. Mamman och flickan kom till Sverige ensamma.
            </seg>
            <seg xml:id="i-b12b4f242e36906c-0">
              Så fortsätter berättelsen om en vanlig avdelning i min stad Malmö.
            </seg>
            <seg xml:id="i-ba53e5006051e4e8-0">
              Jag skulle vilja fråga den borgerliga regimen vad ni jag har
              aldrig hört talas om det vill göra för att ge dessa barn samma
              chans som andra barn. Jag skulle också vilja fråga: Är det någon
              som tror att de här barnen skulle få bättre förutsättningar i
              livet genom att inte gå i förskolan och kanske komma i kontakt
              med det svenska språket först när de är sex år? Det är nämligen
              det som är realiteten med den politik som ni har för avsikt att
              driva igenom.
            </seg>
            <seg xml:id="i-788c26df2c69736e-0">
              Vi vill i stället stärka förskolans kunskapsuppdrag och ge alla
              barn en mer jämlik skolstart. Vi tycker faktiskt att det är rimligt
              att fyra- och femåringar, om de vill, får börja lära sig läsa
              och skriva. Och varför inte ett nytt språk, även för förskolebarn,
              när man är som allra mest entusiastisk? Varför inte mandarin på
              dagis?
            </seg>
            <seg xml:id="i-f0e035026d035e45-0">
              Så till grundskolan. Där sker det också stora förändringar just
              nu. I många kommuner, inte minst den som vi just nu befinner oss
              i, är det stora skattesänkningar. Detta drabbar framför allt den
              kommunala skolan, och sorteringsskolan breder ut sig. Vi säger
              i stället: Resurser måste fördelas efter behov. Alla barn är inte
              lika. Vi säger: Vi måste ta till oss nya kunskaper. Vi måste bli
              mer aktiva mot mobbning, och vi måste sätta som mål att lärarna
              ska vara behöriga.
            </seg>
            <seg xml:id="i-31dd9171b5fc8ed4-0">
              Men de borgerliga pratar mest om ordningsbetyg. Och, som sagt,
              i många kommuner sker det stora resursminskningar.
            </seg>
            <seg xml:id="i-1a957df26368d6cf-0">
              Sedan till friskolorna. Friskolorna har kommit för att stanna
              och är många gånger otroligt bra och ett jättebra komplement.
              Men det vore konstigt om man inte såg att systemet fullständigt
              håller på att kapsejsa.
            </seg>
            <seg xml:id="i-74cacd255af3d22b-0">
              Skolan kan aldrig vara en del av marknadsekonomin. Skolan är
              en del av samhället och ska finansieras gemensamt för att ge alla
              barn en likvärdig chans till utveckling.
            </seg>
            <seg xml:id="i-ce18f9ba459d76f1-0">
              Vi måste förnya friskolesystemet. Alla skolor oavsett huvudman
              måste tillhöra vårt gemensamma nationella svenska skolsystem.
              Alla skolor ska verka under samma skollag och följa samma nationella
              läroplan, kursplan och betygssystem.
            </seg>
            <seg xml:id="i-6e00026b8af4d136-0">
              Jag har hört skolministern uttrycka liknande åsikter. Däremot
              gick Moderaterna med Margareta Pålsson i spetsen ut och sade att
              det inte alls var vad man hade kommit överens om inom alliansen.
              Kommer det att bli samma regler för kommunala skolor och de fristående
              skolorna? Det är min fråga till den borgerliga alliansen.
            </seg>
            <seg xml:id="i-c207ec9d322263b6-0">
              Och hur gör vi med avarterna? Det är inte rimligt att sekter
              som förespråkar mannens överordning över kvinnan får lov att starta
              skola. Det görs i det borgerliga Sverige. Vad ska man göra åt
              detta?
            </seg>
            <seg xml:id="i-a6fc27d90392fa71-0">
              Det är inte heller rimligt att man kan tjäna 120 miljoner kronor
              som i fallet med John Bauer. Något av det första som ni gjorde
              när ni tillträdde var att lägga ned den utredning vi hade tillsatt
              för att man inte skulle kunna tjäna pengar på barn och ungdom,
              för att de pengar som skattebetalarna avstår som ska gå till skolan
              ska gå just till barn och ungdom. Är ni beredda att ta tag i den
              frågan?
            </seg>
            <seg xml:id="i-340d0a7b8ebfbdc7-0">
              Sedan gäller det avknoppningarna: Tibble, Strängnäs senast Karinslundsskolan
              där. Det sker hela tiden. När kommer den utlovade skyddslagstiftningen
              mot de moderata företrädarna ute i kommunerna som hejdlöst knoppar
              av? Det sker mot föräldrar, mot lärare, mot elevernas önskemål
              och också till underpris.
            </seg>
            <seg xml:id="i-5267ad59172c2e0f-0">
              Tibble har det pratats mycket om här, kanske inte lika mycket
              om Strängnäs. Där ville det moderata kommunalrådet Ann Landerholm
              slumpa ut skolan till Europaskolan där hennes man Henrik Landerholm,
              tidigare riksdagsledamot, var vice ordförande och skulle ta över.
            </seg>
            <seg xml:id="i-5325330a92d698ae-0">
              Det ryktas om att den utredning som skulle tillsättas nu kommer
              att handhas av Mats Odell, samma människa som säljer ut Vin &amp;
              Sprit. Är det er uppfattning att Vin &amp; Sprit och skolor ska hanteras
              på samma sätt?
            </seg>
            <seg xml:id="i-896dc0ea48177e86-0">
              Om vi hade fortsatt hade denna höst en ny modern gymnasieskola
              varit i kraft med nya moderna och kraftfullare yrkesinriktade
              program och en ny modern lärlingsutbildning. Men detta stoppades,
              och en hel ungdomskull missade möjligheterna till en bättre utbildning
              på grund av politisk dogmatism.
            </seg>
            <seg xml:id="i-f9bf1d278a56c5b2-0">
              Nu kommer i stället någonting med sänkta kunskapskrav, där man
              tydligt delar upp: Du är teoretiker, och du är praktiker. Det
              är något som såväl fackföreningsrörelsen som Svenskt Näringsliv
              reagerar mot. Viktiga kunskaper som svenska, engelska, matte och
              naturkunskap måste man självklart ha med sig oavsett vilken arbetsplats
              man ska jobba på.
            </seg>
            <seg xml:id="i-84891edcf1b65848-0">
              Det sägs att om man sedan vill läsa vidare ska man gå på komvux.
              Men komvux slaktades. 600 miljoner kronor togs bort, och det har
              skett stora nedskärningar i vårt land.
            </seg>
            <seg xml:id="i-31dfda828a43f48b-0">
              Man säger att komvux inte behövs för att arbetsmarknaden är så
              god. Jag vet inte vilken verklighet ni lever i. Det är brist på
              arbetskraft inom en rad olika områden. Det behövs utbildningar
              för elektriker och på vårdområdet som både arbetsmarknadsutbildningar
              och komvux har givit och som ni bara har dragit ned på. Detta
              är djupt anmärkningsvärt. Det här är en omodern, oansvarig och
              orättvis utbildningspolitik.
            </seg>
            <seg xml:id="i-dcb3d163027ed4c3-0">
              Med detta vill jag yrka bifall till reservation 2 i betänkandet
              och tycker att vårt särskilda yttrande är alldeles utmärkt.
            </seg>
          </u>
          <note type="speaker" xml:id="i-943f600e2f02d216-0">
            Anf. 50 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-c01151e4bc33be7a-3">
            <seg xml:id="i-ac9d47cf9eb772b4-0">
              Herr talman! Jag hade egentligen inte tänkt begära replik, men
              ibland är man tvungen att göra det. Jag kände att jag var tvungen
              för att korrigera lite i debatten. Marie Granlund är en väldigt
              erfaren politiker och har varit inom politiken under många år.
              Då tycker jag att det är en hederssak att man ska försöka hålla
              sig till sanningen och vara korrekt i debatterna när man beskriver
              olika förslag.
            </seg>
            <seg xml:id="i-d76feeaec240cb1b-0">
              Marie Granlund pratar bland annat om nedmontering av förskolan
              som om detta skulle vara något slags allianspolitik som vi bedriver.
              I det familjepolitiska program som alliansen har presenterat ligger
              två av delarna inom ett annat utskott, nämligen socialförsäkringsutskottet.
              Två delar ligger under det här utskottet. Jag vill understryka
              att det inte handlar om någon nedmontering. Det handlar om att
              vi utökar, breddar möjligheterna för familjerna.
            </seg>
            <seg xml:id="i-8513986181a6bf27-0">
              Jag vet inte var Marie Granlund har läst att vi ska avveckla
              förskolan. Jag skulle vilja se den skrivningen, var det står och
              hur det står. Det står däremot att vi tillskjuter medel för att
              höja kvaliteten. Jag tycker att det är viktigt att man definierar
              saker och ting och håller sig till sanningen.
            </seg>
            <seg xml:id="i-78a42acd291a0ba7-0">
              En annan definition är ordet slakt som Marie Granlund använder
              när hon pratar om komvux. Slakt är för mig död, slut, upphör.
              Alliansen har beslutat att 80 000 platser ska vara kvar inom komvux.
              Det kallar inte jag en slakt.
            </seg>
          </u>
          <note type="speaker" xml:id="i-298ed7f0451f34e5-0">
            Anf. 51 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-1">
            <seg xml:id="i-e3b6e54053f2dbaa-0">
              Herr talman! Jag skulle vilja rekommendera Eva Johnsson att göra
              ett studiebesök i Norge. Där införde hennes partikolleger ett
              kontantstöd som var som vårdnadsbidraget. Vad ledde det till?
              Jo, till minskade resurser till förskolan. Och vad ledde det till
              i övrigt förutom att kvaliteten blev sämre? Det var framför allt
              invandrarkvinnor som stannade hemma och där var många barn, de
              som antagligen behövde förskolan allra bäst, som inte kom i kontakt
              med det norska språket förrän de började i skolan. Det finns en
              väldigt stor risk att det blir på samma sätt i Sverige. Någonstans
              ska ju pengarna tas för att införa vårdnadsbidraget. Någonstans
              kommer detta att få konsekvenser. Det är ganska naivt att inte
              se det.
            </seg>
            <seg xml:id="i-14bef2a2567183b3-0">
              När det handlar om komvux är det en slakt. 600 miljoner kronor
              som tas bort kan man väl inte säga något annat om än att det är
              en väldigt stor neddragning. Om inte annat skulle man kunna göra
              studiebesök i den här staden, där den borgerliga regimen i Stadshuset
              här i Helsingfors väljer att dra ned oerhört mycket på komvux.
              Människor kan inte ens fullfölja sin kommunala vuxenutbildning
              i ett läge när arbetsmarknaden skriker efter arbetskraft med kompletteringsutbildningar,
              vårdutbildningar och så vidare.
            </seg>
            <seg xml:id="i-258ec6bdabb41f29-0">
              Vad säger Eva Johnsson om detta? Vore det inte rimligt att just
              nu satsa väldigt mycket på utbildning för att se till att människor
              kommer ut i arbetslivet så att Sverige kan fortsätta att stå starkt?
            </seg>
          </u>
          <note type="speaker" xml:id="i-8b25e6b72d039f32-0">
            Anf. 52 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-c01151e4bc33be7a-4">
            <seg xml:id="i-c8ef0865f435ec12-0">
              Herr talman! Det här blir delvis en pseudodebatt om något som
              inte ligger under utskottets ansvar. Vårdnadsbidraget gör som
              bekant inte det.
            </seg>
            <seg xml:id="i-a06e098ca5024e7a-0">
              Marie Granlund har rest omkring i Norge och tittat på konsekvenserna
              där. Jag skulle föreslå att Marie Granlund reser lite grann i
              Sverige och pratar med svenska småbarnsföräldrar. Det är rätt
              så upplysande det också, både om vad man önskar, vad man vill
              och vad man saknar efter tolv år av socialdemokratiskt styre.
            </seg>
            <seg xml:id="i-62af92d0c7202d3f-0">
              Vi öppnar för fler möjligheter till valfrihet. Vi minskar inte.
              Vi tar inte bort. Vi öppnar för fler möjligheter. Detta är ett
              hot för Socialdemokraterna, för det ger människor ytterligare
              en möjlighet, ytterligare ett val. Då kanske man inte väljer som
              ni har bestämt att man ska välja. Man kanske gör egna val. Det
              tycker inte vi är någon fara. Vi tycker att det är en möjlighet
              och en frihet. Där tänker vi olika.
            </seg>
            <seg xml:id="i-bc6fe15a44e13179-0">
              När det gäller gymnasieutbildning och vuxenutbildning vill jag
              hänvisa till det jag har sagt i tidigare replikskiften. Vi understryker
              och har dessutom beslutat om rätten till gymnasieutbildning. Det
              har aldrig funnits under Socialdemokraternas tid. Nu ger vi alla
              människor rätt till gymnasieutbildning. Det är starkt.
            </seg>
          </u>
          <note type="speaker" xml:id="i-132617772c0eeec0-0">
            Anf. 53 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-2">
            <seg xml:id="i-c91f8147cbd27b58-0">
              Herr talman! Det är faktiskt så, Eva Johnsson, att förskolan
              är beroende av resurser. Res till Norge och se hur det blev där!
              Man drog ned när man införde vårdnadsbidrag där, någonting som
              den nuvarande arbeiderregeringen håller på att avskaffa. Det var
              de konsekvenserna man fick, och så kommer det att bli här också.
              De barn som behöver utbildning i förskolan allra bäst kommer självklart
              att ställas utanför det här. Vad är det för sätt att utjämna skillnader?
              Det livslånga lärandet börjar inte på lågstadiet det börjar faktiskt
              i förskolan.
            </seg>
          </u>
          <note type="speaker" xml:id="i-f340c9fcc37c964f-0">
            Anf. 54 SOFIA LARSEN (c):
          </note>
          <u who="sofia_larsen_6f5ad8" xml:id="i-a28f3280da3a4780-0">
            <seg xml:id="i-044ed4c3e467f095-0">
              Herr talman! Det område vi diskuterar här i dag är ju ett område
              där det händer väldigt mycket. Utbildningsområdet är ju en av
              de delar som regeringen satsar väldigt stort på, och då inte bara
              budgetmässigt, som vi kan se i de budgetdelar vi har på bordet
              här i dag, utan också vad gäller konkreta verktyg för dem som
              arbetar i skolan, verktyg för att kunna arbeta och förbättra för
              alla elever i varenda skola runt om i landet.
            </seg>
            <seg xml:id="i-63219fc068460907-0">
              Regeringen håller på att lägga fast en ny kurs för svensk skola,
              en kurs som är viktig för likvärdigheten och för alla elevers
              chans att kunna lyckas i skolan. Det nya fokuset på skolan handlar
              delvis om tidiga insatser, en bra koppling till utvärdering utvärdering
              och insatser ska gå hand i hand och ett väldigt viktigt fokus
              på att den enskilde eleven ska ha en ärlig chans att lyckas.
            </seg>
            <seg xml:id="i-0d0a3eaa54d3efe1-0">
              Herr talman! De senaste veckorna har vi fått oss till livs två
              rapporter som visar på läget i den svenska skolan, rapporter som
              tyvärr återigen visar att vi halkar efter, både jämfört med oss
              själva kunskapsmässigt sedan tidigare och jämfört med andra länder
              internationellt. En av de mest omfattade läsundersökningar som
              har gjorts, Pirls, visar resultatet att svenska elever blir allt
              sämre på att läsa. Den visar också att själva den individuella
              undervisningen inte är så vass som vi skulle önska.
            </seg>
            <seg xml:id="i-30939946602a86d0-0">
              Den andra undersökningen, PISA, visar på att svenska elever också
              halkar efter i matematik och naturkunskap. Den pekar också på
              en del som är väldigt oroväckande, nämligen att kunskapssegregationen
              i vårt land ökar.
            </seg>
            <seg xml:id="i-d6cb7752b4904afa-0">
              Det här är tråkiga nyheter, tyvärr, och det är ingenting nytt
              heller. De här utvärderingarna har tidigare visat på en långsiktig
              riktning i en negativ trend, och det är just den långsiktiga riktningen
              som är oroväckande. Under Socialdemokraternas långa tid vid regeringsmakten
              har segregeringen i skolan ökat, vi har fått dalande kunskapsresultat
              och vi har fått färre elever som klarar målen. Den dåvarande socialdemokratiska
              regeringens medicin, när den fick samma siffror framför sig på
              bordet, var att fortsätta i samma takt med den politik som man
              så klart kunde se visade sig göra att kunskapsskolan i Sverige
              gick i fel riktning. Den fortsatte man med utan att göra några
              förändringar. Det är ett tungt ansvar som Socialdemokraterna bär
              vad gäller resultaten i den svenska skolan.
            </seg>
            <seg xml:id="i-ed93822fe8ea3e84-0">
              Herr talman! För att öka elevernas möjligheter att lyckas behöver
              vi göra flera saker, och för att Sverige ska hålla sig som en
              kunskapsnation har också alliansregeringen satsat stort på att
              stärka eleven och lärarna och på den svenska skolan som helhet.
            </seg>
            <seg xml:id="i-a55547e93467432d-0">
              Om vi ska ha ett samhälle för alla, där man har möjligheter till
              en god grundutbildning, till fortsatt lärande och till arbete
              och också till att bli en aktiv medborgare ute i samhället efter
              skoltiden, måste vi se till att satsa stort på den svenska skolan
              och också på en ny kurs för den svenska skolan.
            </seg>
            <seg xml:id="i-fbb528579ad185bf-0">
              Många inom skolans värld det vet vi gör ett fantastiskt arbete,
              och många skolor fungerar väldigt bra. Men vi måste ju se till
              att alla, varenda skola runt om i landet, kommer upp till den
              nivån, så att det inte spelar någon roll var den enskilde eleven
              går någonstans i landet eller vilken typ av skola man går i. Därför
              är det viktigt med likvärdighet dock inte att det ska bli likadant.
              Mellan dessa två ord har den tidigare regeringen tyvärr satt ett
              likhetstecken.
            </seg>
            <seg xml:id="i-20dddbcf2663dc3f-0">
              Allianspartierna i regeringen är övertygade om att det är de
              tidiga åren i skolan som det är absolut viktigast att satsa på.
              Det är där som de stora resurserna ska läggas och inte i den laga-lappa-
              och efterhandspolitik som vi har sett alltför länge. Vi måste
              ha en skola som i större utsträckning innebär individuella möjligheter.
              Vi kan inte längre ha en skola där elever kan gå osedda alldeles
              för länge och där man inte får möjligheter till stöd och hjälp
              tidigt.
            </seg>
            <seg xml:id="i-707dc06e6793be62-0">
              Regeringen har som sagt en del utmaningar framför sig. Om vi
              ska kunna vända trenden med att var fjärde elev inte klarar sig
              igenom och lyckas uppnå grundskolans kunskapsmål måste vi se till
              att lägga fokus på en skola där eleverna lyckas, där man får stöd
              och hjälp och där man också kan känna sig trygg.
            </seg>
            <seg xml:id="i-6fe60a12a72643a5-0">
              Arbetet med att förbättra och ge verktyg till skolan är, som
              alla har kunnat se, i full gång. Jag tänkte nämna några delar.
              I den budget som vi diskuterar ligger ju flera stora satsningar
              en del väldigt stora. En av de riktigt stora satsningarna är läsa-skriva-räkna-delen
              på 900 miljoner under de kommande åren, som till stora delar ska
              fokuseras på tidiga år för att stärka baskunskaperna hos eleverna.
            </seg>
            <seg xml:id="i-ea677befd90c1149-0">
              Vi återinför speciallärarutbildningen, som har varit borta i
              många år, och det stärker stödet just för den enskilde elevens
              rättighet och möjlighet att lyckas i skolan.
            </seg>
            <seg xml:id="i-3083dffb38a7ab56-0">
              Vi har åtgärdsprogram mot mobbning på 40 miljoner kronor som
              ska vara forskningsbaserade åtgärdsprogram för att stärka tryggheten
              och arbetet med trygghet runt om på svenska skolor.
            </seg>
            <seg xml:id="i-7fc48301a61281ff-0">
              Vi har det stora lärarlyftet lärarfortbildning på drygt 3 miljarder
              fram till 2010. Det gör alliansregeringen därför att vi vet att
              välutbildade och väl fortbildade lärare också ger resultat för
              den enskilda eleven. Detta är en oerhört viktig satsning. Detta
              i kombination med utredningen om en ny lärarutbildning och en
              auktorisation för lärare visar på att vi tar läraryrket på allvar,
              och vi ser att lärarna är skolans viktigaste resurs.
            </seg>
            <seg xml:id="i-372d1df1491b989d-0">
              Vi satsar på en akademisk rektorsutbildning. Vi inför en modern
              lärlingsutbildning med en försöksverksamhet som kommer under hösten
              2008. Vi fördubblar anslagen till skolinspektionen. Vi lägger
              150 miljoner kronor extra för att kunna få bättre kvalitet på
              inspektionerna. De ska bli tätare, och de ska också bli skarpare
              för att kunna öka likvärdigheten mellan svenska skolor.
            </seg>
            <seg xml:id="i-732f69a97eafb6fb-0">
              Det är också ett antal översyner och utredningar på gång. En
              av dessa översyner gäller att stärka de individuella utvecklingsplanerna.
              De ska kunna titta framåt på vad som är viktigt för eleven men
              också kunna se vad man skulle kunna förbättra i det arbete som
              har gjorts.
            </seg>
            <seg xml:id="i-dcf3899ae04a5d54-0">
              Regeringen kommer att införa mål i årskurs 3 med nationella prov
              i svenska och matematik i trean för att se om den enskilda eleven
              under de första åren har nått upp till de kunskapsnivåer som anses
              viktiga för att kunna fortsätta. Har eleven inte det ska ytterligare
              stöd och hjälp sättas in.
            </seg>
            <seg xml:id="i-088cab39e6dec770-0">
              Vi ska ha betyg från sexan.
            </seg>
            <seg xml:id="i-c4d52bab55abd33f-0">
              Skollagen är på väg fram. Denna mastodontlag, som den tidigare
              s-märkta regeringen tyvärr lade i byrålådan i flera år, har den
              här regeringen tagit tag i, och nu är den på väg fram under våren
              2008.
            </seg>
            <seg xml:id="i-7beee02af5a1edcd-0">
              Regeringen håller också på att ta fram en nationell strategi
              för entreprenörskap i den svenska skolan en viktig del, tycker
              jag, för att också få i gång lusten till lärande och innovationer.
            </seg>
            <seg xml:id="i-5becab6f6b153fa1-0">
              Det görs också en översyn av kursplanerna och läroplanerna med
              inriktning på färre och tydliga mål.
            </seg>
            <seg xml:id="i-b9f6a5d0d3363c4a-0">
              Det här var ett smakprov av vad som är på gång. Det visar tydligt
              att regeringen tar ett helhetsgrepp om utbildningen, någonting
              som vi inte har kunnat se tidigare
            </seg>
            <seg xml:id="i-d8a5d791b022f13f-0">
              När det gäller gymnasieskolan, som flera har varit inne på, har
              vi en inriktning med studieförberedande program, yrkesförberedande
              program och den lärlingsutbildning som är på gång.
            </seg>
            <seg xml:id="i-e6d02d3b4d0e86bf-0">
              Den förändringen sker på grund av att eleverna ska kunna bli
              bättre rustade både för att komma ut i yrkeslivet och för det
              fortsatta lärandet. Inom vuxenutbildningen pågår också många delar.
              Vi vet att valideringen behöver stärkas. Vi behöver öka valfriheten
              för studenterna. En yrkeshögskola är på väg att växa fram i Sverige.
            </seg>
            <seg xml:id="i-a34e69bec821bd29-0">
              Herr talman! Om man tittar på oppositionspartiernas budgetmotioner
              får man en del spännande och även förvånande läsning. Socialdemokraterna
              som tog det relativt lugnt med skolfrågorna under sin regeringstid
              har vaknat till liv. De vill se några förändringar trist nog,
              tycker jag, när vi kan höra det som sägs i debatten och i det
              arbete som Marie Granlund har gjort inom Socialdemokraterna. Där
              säger man: Vi behöver göra förändringar i skolpolitiken utifrån
              att det var en av de frågor vi förlorade valet på. Man gör det
              alltså inte därför att man vill stärka den svenska skolan och
              de enskilda eleverna!
            </seg>
            <seg xml:id="i-2e6d078274ba8dec-0">
              Mona Sahlin har gett sin syn på hur skolan ska förändras. Socialdemokraternas
              partistyre har gett en annan syn och framtidskonventet en tredje
              syn på hur man vill att skolan ska se ut. Man undrar vilken politik
              det är som Socialdemokraterna ska föra inom skolan. Vad tycker
              ni egentligen, och vad är det som ska förändras? Det är otydligt
              för en utomstående som försöker hänga med i svängarna.
            </seg>
            <seg xml:id="i-c64dfa594c14cfcb-0">
              Socialdemokraterna pratar mycket i motioner, men har pengar till
              lite. Över huvud taget är det ganska snålt med både förslag och
              siffror för att vara en budgetmotion. Det är spridda skurar i
              oppositionens budget. Socialdemokraterna tycker att läxor är bra.
              De lägger till och med extra pengar på läxläsning. Vänsterpartiet
              vill absolut inte ha några läxor över huvud taget i skolan. Socialdemokraterna
              i alla fall Mona Sahlin vill ha betyg tidigare i skolan. Vänsterpartiet
              vill över huvud taget inte ha några betyg. Vänstern vill inte
              ha några friskolor. Socialdemokraterna vill ha några. Miljöpartiet
              älskar alla friskolor. Det är rätt så spretigt i förslaget från
              oppositionen, och en tydlig linje lyser med sin frånvaro.
            </seg>
            <seg xml:id="i-b56986b2c9482178-0">
              Avslutningsvis, herr talman, syns det tydligt att regeringen
              har en ärlig vilja att förändra och förbättra för eleverna i skolan
              i vårt land. Det syns i de många förslagen, i det helhetsgrepp
              som regeringen tar om skolpolitiken och även i de stora resurserna
              som satsas. Jag yrkar bifall till utskottets förslag i betänkandet
              i dess helhet.
            </seg>
          </u>
          <note type="speaker" xml:id="i-f1fb3ba0bdec80f8-0">
            Anf. 55 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-5">
            <seg xml:id="i-d626f88be8d05d06-0">
              Herr talman! Sofia Larsen pratar om konkreta verktyg. Hon nämner
              inspektion. Rankning nämnde hon inte, men det har ju skolminister
              Jan Björklund suttit och pratat om i en annan byggnad. Hon nämnde
              också betyg, ordningsomdömen och nationella prov.
            </seg>
            <seg xml:id="i-580d6fc338c97f28-0">
              Sofia Larsen säger även att det är i de tidiga åren satsningarna
              ska göras. Det är där man ska lägga resurserna. Det hörde vi mycket
              om även före valet; krutet skulle läggas tidigt.
            </seg>
            <seg xml:id="i-f5575ef0ecdec196-0">
              Men var är krutet någonstans? Var finns lärarna? Var finns resurserna
              till det här? Nu pratar inte jag bara om grundskolan utan även
              om förskolan och om skolbarnsomsorgen, som lyser med sin frånvaro
              i debatten. Ni gör en korrekt beskrivning av hur situationen är
              på fritids i dag, men vad gör ni åt den? Det behövs en ordentlig
              satsning för att kunna erbjuda barnen en meningsfull fritid.
            </seg>
            <seg xml:id="i-ffd0d8e37ca26de0-0">
              Alla elever ska kunna bli sedda, säger Sofia Larsen. Det tycker
              vi också. Vi tycker att det är viktigt att ha fler lärare och
              att kunna ha mindre grupper för att man ska kunna hjälpa de elever
              som behöver hjälpen. Vi säger inte att man ska avskaffa läxorna,
              men skolarbetet ska precis som allt annat arbete göras under arbetstid,
              och därmed för elevernas del under skoltid. Därför behövs det
              fler lärare för att möjliggöra det.
            </seg>
            <seg xml:id="i-410949b99c5453cf-0">
              Vi vill ha en satsning på elevhälsan. Det finns kuratorer i landet
              i dag som ansvarar för över 1 000 elever spridda på sex olika
              skolor. Det är inte någon rimlig situation. Jag vill gärna se
              mer av de konkreta verktygen. Det ska vara någonting som spelar
              roll för eleverna. Betygen är inte svaret på ökade kunskaper.
            </seg>
          </u>
          <note type="speaker" xml:id="i-b92ac5993b70c2e8-0">
            Anf. 56 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-a28f3280da3a4780-1">
            <seg xml:id="i-d8a59fbd279c700e-0">
              Herr talman! Det är trevligt att Rossana Dinamarca vill se mer
              av alliansregeringens politik. En del tycker att det händer för
              mycket och att det går för fort fram. Alliansregeringen har sett
              att det finns ett stort behov av att göra översyner och komma
              med förslag så snabbt som möjligt. Det gäller allt ifrån förskolan
              till den högre utbildningen. Det är den stora helheten som är
              på väg fram.
            </seg>
            <seg xml:id="i-1412a30ea1ee1b5a-0">
              Det vi hittills har kunnat se i budgeten är satsningen på närmare
              1 miljard på en läsa-räkna-skriva-satsning. Den tycker Vänsterpartiet
              tyvärr inte är viktig, utan man vill i stället satsa på bland
              annat genuspedagoger som kan var viktigt men också på feministiskt
              självförsvar. Det är trist att man gör den förändringen i Vänsterpartiets
              roll eftersom vi ser så tydligt att det är de tidiga insatserna
              som är viktiga för att varje elev ska kunna få en ärlig chans.
            </seg>
            <seg xml:id="i-ed20dc3208e43e8d-0">
              Vad gäller förskolan pågår det stora familjepaket som är på väg
              fram. Hittills har vi jämställdhetsbonusen och vårdnadsbidraget.
              Sedan kommer de pedagogiska förstärkningarna i förskolan med bland
              annat allmän förskola från tre år och en barnomsorgspeng. Den
              är steg två, som kommer under 2009.
            </seg>
            <seg xml:id="i-81e01def8a1d3ca8-0">
              Det är alltså allt från förskolan till den högre utbildningen
              som är på väg fram. Det är viktiga och tidiga insatser, som Vänsterpartiet
              tyvärr inte orkar prestera i sin budget.
            </seg>
          </u>
          <note type="speaker" xml:id="i-d2b447129c993ec1-0">
            Anf. 57 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-6">
            <seg xml:id="i-2bd16dd5c9fb3c4c-0">
              Herr talman! Jag vill nog inte se mer av alliansregeringen, i
              alla fall inte efter 2010.
            </seg>
            <seg xml:id="i-0a61b6f61be7c2f0-0">
              Däremot efterfrågar jag riktiga konkreta verktyg i form av fler
              lärare. Jan Björklund säger hela tiden att vi har världens mest
              personaltäta skola. Men de facto kan man gå in i klassrummen och
              se hur det ser ut. Lärare känner sig frustrerade över att inte
              hinna med alla elever och att inte hinna se alla elever. Det behövs
              uppenbarligen. Man kan inte dra till med internationella sifferjämförelser,
              för det handlar om eleverna i skolan här och i dag. De behöver
              få fler lärare, och det behövs fler specialpedagoger. Och ja,
              det behövs också fler genuspedagoger så att vi kan få igenom ett
              verkningsfullt jämställdhetsarbete!
            </seg>
            <seg xml:id="i-8e1013e213d70cf5-0">
              Vi säger inte nej till läsa-skriva-räkna-satsningen därför att
              vi inte är intresserade av att eleverna ska lära sig att läsa.
              Vi satsar i stället på permanenta och långsiktiga läsfrämjande
              åtgärder. Ni den här regeringen ströp medlen till En bok för alla.
              Jag har inte sett att ni har gjort någon ansträngning för att
              satsa på att öka antalet skolbibliotek eller att öka standarden
              på dem. Jag har inte sett att ni har gjort någon ansträngning
              för att se till att det finns arbetsplatsbibliotek på varje arbetsplats.
              Där har du de riktiga läsfrämjande insatserna! Om man har böcker
              hemma och om man har föräldrar som läser så läser också barnen.
              Vi ser i mätningar att antalet böcker har minskat i hemmen. Då
              är det inte så konstigt att även läsningen tar stryk.
            </seg>
            <seg xml:id="i-0d8aafb797a9dc0e-0">
              Slutligen vill jag försöka få ett svar från Sofia Larsen, som
              ändå är utskottets ordförande och borde kunna svara. De andra
              har ju vägrat att svara. Vilka av de fem kärnämnena i gymnasiet,
              som jag har tjatat om i dag, är det som ska bort?
            </seg>
          </u>
          <note type="speaker" xml:id="i-a2a71c2ed325a040-0">
            Anf. 58 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-a28f3280da3a4780-2">
            <seg xml:id="i-ebdf2852e3b3c88a-0">
              Herr talman! Rossana Dinamarca och Vänsterpartiet har i sin motion
              sagt att det ska anställas ett antal personer rätt av inom offentlig
              sektor. Tanken kan vara väldigt god. Det behövs många personer
              både inom äldrevården och inom skolan som gör ett kvalitetsriktigt
              arbete.
            </seg>
            <seg xml:id="i-640bd324dfacde89-0">
              Men att bara göra detta och inte någonting annat är ekonomiskt
              totalt oförsvarbart i den marknadsekonomi som vi ändå lever i.
              Man måste kunna se till att vi har en budget som är hållbar vad
              gäller både välfärden, arbete och företagande. Det är en tydlig
              linje som Vänsterpartiet tyvärr inte driver. Man tror bara att
              det blir stora offentliga utgifter och löser detta med att man
              ska få inkomster till staten som inte finns i er budget. I en
              budget måste man ha balans.
            </seg>
            <seg xml:id="i-b3ca4a587fd0b9e6-0">
              Vi vet att många lärare tyvärr anser att de inte har tillräcklig
              tid i klassrummen. Det beror också på att många elever behöver
              extra stöd och hjälp. Vi ger nu verktyg i form av fortbildning.
              Vi stramar upp med en auktorisation. Vi höjer kraven på lärarna
              och utökar möjligheterna för dem. Det handlar om verktygen i form
              av mål i årskurs 3. Vi stärker de individuella utvecklingsplanerna.
              Fortbildningen i sig gör också att lärarna får ett ökat stöd i
              att kunna arbeta i klassrummet. Vi för tillbaka speciallärarna
              och speciallärarutbildningen som ska bli ett komplement till specialpedagogerna
              och lärarna i varje klassrum.
            </seg>
            <seg xml:id="i-9a99ce3905cc592c-0">
              Vänsterpartiet och Socialdemokraterna är långt ifrån de insatser
              som regeringen gör. De finns inte i närheten.
            </seg>
          </u>
          <note type="speaker" xml:id="i-34553ae3d5b0ac3b-0">
            Anf. 59 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-3">
            <seg xml:id="i-e9748941759e72fe-0">
              Herr talman! Jag kan förstå att processen inom det socialdemokratiska
              partiet kan förvirra en hel del, kanske framför allt för en centerpartist.
            </seg>
            <seg xml:id="i-567af41b17351a9a-0">
              Vi har behållit vår karaktär av folkrörelse. Vi har ett väldigt
              stort medlemsinflytande, och vi diskuterar och debatterar såväl
              inom partiet som utom. Det kan jag förstå är förvirrande. Men
              jag kan försäkra Sofia Larsen om att såväl partistyrelse som förtroenderåd,
              som det heter och inte framtidskonvent, och Mona Sahlin och andra
              är fullständigt överens om färdriktningen här.
            </seg>
            <seg xml:id="i-7a5030faa0671ca5-0">
              Anledningen till att vi tillsatte ett skolrådslag var att vi
              upplevde att väljarna inte hade tillräckligt förtroende för vår
              skolpolitik. En av de saker där vi upplever att vi inte har lyckats
              fullt ut är att skillnaderna mellan olika skolor och mellan olika
              elever ökar. Det här måste vi göra något åt. Det är därför som
              vi bland annat har haft skolrådslaget.
            </seg>
            <seg xml:id="i-80d4e0c9137f1fcf-0">
              Jag skulle vilja återknyta till frågan i mitt inledningsanförande
              om detta med breda överenskommelser. Vad blev det av det? Det
              ges olika bud hela tiden. Hur blir det med betygen? Kommer vi
              att få vara med och diskutera skollagen? Hur blir det med lärarutbildningen
              och med gymnasieskolan sådana frågor som berör så otroligt många
              människor? Kommer vi att kunna försöka hitta minsta gemensamma
              nämnare, eller är det politisk dogmatism som gäller?
            </seg>
            <seg xml:id="i-40689348b8c6ff77-0">
              Min andra fråga som jag också ställde tidigare är: Har Sofia
              Larsen för avsikt att ta initiativ till att göra någonting åt
              avarterna inom friskolesystemet med de vinster som görs, med religiösa
              friskolor och med avknoppningar?
            </seg>
          </u>
          <note type="speaker" xml:id="i-79a58bd872218342-0">
            Anf. 60 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-a28f3280da3a4780-3">
            <seg xml:id="i-fb28007b14b548af-0">
              Herr talman! Det låter ju bra, Marie Granlund, att Socialdemokraterna
              är eniga och håller på att anta en ny inriktning vad gäller skolpolitiken.
              Vad jag förstår verkar den gå i alliansens riktning. Det är trevligt,
              tycker jag.
            </seg>
            <seg xml:id="i-c94665d4627c6482-0">
              Marie Granlund nämner också att en av grunderna till den inriktningen
              är att kunskapssegregationen i skolan ökar. Det är en riktig bedömning.
              Det ser vi väldigt tydligt. Men vems är det ansvaret? Vems är
              ansvaret att vi ser att fler och fler elever inte når kunskapsmålen?
              Vems är ansvaret att en tredjedel av gymnasieeleverna inte når
              upp till gymnasiets krav efter tre år och bara 75 procent av eleverna
              efter fyra år? Vems är det ansvaret, Marie Granlund?
            </seg>
            <seg xml:id="i-c501db9f4ef2d9b1-0">
              Vad gäller kopplingen till förändringarna i arbetet säger Socialdemokraterna
              nu väldigt tydligt att man vill följa alliansens linje. Välkomna!
              Jag tycker att det är viktigt att man har en dialog och också
              ett samspel kring detta. Men det kan vara väldigt svårt att ha
              ett samspel om man inte alltid vet vart ni är på väg. Ni säger
              ju i den ena stunden att ni tycker att det är jättebra med mål
              i årskurs 3, i nästa stund tycker ni att betyg i en viss årskurs
              är jättebra. En tydlig linje är en förutsättning för en bättre
              samverkan.
            </seg>
            <seg xml:id="i-e142d1d6dee0c49f-0">
              Vad gäller kvaliteten i friskolorna och de kommunala skolorna
              är det något som regeringen verkligen arbetar med. Vi vill ha
              mer likvärdiga krav och utvärderingar både i den kommunala skolan
              och inom friskolornas värld, något som Socialdemokraterna verkar
              se som uteslutet. Man vill bara försämra för de fristående skolorna.
            </seg>
          </u>
          <note type="speaker" xml:id="i-b44ce141bb11f1c3-0">
            Anf. 61 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-4">
            <seg xml:id="i-f483ea58f5fc347a-0">
              Herr talman! Jo, det är klart att om man förlorar ett val finns
              det anledning till det. Det är därför som vi går ut så brett och
              frågar människor vad de tycker om skolan och om andra frågor.
            </seg>
            <seg xml:id="i-cb49e24b12df1e1e-0">
              Det som vi tycker är något av det viktigaste för att åstadkomma
              en mer likvärdig skola är att våga styra resurserna ännu mer,
              inte som ni som säger att alla barn ska ha precis lika mycket
              pengar. Vi säger att alla barn är olika och kräver också olika
              resurser. Vi säger att man måste satsa på förskolan ännu mer,
              för det är första steget till att utjämna de skillnader som finns
              beroende på vilket hem barnen kommer från. Vi säger att vi framöver
              också vill satsa på mindre klasser för att öka kunskapen för alla
              barn men också för att de på det sättet ska få mer lugn och ro
              i skolan.
            </seg>
            <seg xml:id="i-7f7c70f06c19c5a6-0">
              Jag får fortfarande inget svar på frågan om man är beredd att
              göra några breda överenskommelser på skolans område. Vi ansvarar
              för oss. Vi har sträckt ut en hand. Kommer ni att ta den eller
              kommer ni att avvisa den?
            </seg>
            <seg xml:id="i-6965207691d391d4-0">
              Vi säger oerhört tydligt att vi tycker att det är fel att sexåringar
              och sjuåringar ska kunna få veta att de inte är godkända. Men
              vi är beredda att diskutera om man för första gången ska få betyg
              i sexan eller i sjuan. Är den utsträckta handen verklig eller
              inte? Jag skulle väldigt gärna vilja ha ett svar, ett ja eller
              ett nej.
            </seg>
            <seg xml:id="i-90c0929f78c6acf8-0">
              Jag skulle också vilja veta vilken uppfattning det är som gäller
              i frågan om likvärdiga villkor mellan kommunala skolor och fristående
              skolor. Är det skolminister Jan Björklunds eller är det Margareta
              Pålssons uppfattning som gäller? Vad anser Sofia Larsen, ordförande
              i utbildningsutskottet i riksdagen?
            </seg>
          </u>
          <note type="speaker" xml:id="i-a3cb8efea68ec1d3-0">
            Anf. 62 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-a28f3280da3a4780-4">
            <seg xml:id="i-ec6b06d168a1e740-0">
              Herr talman! Det är väldigt glädjande att Marie Granlund och
              Socialdemokraterna nu så starkt pläderar för en bättre elevanpassad
              skola. Det är något som allianspartierna under en lång tid har
              påpekat. Vi har sagt att vi inte kan ha en så fyrkantig struktur
              i skolan att alla ska gå under samma tid och läsa i stort sett
              samma sak. Vi har sagt att vill ha en större flexibilitet, en
              mer elevanpassad undervisning där man både kan få möjligheten
              att gå lite snabbare fram och få det stöd och den hjälp som man
              behöver för att lyckas i skolan. Det är detta som ni totalt har
              misslyckats med. Det är därför skolan ser ut som den gör. Därför
              har alliansregeringen tagit fram det riktigt stora partiet med
              förslag om alltifrån förskolan till den högre utbildningen. Det
              var ett måste för att eleverna ska kunna lyckas.
            </seg>
            <seg xml:id="i-78ac2f8cd79c18bc-0">
              Ert ansvar har varit och är att svensk skola inte har lyckats
              uppnå det som vi önskade. Spring inte bort från det ansvaret!
            </seg>
            <seg xml:id="i-f678bc5cfa9b9234-0">
              Det är glädjande att Socialdemokraterna nu är med på att elevanpassa
              skolan på ett annat sätt.
            </seg>
            <seg xml:id="i-1025427ba20f1c17-0">
              Frågan om de likvärdiga villkoren för de kommunala och de fristående
              skolorna är också väldigt viktig. Hittills har Socialdemokraterna
              enbart sagt att friskolorna är de som ska ha försämringar, att
              de ska ha mycket mer krångliga regler. Vi har sagt att de kommunala
              skolorna måste få en del av friheten som de fristående skolorna
              har.
            </seg>
            <seg xml:id="i-09be3207860fa40d-0">
              När det gäller de fristående skolorna behöver vi rätta till en
              del saker. Det gäller till exempel rättssäkerheten för betyg och
              elever, så att man inte kan gå ut utan att få slutbetyg när man
              lämnar grundskolan. Det handlar om flera viktiga delar som gör
              att rättssäkerheten och kunskapskraven blir mer likvärdiga i den
              kommunala och den fristående skolan. En viktig del är också den
              fördubbling av pengarna till skolinspektionen som också gör att
              vi kommer att få en mer likvärdig skola.
            </seg>
          </u>
          <note type="speaker" xml:id="i-425de924c5026d5e-0">
            Anf. 63 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-5">
            <seg xml:id="i-e9ea1d2687495dfe-0">
              Herr talman! Det är naturligtvis viktigt att ta de brister som
              visar sig i svensk skola på allvar. Det är brister som har visat
              sig i internationella undersökningar. Tyvärr är de inte nya.
            </seg>
            <seg xml:id="i-0aeee52d477285ed-0">
              Problemet med alliansens förslag är att man slår ned på såväl
              bristerna som de positiva delarna. Några av delarna är sådana
              som jag alltid har upplevt Centerpartiet som försvarare av.
            </seg>
            <seg xml:id="i-87cdfd0992727ac1-0">
              Det som jag vill ta upp först är detta med elevinflytandet. Regeringen
              tog ju bort möjligheten till lokala styrelser med elevinflytande.
              Sedan råkade man också ta bort möjligheten att ha föräldrainflytande.
              Nu återinför man som tur är föräldrainflytandet. Men som vanligt
              verkar man gå in och slå brett utan att riktigt fatta vad man
              håller på med och får sedan rätta till det i efterhand. Men jag
              vet att Sofia Larsen har vurmat för elevinflytande och elevernas
              medverkan, och det är en sak som vi är bra på i Sverige. Alla
              som har arbetat i ett klassrum vet att en av grunderna för god
              inlärning är att eleverna trivs. En grund för trivsel är delaktighet.
              Det är en mycket viktig del, och den tar man bort. Jag kom att
              tänka på det när jag i måndags läste om det ganska bedrövliga
              sättet, tycker jag, att lägga ut lärare på nätet som man har filmat
              och sedan betygsätter. Ett sätt att motverka det är större delaktighet
              av eleverna i skolan.
            </seg>
            <seg xml:id="i-05e911b049fd1a0b-0">
              Hur ser Sofia Larsen på elevmedverkan? Det verkar vara ganska
              lågprioriterat i budgetförslaget, och det finns inga förändringsförslag
              på det området trots att Centern har ordförandeskapet. Jag saknar
              det.
            </seg>
          </u>
          <note type="speaker" xml:id="i-90fb72635f0afe41-0">
            Anf. 64 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-a28f3280da3a4780-5">
            <seg xml:id="i-8c7d4868675dec8e-0">
              Herr talman! Det är bra att Mats Pertoft tar upp frågan om elevinflytande,
              för den är mycket viktig. Jag tycker dock inte att det system
              vi hade innan med försöksverksamhet där eleverna var i majoritet
              i styrelserna var den ultimata.
            </seg>
            <seg xml:id="i-d491598f2e3a1b37-0">
              Jag skulle i stället vilja gå ännu längre än man gjorde under
              den perioden och se mer kommunala självstyrande skolor där man
              både får makten och ansvaret ut till den enskilda skolan. Då kan
              man både förändra, förbättra och ha en snabbare kommunikation.
              Jag skulle vilja gå längre än vad Mats Pertoft och den tidigare
              socialdemokratiska regeringen lyckades med.
            </seg>
            <seg xml:id="i-62c67927446f925e-0">
              Jag kan försäkra att elevinflytandet är en del som är på väg
              och kommer senare under nästa år.
            </seg>
          </u>
          <note type="speaker" xml:id="i-0d5b8ccb8e61fb8f-0">
            Anf. 65 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-6">
            <seg xml:id="i-067e9f9f79a6d9ae-0">
              Herr talman! Detta är frågor som även Miljöpartiet har drivit
              länge, så där hoppas jag att vi kan hitta några bra bitar.
            </seg>
            <seg xml:id="i-19ade78a091c7c85-0">
              Jag har en annan fråga som jag är orolig för. Det talas mycket
              om friskolor. Från Miljöpartiets sida har vi länge drivit att
              det ska vara samma villkor för kommunala och fristående skolor.
              Jag håller helt med om att det är bra. Men när jag lyssnar på
              utbildningsminister Björklund blir jag oroad. Det låter som att
              regeringen är ett betydligt större hot mot friskolornas pedagogiska
              och styrelsemässiga frihet än till exempel Socialdemokraterna
              som har reviderat sina bitar.
            </seg>
            <seg xml:id="i-9f7766b1de25073b-0">
              Regeringen vill inskränka pedagogiskt, man vill ha andra regler
              och man uttalar sig skeptiskt om pedagogik, överskott, religiösa
              friskolor och så vidare. Kontrollbehovet och viljan att skapa
              en statsstyrd skola har tagit över så till den milda grad att
              jag varken ser Centerns, Moderaternas eller Kristdemokraternas
              politik utan enbart Folkpartiets.
            </seg>
            <seg xml:id="i-b604a902f4adf98e-0">
              Hur står Sofia Larsen i dessa frågor? Likvärdighet mellan kommunala
              och fristående skolor är bra, men frågan är om det ska innebära
              att den pedagogiska friheten och professionens inflytande på det
              sättet minskar. Det är det vi ser i dag i Sverige.
            </seg>
          </u>
          <note type="speaker" xml:id="i-97c0761e3969f53a-0">
            Anf. 66 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-a28f3280da3a4780-6">
            <seg xml:id="i-2d35b5159128ac46-0">
              Herr talman! Allianspartierna och Miljöpartiet har ett förflutet
              tillsammans vad gäller friskolorna. Vi lyckades gemensamt stoppa
              den tidigare regeringens mycket tuffa krav på att skruva åt och
              försämra för de fristående skolorna, så det är ett trevligt arbete
              allianspartierna och Miljöpartiet har gjort.
            </seg>
            <seg xml:id="i-73cefce59a3eb67c-0">
              Det som är viktigt och som vi också har varit överens om är att
              vi behöver se mer likvärdiga möjligheter och också krav på de
              fristående och de kommunala skolorna. Följer man inte de uppsatta
              kriterier som vi har ska det också kunna vidtas åtgärder. Det
              har varit mycket diskussioner om att skolinspektionen inte har
              tillräckligt mycket muskler för att förändra, oavsett om det är
              en kommunal eller en fristående skola. Vi vill fördubbla anslaget
              till skolinspektionen. Det ska bli skarpare och tätare kvalitetsinsatser.
              Om inte skolorna, oavsett om de är kommunala eller fristående,
              följer de uppsatta regelverken ska de betala vite. I slutändan
              ska man kunna dra in tillståndet för en fristående skola eller
              motsvarande för en kommunal skola. Det är viktigt för den enskilda
              eleven ur kvalitets- och rättssäkerhetsaspekt.
            </seg>
            <seg xml:id="i-e294351b9af7d2a5-0">
              I dessa delar är jag övertygad om att både allianspartierna och
              Miljöpartiet är överens om att göra förbättringar men också att
              ställa likvärdiga krav för elevernas skull.
            </seg>
          </u>
          <note type="speaker" xml:id="i-5b3de66cf61950e0-0">
            Anf. 67 MARGARETA PÅLSSON (m):
          </note>
          <u who="margareta_palsson_933b97" xml:id="i-fd14a95449e1644a-0">
            <seg xml:id="i-5480185ec39964b8-0">
              Herr talman! Jag ska i mitt anförande mest tala om var vi är
              i den svenska grundskolan, hur vi har kommit hit och vad vi ska
              göra för att komma ifrån det som finns nu, för resultaten ser
              inte bra ut. 24 procent av de elever som slutade årskurs 9 i våras
              hade underkänt eller ofullständiga betyg i ett eller flera ämnen.
              Av den gruppen var 40 procent födda i något land utanför Sverige.
              Så ser verkligheten ut. De flesta förstår varför vi snart kommer
              att genomföra de största förändringarna någonsin i den svenska
              skolan. Alltför länge har skolans kunskapsuppdrag nedprioriterats.
              Nu är det slut med det.
            </seg>
            <seg xml:id="i-9ebc2d8b06357b7e-0">
              Skolan är Sveriges största och viktigaste arbetsplats. Mycket
              av det vi vill med vårt land börjar i skolan. En bra skola är
              en förutsättning för att värna demokratin och för att ge alla
              människor oavsett bakgrund möjlighet att utveckla sina färdigheter.
              En persons utbildning får aldrig vara beroende av social bakgrund
              eller ekonomiska resurser. Därför är det så bekymmersamt att ta
              del av SCB:s undersökning från i höstas som visar att föräldrarnas
              utbildningsnivå har mycket stor betydelse för barnens val av gymnasieutbildning
              och att skillnaderna dessutom ökar.
            </seg>
            <seg xml:id="i-7eb97b5071a776ea-0">
              Så mycket som 70 procent av en speciell årskull elever med välutbildade
              föräldrar avslutade gymnasieskolans studieinriktade program. Bland
              dem med föräldrar med lägre utbildning var andelen bara 20 procent.
              Denna undersökning är bara en i raden som visar att föräldrarnas
              bakgrund, utbildning och ekonomiska förhållanden har fått allt
              större betydelse för en elevs skolresultat. Det har blivit allt
              svårare att göra en klassresa, och klyftorna i samhället har ökat.
            </seg>
            <seg xml:id="i-17eb3d716be4e431-0">
              Det är resultatet av tolv års socialdemokratisk skolpolitik.
              Det var en politik där kunskap och kvalitet inte sattes i främsta
              rummet. Det var en politik där ordning och reda ansågs omodernt.
              Socialdemokraternas stora svek slår mest mot dem som varit allra
              mest beroende av en bra skola, nämligen de elever vars föräldrar
              inte har möjlighet att reparera kunskapsmisstagen hemma vid köksbordet.
              Socialdemokraterna talar gärna om att de driver en politik för
              samhällets svaga och att det är en politik för ökad rättvisa.
              I själva verket har deras skolpolitik varit mest förödande för
              just den gruppen.
            </seg>
            <seg xml:id="i-b4841cabcc6e98e4-0">
              För oss moderater och våra vänner inom alliansen är det högsta
              prioritet att skapa en skola där ingen elev lämnas på efterkälken.
              Det är en skola där varje elev möts av höga förväntningar och
              ges förutsättningar att komma till sin rätt. Nu gör vi det som
              Socialdemokraterna misslyckades med, och på ett år har vår regering
              påbörjat ett större förändringsarbete än vad Socialdemokraterna
              mäktade med under tolv år.
            </seg>
            <seg xml:id="i-c6bf6e4b3d71c509-0">
              Vi ska införa ett nytt betygssystem. Vi ska ha betyg redan i
              årskurs 6 och i fler steg än i dag. Som det är nu är det alldeles
              för sent att göra något åt det på kort tid om kunskapsluckor upptäcks.
              Vi ska ha kontrollstationer i årskurs 3, 6 och 9. I årskurs 3
              kommer den första obligatoriska kontrollstationen när skolan ska
              undersöka om eleverna kan läsa, skriva och räkna.
            </seg>
            <seg xml:id="i-03f70baaaa6b4461-0">
              I dag är det alldeles för många elever som lämnar grundskolan
              utan att kunna läsa ordentligt och utan att ha godkänt i matematik.
            </seg>
            <seg xml:id="i-af68861e0f79c80d-0">
              För att komma till rätta med problemet har vår regering en läsa-skriva-räkna-satsning
              i budgetpropositionen. Under tre år ska 900 miljoner användas
              för att förbättra elevernas baskunskaper. Om man bryter ned det
              på individnivå innebär det 1 000 kronor per elev och läsår i årskurs
              1, 2 och 3. Syftet med satsningen är naturligtvis att alla barn
              ska kunna läsa, skriva och räkna när de lämnar årskurs 3. Syftet
              är naturligtvis att de elever som inte lyckas med det ska få extra
              stöd och hjälp.
            </seg>
            <seg xml:id="i-4ed3c3c3ec945074-0">
              Vi återinför speciallärarutbildningen, som Socialdemokraterna
              lade ned, så att de barn som har det svårast i skolan får den
              professionella hjälp de förtjänar. Forskning visar att lärarnas
              kompetens är den viktigaste faktorn för goda kunskapsresultat.
              Avgörande för att vi ska få fler elever som når kunskapsmålen
              är skolans förmåga att dra till sig välutbildade och kunniga lärare.
              För att stärka skolan krävs att kvaliteten i lärarnas utbildning
              och fortbildning förbättras och att skolan uppmuntrar professionella
              välutbildade lärare och ger dem bra arbetsvillkor.
            </seg>
            <seg xml:id="i-955882e073532bfb-0">
              De senaste åren har utvecklingen tyvärr gått åt fel håll. På
              bara tio år har andelen obehöriga lärare i grundskolan mer än
              fördubblats. I dag saknar en av fem lärare i grundskolan och en
              av fyra lärare i gymnasieskolan pedagogisk utbildning. I svenska,
              engelska och matematik har bara mellan 60 och 70 procent av lärarna
              både en lärarutbildning och en utbildning i det ämne som de undervisar
              i. Ett viktigt steg för att höja lärarkårens kompetens blir därför
              den moderata hjärtefrågan Lärarlyftet. Det är kanske den viktigaste
              satsningen som alliansregeringen hittills har föreslagit på skolans
              område.
            </seg>
            <seg xml:id="i-691959437e84ade4-0">
              Dessutom kommer vi att skriva om skollagen, bland annat för att
              ge lärarna ökade befogenheter. Vi satsar på förebyggande åtgärder
              mot mobbning och inför krav på att alla rektorer ska ha en akademisk
              rektorsutbildning.
            </seg>
            <seg xml:id="i-f612ee502644767f-0">
              Förslagen är bra och nödvändiga för att vända utvecklingen. Vi
              kommer aldrig att acceptera en skola där föräldrarnas utbildning
              och ekonomi avgör hur eleverna lyckas i skolan. Skolan ska tvärtom
              vara en plats som möjliggör en klassresa för alla.
            </seg>
            <seg xml:id="i-5597252684f932b3-0">
              I den bästa av världar är alla skolor bra skolor med undervisning
              av hög kvalitet. Men så ser tyvärr inte verkligheten ut. Av olika
              anledningar kan kvaliteten under några år sjunka dramatiskt i
              en skola. Därför måste staten kontrollera alla skolor, och kontrollera
              dem oftare än man gör nu. Nu sker det vart sjätte år. Sex år är
              en väldigt lång tid i en elevs liv. En dålig skola kan verkligen
              försämra en elevs framtidsutsikter. Nu tillför vi 150 miljoner
              så att Sveriges skolor kan kontrolleras vart tredje år.
            </seg>
            <seg xml:id="i-3abcf9f39a0a53dc-0">
              Framför oss ligger stora förändringar, inte minst på gymnasieskolans
              område. Alliansen har aviserat en helt ny gymnasieskola. Vi måste
              helt enkelt sluta att lämna 25 procent av gymnasieeleverna utan
              godkänd utbildning. Det är ett sådant slöseri med mänskliga resurser
              och med skattepengar. Dagens elever är morgondagens arbetskraft
              och utan fullgod arbetskraft klarar sig inte Sverige i den globaliserade
              ekonomi vi står inför. Tänk om vi kunde trycka ned de 5 miljarder
              som det individuella programmet kostar på förskolan och de tidigaste
              åren i grundskolan. Där hade pengarna verkligen gjort mer nytta.
            </seg>
            <seg xml:id="i-79cb9371e2de1c5f-0">
              Vi hoppas och tror mycket på försöksverksamheten med lärlingsutbildning.
              Alla goda krafter måste samverka för att stoppa det utflöde till
              arbetslöshet och utanförskap som ofta blir följden när ungdomar
              lämnar gymnasieskolan utan slutbetyg. I synnerhet pojkar på yrkesinriktade
              program lämnar skolan för att de är trötta på teori och för att
              gymnasieskolan är alldeles för lik grundskolan. Vi ser också effekterna
              i samhället av den uteblivna satsningen på lärlingsutbildning
              och praktiska program. Det är näst intill omöjligt att få tag
              på en hantverkare. Hade vi inte haft människor från andra länder
              i de yrkena hade det varit ännu värre.
            </seg>
            <seg xml:id="i-32efdd4bfd6f1bd8-0">
              Herr talman! Slutligen kan jag konstatera att det är mindre skillnader
              mellan Socialdemokraternas skolpolitik och allianspolitiken nu
              än det har varit på många år. Vi har i flera år förespråkat ordning
              och reda, tidigare betyg, bättre utbildade lärare, tätare inspektioner,
              tidigare nationella prov och så vidare. Nu har inte Socialdemokraterna
              något motstånd mot det längre. Det tackar jag naturligtvis för.
              Det är bättre att sent komma till insikt än att inte alls komma
              dit.
            </seg>
          </u>
          <note xml:id="i-29a5ac971575b5ef-0">
            Jag yrkar bifall till utskottets förslag.
          </note>
          <note type="speaker" xml:id="i-a89fb83903b080da-0">
            Anf. 68 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-5">
            <seg xml:id="i-1232a440abe4c879-0">
              Herr talman! Ordning och reda i skolan är faktiskt inte något
              partiskiljande. Jag tror inte att någon har något emot ordning
              och reda. Det är en förutsättning för att man ska kunna lära sig
              något. Vi är emellertid av den uppfattningen att man måste vara
              motiverad för att det ska bli så. Det går inte genom piska och
              rapp.
            </seg>
            <seg xml:id="i-558dae61963c8347-0">
              Kunskap är inte heller något partiskiljande. Jag tror att ni
              också vill att alla ska uppnå kunskap. Det är inte något som skiljer
              oss åt.
            </seg>
            <seg xml:id="i-10551aeb87f4f093-0">
              De stora skillnaderna nu handlar om att skillnaderna mellan olika
              elever, kommuner och skolor ökar. Vad vill ni göra åt det? Har
              ni släppt tanken på en nationell skolpeng? Finns den tanken fortfarande
              kvar?
            </seg>
            <seg xml:id="i-01f3f102ed1755ef-0">
              Skulle ni vara beredda att skriva in i skollagen att resurser
              ska fördelas efter behov eftersom inte alla barn är lika utan
              kräver olika mycket resurser?
            </seg>
            <seg xml:id="i-c6cf224487e0ca65-0">
              Jag har frågat Sofia Larsen, men inte fått något svar, när det
              gäller den fråga som medborgarna tycker är den absolut viktigaste
              på skolområdet. Det handlar om att hitta en minsta gemensam nämnare
              som håller över val när det gäller frågor som betyg, skollag,
              lärarutbildning, gymnasieskola. Kommer ni att ta initiativ till
              att vi blir inbjudna och att vi faktiskt kan försöka kompromissa
              för elevernas skull?
            </seg>
            <seg xml:id="i-08752e087699c6c5-0">
              Jag har en fråga till Margareta Pålsson när det gäller friskolor.
              Hur kommer det att bli? Kommer det att bli lika regler för kommunala
              skolor och fristående skolor? Jan Björklund vill det verkligen,
              men Margareta Pålsson har sagt att ni inte är överens om det.
              Vad kommer resultatet att bli?
            </seg>
          </u>
          <note type="speaker" xml:id="i-ce4af2a2fc5a0418-0">
            Anf. 69 MARGARETA PÅLSSON (m) replik:
          </note>
          <u who="margareta_palsson_933b97" xml:id="i-fd14a95449e1644a-1">
            <seg xml:id="i-ea014d9ce81c8a68-0">
              Herr talman! Visst ser vi de ökade skillnaderna mellan elever,
              skolor och kommuner. Det är just det som ni bär ansvaret för.
              De resultat vi ser i skolan i år beror ju inte på att vi har haft
              regeringsinnehavet i ett år. De beror på tolv års socialdemokratisk
              regering.
            </seg>
            <seg xml:id="i-b0616f26a62d1136-0">
              Våra förslag diskuteras om och om igen. Vi är alla väl medvetna
              om dem. De förslag som vi lägger fram nu och som vi har lagt fram
              syftar i allra hösta grad till att utjämna de här skillnaderna
              som inte är acceptabla.
            </seg>
            <seg xml:id="i-39145032904a0a82-0">
              Jag pratade i mitt anförande om hur viktigt det är att man kan
              göra klassresan. Under tidigare decennier var inte föräldrars
              inkomst- och utbildningsnivå så avgörande för elevers skolresultat
              som nu.
            </seg>
            <seg xml:id="i-b9a68e48f823ac14-0">
              Jag har aldrig hört någon politiker av någon kulör säga att alla
              elever ska ha lika mycket resurser. Jag har definitivt inte hört
              någon moderat säga det. Man kan ha ett system som man har i många
              kommuner där man fördelar resurserna efter antalet elever, men
              överallt finns det förstärkningar av resurserna till de elever
              som har det svårt. Det vill vi naturligtvis fortsätta med.
            </seg>
            <seg xml:id="i-a13400dab4ba1ecb-0">
              Friskolorna har kommit för att stanna. De blir fler och fler.
              Det tyder på att det finns brister i de kommunala skolorna, annars
              hade inte friskolorna expanderat i antal som de har gjort.
            </seg>
            <seg xml:id="i-7804623e6cc01274-0">
              Vi vill att alla skolor ska vara bra skolor. Men vi vill att
              det fortfarande ska finnas en skillnad mellan friskolor och kommunala
              skolor annars är det inte någon mening med att ha friskolor. Men
              friskolorna ska kvalitetssäkras och granskas lika ofta som de
              kommunala skolorna.
            </seg>
          </u>
          <note type="speaker" xml:id="i-5552e4d71aa19a56-0">
            Anf. 70 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-6">
            <seg xml:id="i-849d7a531c13de35-0">
              Herr talman! Jag tycker att det är anmärkningsvärt att Margareta
              Pålsson inte tidigare har upplevt att föräldrars utbildningsbakgrund
              och arbete har påverkat elevers möjligheter i skolan. En gång
              i tiden fick man över huvud taget inte gå i skolan om man inte
              hade rätt bakgrund. Så har det fortgått under en längre tid, att
              det har stor betydelse för dina möjligheter vilket hem du kommer
              från. Det är klart att vi bär ett ansvar för det. Vi vill gå vidare
              för att se till att utjämna skillnader. Men ni gör precis tvärtom.
            </seg>
            <seg xml:id="i-18bd65ac3fcac025-0">
              Jag frågade er om diskussionerna om nationell skolpeng är borta,
              och kommer man att se till att alla barn ska ha lika mycket resurser?
              Är ni beredda att faktiskt skriva in i skollagen att resurser
              ska fördelas efter behov och att de barn som har de största behoven
              också får den bästa hjälpen?
            </seg>
            <seg xml:id="i-d210faec15d11fcf-0">
              Ingen svarar på frågan. Har Jan Björklund lagt munkavle på er,
              eller vad handlar det om? Kommer vi att bli inbjudna till samtal
              om betyg? Kommer vi att bli inbjudna till samtal om gymnasieskolan?
              Kommer vi att bli inbjudna till samtal om lärarutbildningen? Och
              kommer vi att bli inbjudna till samtal om skollagen? Detta är
              den fråga som medborgarna tycker är den viktigaste att nå breda
              överenskommelser om på skolans område. Det hade därför varit väldigt
              intressant att veta om det kommer att bli verklighet eller inte.
              Det måste ni faktiskt kunna svara på.
            </seg>
          </u>
          <note type="speaker" xml:id="i-7e6becf7745c9a57-0">
            Anf. 71 MARGARETA PÅLSSON (m) replik:
          </note>
          <u who="margareta_palsson_933b97" xml:id="i-fd14a95449e1644a-2">
            <seg xml:id="i-07628d02d8930e94-0">
              Herr talman! Jag ska försöka svara på allt som Marie Granlund
              frågar om. Men jag hinner inte med det på två minuter. Jag ska
              ta upp frågan om betygen först, så att vi inte fler gånger behöver
              höra att vi inte svarar. Jag tyckte att Sofia Larsen svarade.
              Men jag ska svara igen.
            </seg>
            <seg xml:id="i-58831f1566edd69f-0">
              Ja, ni kommer att bli inbjudna. Betygsutredningen pågår. När
              den är färdig ska den skickas ut på remiss. När remissvaren kommer
              in kommer ni att bjudas in för att diskutera den. Om ni sedan
              kommer att bli inbjudna till diskussion om alla förslag som vi
              lägger fram vet inte jag och kanske inte ens vår utbildningsminister.
              Jag kan inte minnas att vi blev inbjudna till er regering när
              ni lade fram alla era förslag. För er var det viktigt att hålla
              överenskommelser med Miljöpartiet och Vänstern, precis som det
              är viktigt för oss att följa de överenskommelser som finns mellan
              allianspartierna.
            </seg>
            <seg xml:id="i-c96fa3c404e4ef9f-0">
              Jag har aldrig sagt att utbildning och ekonomi inte har påverkat
              elevernas resultat i skolan. Jag har bara sagt att det under 50-,
              60- och 70-talen inte hade så stor påverkan på elevernas resultat.
            </seg>
            <seg xml:id="i-e4665d0ec0650567-0">
              Förslag om nationell skolpeng finns ingenstans i Moderaternas
              skolprogram. Det fanns inte heller med i de program som vi lade
              fram före valet. Om detta är ett orosmoment kan jag lugna Marie
              Granlund i fråga om detta nu.
            </seg>
            <seg xml:id="i-2f063365fcd4e3a2-0">
              Därmed tror jag att jag har svarat på alla frågor.
            </seg>
          </u>
          <note type="speaker" xml:id="i-d3e8bcd231d816ec-0">
            Anf. 72 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-7">
            <seg xml:id="i-9a19560cbb9c209a-0">
              Herr talman! Margareta Pålsson har talat mycket om kontroll.
              Det är väldigt bra. Vi måste ha mer återkoppling och på det sättet
              också garantera likvärdigheten för skolor.
            </seg>
            <seg xml:id="i-adfd390362968841-0">
              Nästa fråga handlar om att man i själva utförandet också ger
              stor frihet. Sofia Larsen var inne på detta i fråga om till exempel
              kommunala friskolor. Detta har berörts från flera håll i dag när
              det gäller skillnaden mellan kommunala och fristående skolor.
            </seg>
            <seg xml:id="i-1db42a20183e958c-0">
              Jag vill då ställa följande fråga: Kan Moderaterna tänka sig
              att utöka det fria utrymmet för kommunala skolor på det sättet
              att de därmed blir likvärdiga med fristående skolor? Det som skolministern
              hela tiden aviserar är att man ska inskränka det fria utrymmet
              för friskolor så att de därmed blir lika de kommunala skolorna.
            </seg>
            <seg xml:id="i-53ff7936a45b05a9-0">
              Miljöpartiet fick på sin tid med sig Skollagskommittén i fråga
              om detta. Man var snarare inne på motsatsen, just att utöka det
              fria utrymmet för de kommunala skolorna för att det därmed skulle
              bli samma regelverk för friskolor och kommunala skolor. Nu tycker
              jag att jag hör att det ska vara olika igen.
            </seg>
            <seg xml:id="i-e8810f0911902059-0">
              Jag vet att Folkpartiet driver sin linje, men jag undrar om Moderaterna
              står kvar vid den linje som jag har uppfattat att i alla fall
              Mats Gerdau står för, alltså att man ska utöka det fria utrymmet
              för kommunala skolor så att vi kan ha friskolor överallt, oberoende
              av huvudman.
            </seg>
          </u>
          <note type="speaker" xml:id="i-84da6c1fb0e9eba2-0">
            Anf. 73 MARGARETA PÅLSSON (m) replik:
          </note>
          <u who="margareta_palsson_933b97" xml:id="i-fd14a95449e1644a-3">
            <seg xml:id="i-78ecb6aa5687bf89-0">
              Herr talman! Moderaternas inställning till friskolor är densamma
              som den var före valet. Även om man kan hitta nyanser i ord mellan
              partierna i alliansen har jag inte hittat någon skillnad mellan
              vad Mats Gerdau säger och vad jag säger. Vi har kanske lite olika
              dialekter, men jag tror att innehållet är precis detsamma. Vi
              vill att de fristående skolorna ska ha bra villkor och att de
              ska ha villkor som är likvärdiga med de kommunala skolornas. Men
              det ska inte vara likadana skolor. Då faller hela vitsen med att
              vi har fristående skolor som erbjuder föräldrar och elever alternativ
              som ökar valfriheten.
            </seg>
            <seg xml:id="i-2ce583b09bf690c6-0">
              Däremot har vi talat mycket om vi jobbar för det i alliansen,
              och jag uppfattar att vi är överens om det också att de kommunala
              skolorna ska få större frihet. Vi vill att alla skolor ska vara
              bra skolor och att alla skolor ska inspekteras vart tredje år.
              Och när man hittar kvalitetsförsämringar ska någonting göras åt
              dem. Men vi vill ha kommunala skolor där professionen har större
              inflytande, där fler beslut lämnas ned på skolnivå, och där politiken
              träder tillbaka. Vi har sett hur detta utvecklar skolorna, och
              genom den utvecklingen ökar måluppfyllelsen, vilket är något som
              vi verkligen är för.
            </seg>
          </u>
          <note type="speaker" xml:id="i-b94aaa1ea760b4e7-0">
            Anf. 74 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-8">
            <seg xml:id="i-9e532dcd364b1cf9-0">
              Herr talman! När det gäller målbilden är det mycket av det som
              vi diskuterar i dag som vi är väldigt överens om. Frågan är hur
              man gör det på riktigt.
            </seg>
            <seg xml:id="i-a1c2732964d77dd3-0">
              Jag är övertygad om att man inom Moderaterna är väldigt överens.
              Jag kan förstå era båda dialekter. Så det är inga problem. Min
              fråga gäller snarare hur det är mellan allianspartierna. Detta
              handlar inte om att vara lika utan att ha ett lika stort frihetsutrymme
              för att på det sättet kunna möta elevernas behov på det mest optimala
              sättet. Det är där som jag upplever att utbildningsministern gång
              på gång snarare är beredd att göra inskränkningar.
            </seg>
            <seg xml:id="i-d19642dbdcdc936e-0">
              Vi hade i våras, inte minst, ett flertal debatter då jag tog
              upp till exempel Waldorfskolans problem med nationella prov och
              så vidare, alltså olika pedagogiska alternativ som nu blir grusade
              på ett sätt som inte skedde under den förra mandatperioden.
            </seg>
            <seg xml:id="i-e3e49600f1dbfc97-0">
              Jag kan lägga till den fråga som också Marie Granlund tog upp
              när det gäller blocköverskridande överenskommelser. Vi i Miljöpartiet
              gav vårt högst individuella bidrag till detta under den förra
              mandatperioden, särskilt på skolområdet. Jag minns att Lars Leijonborg
              förra vintern uttalade att det var svårt att klara av att vara
              överens inom mer än fyra partier. Jag undrar hur allvarligt menad
              inviten är denna gång att vi verkligen kan komma så att säga på
              talefot med varandra.
            </seg>
          </u>
          <note type="speaker" xml:id="i-c186f78f9f3ffb84-0">
            Anf. 75 MARGARETA PÅLSSON (m) replik:
          </note>
          <u who="margareta_palsson_933b97" xml:id="i-fd14a95449e1644a-4">
            <seg xml:id="i-0500ea849863bb0a-0">
              Herr talman! Vi har ofta talat väl om Miljöpartiet och dess inställning
              till friskolorna. Det kan jag gärna göra en gång till. Jag har
              många gånger sagt att friskolorna utan Miljöpartiet inte hade
              haft det som de har det i dag. Utan Miljöpartiet hade det funnits
              en majoritet i Sveriges riksdag under den förra mandatperioden
              för att inskränka villkoren för friskolorna. Vi är därför tacksamma
              för detta.
            </seg>
            <seg xml:id="i-a62843e31f9daabe-0">
              Vi hoppas att det kan bli fler tillfällen till överenskommelser
              om friskolorna.
            </seg>
            <seg xml:id="i-d5482c7feda44ba6-0">
              Jag har pratat om att utbildningsministern har aviserat att ni
              ska bjudas in till en diskussion om betygen. Det kan jag säga
              en gång till om det är någonting som Mats Pertoft vill höra.
            </seg>
            <seg xml:id="i-638e86d9b5501b27-0">
              För övrigt kan jag inte vare sig veta eller hålla reda på allt
              som sägs. Jag förstår att Mats Pertoft syftar på en interpellationsdebatt
              här i kammaren där jag inte var närvarande och från vilken jag
              inte läst protokollet. Jag nöjer mig med detta med betygen.
            </seg>
            <seg xml:id="i-63cc7ea6a8895b90-0">
              Slutligen: Ja, ni ska bjudas in. Det kommer att bli så. Om vi
              också kommer överens är det så mycket bättre.
            </seg>
          </u>
          <note type="speaker" xml:id="i-730fea0ed2b7422c-0">
            Anf. 76 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-7">
            <seg xml:id="i-85a7d43b88d2d048-0">
              Herr talman! Margareta Pålsson sade här i talarstolen att hon
              vill ha en skola för alla där bakgrunden inte spelar någon roll.
              De borgerliga företrädarna har pratat mycket om en skola för alla.
              Men ärligt talat begriper jag inte riktigt hur ni får ihop det.
            </seg>
            <seg xml:id="i-9b77ca7843370e4e-0">
              Ett exempel: Vilken elev i årskurs 5 vet själv att göra rätt
              språkval till sexan?
            </seg>
            <seg xml:id="i-3593e7f47acfc7c0-0">
              För att kunna skaffa sig meritpoäng till högskolan krävs det
              nämligen att man gör rätta valet när man är elva år. Har man inte
              föräldrar som vet är det med andra ord kört. På vilket sätt är
              det alltså en skola för alla där bakgrunden inte spelar någon
              roll?
            </seg>
            <seg xml:id="i-426e7081f76466ca-0">
              Jag tänker inte besvära med att fråga Margareta Pålsson vilka
              kärnämnen som är oviktiga för dem som väljer yrkes- eller lärlingsprogram.
              Jag lär ändå inte få något svar; hittills har jag ju inte fått
              det. Men att sänka kunskapskraven för de elever som väljer nämnda
              program är att upprätthålla och förstärka klasskillnaderna och
              därmed att kullkasta möjligheten till makten att påverka sitt
              liv.
            </seg>
          </u>
          <note type="speaker" xml:id="i-4ef2cc384e29a08e-0">
            Anf. 77 MARGARETA PÅLSSON (m) replik:
          </note>
          <u who="margareta_palsson_933b97" xml:id="i-fd14a95449e1644a-5">
            <seg xml:id="i-fe717c18cf249d4e-0">
              Herr talman! Rossana Dinamarca pratar om att vi sänker kunskapskraven
              därför att vi har som ambition en gymnasieskola där 100 procent
              ska gå ut med fullständiga betyg. Om Rossana Dinamarca inte kan
              förstå hur jag resonerar när jag säger att jag vill att alla ska
              kunna göra en klassresa och att alla ska klara skolan måste jag
              säga att jag inte förstår hur ni under tolv år har kunnat åse
              att allt fler trillar ur gymnasieskolan på grund av att teorin
              är för besvärlig och att det är för mycket likt grundskolan.
            </seg>
            <seg xml:id="i-407bd906f23a2011-0">
              I synnerhet pojkar på de praktiska programmen väljer att helt
              sluta. Vi har sett att LO-kollektivets barn är de som misslyckas
              mest. Ni tycker inte att det är ett så stort problem att ni gör
              något åt det.
            </seg>
            <seg xml:id="i-08e209a37e234842-0">
              Sedan säger ni att vi sänker kunskapskraven. Men hur är det för
              alla dem som kommer ut och inte har en gymnasieexamen? Det är
              ungefär 30 000 elever varje år som ni genom att biträda Socialdemokraternas
              skolpolitik har lämnat utanför. Det är verkligen att sänka kunskapsnivån
              för dem. De hamnar i arbetslöshet och utanförskap.
            </seg>
            <seg xml:id="i-7ffd5af78c5a8e31-0">
              Visst är det bra att man i livet kan få en andra chans, men det
              är banne mig viktigare att få den första chansen!
            </seg>
          </u>
          <note type="speaker" xml:id="i-4f44a1cf2d72ab08-0">
            Anf. 78 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-8">
            <seg xml:id="i-bfff4306d25a80bd-0">
              Herr talman! Jag frågar igen: Vilken elev i årskurs 5 vet själv
              att göra rätt språkval till sexan? Förälderns bakgrund spelar
              faktiskt roll i de valen.
            </seg>
            <seg xml:id="i-939c77e2d5d87b80-0">
              Valfrihet för mig och Vänsterpartiet handlar inte om att välja
              förskola åt sina barn eller om att välja vilken skola man ska
              gå i.
            </seg>
            <seg xml:id="i-1669becdc59ff319-0">
              Verklig valfrihet handlar om att alla barn oavsett i vilken förskola
              och skola och oavsett på vilket gymnasium de går och oavsett vilket
              gymnasieprogram de går på ska ha möjligheter att göra riktiga
              val i livet oavsett om de vill gå till en högre utbildning eller
              om de vill gå ut på arbetsmarknaden.
            </seg>
            <seg xml:id="i-b8e5e5fa0ad77d56-0">
              Margareta Pålsson säger att man gör det här för att alla ska
              klara gymnasiet. Men sedan då för att klara livet efter gymnasiet
              och för att klara sig i samhällslivet och i arbetslivet? Ni lurar
              en mängd elever som väljer ett gymnasieprogram där kärnämnena
              urholkas. Ingen bransch vill ha elever som inte har tillräckligt
              med kunskaper. Och vad gör man sedan när man ett par år eller
              kanske tio år efter det att man lämnat gymnasiet väljer att utbilda
              sig vidare eller göra någonting annat samtidigt som man inte har
              de kunskaper som krävs för att kanske gå på en högre utbildning
              eller kanske på en vuxenutbildning? Ni skär dessutom ned på medlen
              till vuxenutbildningen.
            </seg>
            <seg xml:id="i-bcbfd582ed170931-0">
              Vi har aldrig sagt att vi inte tycker att det är ett problem
              att elever inte klarar skolan. Det är ju just därför som vi gör
              satsningar på skolan. Det är vi som lägger pengar på fler lärare
              och ökade resurser till skolan. Jag skulle gärna se att vi kommer
              ifrån tabutänket när det gäller att man på gymnasiet inte får
              något stöd. Varför skulle inte också elever på gymnasiet behöva
              stöd? Det finns studenter på högskolan som också skulle behöva
              stöd.
            </seg>
          </u>
          <note type="speaker" xml:id="i-4e8e249a58f63745-0">
            Anf. 79 MARGARETA PÅLSSON (m) replik:
          </note>
          <u who="margareta_palsson_933b97" xml:id="i-fd14a95449e1644a-6">
            <seg xml:id="i-21ed6caaf7cf4a70-0">
              Herr talman! Rossana Dinamarca och jag är verkligen överens om
              en sak, nämligen om att målet är att alla klarar skolan och att
              alla får ett jobb. Det är vi överens om. Däremot är vi inte överens
              om hur vägen dit ser ut.
            </seg>
            <seg xml:id="i-9701d8bbb1beaf85-0">
              Er väg visar tydligt att den inte lett till jobb eller till att
              man klarar skolan. Nu anvisar vi en annan väg. Verkligheten kommer
              att visa om vår väg är bättre eller sämre än er.
            </seg>
            <seg xml:id="i-12fba587e5f7c9cd-0">
              När ni hjälpte Socialdemokraterna med att dra ned med 500 miljoner
              på komvux var det en bra politik. Det gjorde man därför att arbetsmarknaden
              såg så bra ut. Nu är arbetsmarknaden så mycket bättre, och vi
              drar ned med 600 miljoner. Vi raserar alltså hela välfärden genom
              att göra det som gjorts i alla tider i Sverige, det vill säga
              ökat eller minskat satsningen på komvux.
            </seg>
            <seg xml:id="i-342e2c78e4b900e9-0">
              De elever som väljer att gå på de praktiska programmen i vår
              nya gymnasieskola och som väljer att inte läsa till högskolebehörighet
              har naturligtvis en andra chans att göra det. Man kommer att kunna
              läsa till högskolebehörighet; man kan välja. Vi vet ju att många
              av de elever som vill ha ett praktiskt yrke också har lätt för
              teori. De kan välja att läsa till högskolebehörighet. Men för
              dem som först inte vill och som sedan ändrar finns komvux och
              alla möjligheter att komplettera sin utbildning för att sedan
              gå in i högskolan.
            </seg>
            <seg xml:id="i-60145f08c8e13bc6-0">
              När det sedan gäller att välja rätt språk i årskurs 5 vet jag
              inte vilken förälder som kan hjälpa till med det. Det finns ju
              ingenting som är rätt språk. Det som är rätt för Rossana Dinamarca
              är inte rätt för mig. Man gör ett val. Om föräldrarna inte kan
              hjälpa till med valet har vi ju lärare och syokonsulenter som
              kan hjälpa till.
            </seg>
          </u>
          <note type="speaker" xml:id="i-b7bd77cc1572307c-0">
            Anf. 80 CHRISTER NYLANDER (fp):
          </note>
          <u who="christer_nylander_f662fe" xml:id="i-26055a2c1c6a28d3-0">
            <seg xml:id="i-4bc69203f4ff5ced-0">
              Herr talman! Låt mig börja med att säga att det går framåt i
              världen. Sedan 2002 har antalet barn i världen som inte får gå
              i skola minskat med 20 procent. Under samma period har allt fler
              länder infört principen att flickor har samma rätt till skola
              som pojkar detta enligt Unicef.
            </seg>
            <seg xml:id="i-eb985a7dcecc9ec9-0">
              Visst är det ganska härligt att leva i en tid då fler och fler
              länder inser att detta är någonting viktigt. Och visst är det
              härligt att leva i den typen av värld där fler och fler länder
              säger att detta med skola, kunskap och utbildning är någonting
              som vi ska satsa på.
            </seg>
            <seg xml:id="i-9971bccad0036e59-0">
              Land efter land säger detta. Det är väldigt bra. Det ger den
              enskilde mer chanser att utveckla sitt liv, vilket stärker det
              egna landet.
            </seg>
            <seg xml:id="i-02c4b41446e8f0d2-0">
              Att allt fler länder gör detta innebär också att det ställs nya
              krav på Sverige. Och när allt fler satsar på utbildning och forskning
              måste vi i Sverige bli ännu bättre. Det är det vi ser i undersökningarna
              Pisa och Pirls. Det är inte bara så att våra egna kunskaper försämras
              på några områden, utan det är också så att många andra hinner
              ifatt oss och till och med går om oss.
            </seg>
            <seg xml:id="i-68755a072d56049f-0">
              Ska vi klara att behålla vår position måste vi bli ännu bättre.
              Det är faktiskt en härlig utmaning.
            </seg>
            <seg xml:id="i-38335589b0fec2cd-0">
              Sverige har en regering som har insett denna utmaning, och därför
              genomförs nu en lång rad kunskapsreformer i Sverige. Under mandatperioden
              kommer vi att genomföra reformer och en omfattande upprustning
              av hela utbildningssystemet från förskola till forskning. Mina
              allianskolleger har i tidigare inlägg berättat om flera av de
              här inslagen, och jag ska bara lägga lite extra tyngd på några
              av dem.
            </seg>
            <seg xml:id="i-0aebbccc639c66f4-0">
              Låt oss börja med förskolan. I budgetpropositionen, som vi nu
              behandlar, lägger regeringen fast ramen för en kvalitetssatsning
              för en förstärkning av förskolan. Det innebär ett tydligare pedagogiskt
              uppdrag för förskolan. Det innebär att en allmän förskola från
              tre års ålder ska införas. Det innebär också fortbildning för
              förskollärare och mycket annat. Jag tror att detta är väldigt
              viktigt. Jag tror att det är väldigt viktigt, som många av oppositionens
              företrädare också har sagt, att man får börja med en bra förskola
              för att lyckas i resten av utbildningssystemet. Det vi kan vinna
              där har vi nytta av senare och hela vägen.
            </seg>
            <seg xml:id="i-d5e5f6039ed988af-0">
              Vi gör satsningar på lärarna. Vi vet att ingenting är viktigare
              för att eleven ska lyckas i skolan än att man har duktiga, kunniga
              och engagerade lärare. Därför ser vi över lärarutbildningen för
              att göra den bättre. Egentligen skulle man vilja att ännu flera
              av dagens ungdomar sökte sig till lärarutbildningen så att söktrycket
              där blev mycket högre. Vi vet att skolan därmed kommer att bli
              bättre. Kan vi öka söktrycket på lärarutbildningen så att de bästa
              kommer in och att det blir lika starkt tryck att komma in där
              som på ett elituniversitet kommer också skolan så småningom att
              bli mycket bättre.
            </seg>
            <seg xml:id="i-30240c7f4a30e5eb-0">
              Vi satsar på ett lärarlyft, som Margareta Pålsson tidigare var
              inne på. Det är en jättestor satsning på att lärare ska få en
              bättre fortbildning. Tyvärr har det inte använts fullt ut i kommunerna.
              Jag skulle vilja använda det här tillfället till att säga till
              mina egna kommunala skolpolitiker: Använd Lärarlyftet bättre.
              Se till att lärarna får chansen till fortbildning.
            </seg>
            <seg xml:id="i-79e4ef0e2ecab8f0-0">
              Jag hoppas att andra partier också ska använda sin chans i talarstolen
              eller på annat sätt påtala vikten av att Lärarlyftet genomförs
              på ett bra sätt.
            </seg>
            <seg xml:id="i-8cfe33f0a54b61f1-0">
              Vi ser till att lärarna får tydliga befogenheter. Vi inför auktorisation.
              Att höja läraryrkets status är centralt för Sverige för att vi
              ska lyckas i framtiden.
            </seg>
            <seg xml:id="i-302b20b01527bac5-0">
              Vi inför också nya system för uppföljning i skolan. Svensk skola
              får nya uppföljningssystem genom att vi får mål i årskurs 3. Vi
              får flera nationella prov. Det är viktigt att fånga upp elever
              med problem så tidigt som möjligt så att man kan göra någonting
              åt det.
            </seg>
            <seg xml:id="i-178643d91e9152d1-0">
              Fler ska få chansen att lyckas i skolan. Förslag om skriftliga
              omdömen och en ny betygsskala kommer som en extra julklapp några
              veckor efter jul, hoppas jag.
            </seg>
            <seg xml:id="i-e154e79c2d86a77c-0">
              Vi har i dag fått nya förslag från en utredning om skolinspektion.
              Den innehåller en hel del intressanta förslag om hur skolinspektionen
              ska kunna bli bättre i Sverige. Det föreslås till exempel att
              10 procent av de nationella proven ska rättas centralt så att
              vi får mer rättssäkra betyg och att elever som söker sig till
              gymnasiet inte ska känna att de har sämre chans därför att deras
              grundskola var snålare än andra grundskolor. Betygssättningen
              ska bli mer rättssäker.
            </seg>
            <seg xml:id="i-da4a7b13d6e05b13-0">
              Inspektionsutredningen, såvitt jag hunnit läsa under förmiddagen
              här under debatten, föreslår också att inspektörerna ska berätta
              hur väl skolorna lyckats i sitt kunskapsuppdrag. Man vill ha en
              bedömning av kvaliteten i fyra steg och också göra jämförbart
              vad de olika inspektionerna kommer fram till. Man skulle kunna
              kalla det för en tydligare information till föräldrarna, eller
              kanske kan vi kalla det för förankringssystem. Men i grunden är
              det väldigt sympatiskt att föräldrar och elever bättre ska få
              reda på hur det fungerar i skolan och hur deras skola klarar uppdraget.
            </seg>
            <seg xml:id="i-9b0218695d96254d-0">
              Min bedömning är att båda de här förslagen skulle innebära ökad
              tydlighet i svenskt skolväsende men också innebära att vi får
              en bättre skola och en tydligare fokusering på kunskapsuppdraget.
            </seg>
            <seg xml:id="i-8d2d22241b85d39b-0">
              Herr talman! Sverige har som sagt en regering med ett engagerat
              ledarskap i utbildningsfrågorna och en omfattande reformagenda.
              Det är väldigt viktigt för Sverige. Det är också bra att Socialdemokraterna
              nu signalerar, i alla fall ledningen, att man börjar fundera i
              nya banor. Men det är tre saker som får mig att tveka om det är
              på allvar.
            </seg>
            <seg xml:id="i-6267926abd07fc53-0">
              Finns engagemanget där? Vi har hört både Mona Sahlin och Marie
              Granlund säga att huvudanledningen till att man lägger om skolpolitiken
              är att man inte fick godkännande i valet. Var finns då engagemanget
              för kunskapsskolan om det bara är en valtaktisk manöver? Medan
              Socialdemokraterna oroas över att de förlorade valet oroas vi
              i alliansen över att Sverige håller på att förlora konkurrenskraft
              i världen i den globala konkurrensen.
            </seg>
            <seg xml:id="i-f85ee40cd4043bb3-0">
              Skillnaden på drivkraft kan inte bli tydligare. Granlund och
              Sahlin vill stärka partiet, alliansen Leijonborg och Björklund
              vill stärka Sverige.
            </seg>
            <seg xml:id="i-30f00693c7ff487d-0">
              En annan fundering är om gräsrötterna kommer att försöka stoppa
              försöken till omtänkandet. Så har skett förut när man har velat
              införa nationella prov i trean. Den debatt som förs tyder på att
              det är fler socialdemokrater som vill avskaffa betygen helt än
              som vill ha betygen tidigare, i lägre årskurser.
            </seg>
            <seg xml:id="i-38e54bfa1ef077f3-0">
              Jag har också en fråga till de andra oppositionspartierna: Menar
              ni allvar med att ni kommer att stoppa varje överenskommelse som
              regeringen gör med Socialdemokraterna? Så har man sagt tidigare.
              Om Socialdemokraterna gör upp med regeringen är det inte värt
              någonting om det skulle gå så illa att det blev en annan regering
              efter valet.
            </seg>
            <seg xml:id="i-160f70313e15bc0c-0">
              Slutligen några ord om de breda överenskommelserna. Marie Granlund
              sade i sitt anförande: Nu hotas förskolan. Sedan fyller hon på
              med att den skolpolitik som förs är omodern, orättvis, oansvarig.
              Därefter sade hon: Om detta vill vi göra upp.
            </seg>
            <seg xml:id="i-7c31fdadceabdd0c-0">
              Det gav inte särskilt goda vibrationer om att man verkligen vill
              ha en bred överenskommelse på det här området. Den utsträckta
              handen lät mer som en knytnäve.
            </seg>
            <seg xml:id="i-edd2a32595db182c-0">
              Samma inställning som man hade mot sina gamla samarbetspartier
              under förra mandatperioden verkar man ha nu gärna ett samarbete
              men i så fall helt och hållet efter våra förutsättningar.
            </seg>
            <seg xml:id="i-eab40c92349d61fe-0">
              Jag tror att det hade varit bra om Sverige på några områden hade
              haft breda överenskommelser om utbildningspolitiken. Jan Björklund
              har redan bjudit in till samtal om betygsskalan. Vi kommer säkert
              att föra samtal om flera områden, men huvudsaken är den att Sverige
              måste få en politik som från förskolan till skolan, från skolan
              till forskningen ser till att Sverige stärker sin konkurrenskraft
              i världen och ser till att enskilda människor får större chans
              att forma sitt eget liv.
            </seg>
          </u>
          <note type="speaker" xml:id="i-9b90dadc148ee7e7-0">
            Anf. 81 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-9">
            <seg xml:id="i-c558e4524178be50-0">
              Herr talman! Jag ska först svara på den raka frågan om vi skulle
              stoppa överenskommelser mellan Socialdemokraterna och alliansen.
              Jag föredrar att ta förhandlingar i det ögonblick man har dem.
              Sedan får man se hur det blir. Från Miljöpartiets sida har vi
              tackat ja till den inbjudan om samtal om betygssteg som har framförts.
              Sedan får vi se.
            </seg>
            <seg xml:id="i-20476467a892ec21-0">
              Ultimativa krav har aldrig varit en bra väg att gå. Det utgår
              vi ifrån, och den politiken brukar vi föra.
            </seg>
            <seg xml:id="i-d6a4ce6184c634e5-0">
              Jag vill ställa en fråga. Jag håller helt med om allt detta att
              Sverige måste bli en kunskapsnation, att vi ska gå vidare och
              så vidare. Hur ser det egentligen ut när det gäller kunskapsmålen?
              Hur ställer sig Christer Nylander till det som jag har intresserat
              mig för, nämligen att forskningen väldigt tydligt visar att betyg
              inte fungerar särskilt bra som kunskapsinitiator för att uppmuntra
              elever att prestera mer? Betygsforskningen visar väldigt starkt
              att det är omdömen som egentligen är mycket bättre. Betyg kan
              ha en annan effekt, nämligen som utsorteringsinstrument, för att
              se vem som ska komma in på högskolan och så vidare.
            </seg>
            <seg xml:id="i-a9d67d6a0c37b722-0">
              Det här är ingen diskussion för eller mot betyg. Jag vill betona
              det, utan det handlar om hur vi kan hitta de bästa instrumenten
              för att uppmuntra till mer kunskap i skolan. Det tror jag att
              vi har ett gemensamt intresse av.
            </seg>
          </u>
          <note type="speaker" xml:id="i-3b437d063af43de3-0">
            Anf. 82 CHRISTER NYLANDER (fp) replik:
          </note>
          <u who="christer_nylander_f662fe" xml:id="i-26055a2c1c6a28d3-1">
            <seg xml:id="i-8b7711156d761c92-0">
              Herr talman! Det är mycket bra, jag tar gärna den diskussionen.
            </seg>
            <seg xml:id="i-871644aecdca150b-0">
              Vår inställning är att svensk skola behöver en tydligare uppföljning.
              Vår inställning är att vi behöver skriftliga omdömen, precis som
              Mats Pertoft säger, gärna från första klass. Vi är också beredda
              att diskutera att ta bort förbudet mot betygsliknande omdömen.
              Dessutom vill vi ha betyg. Jag tror inte att de två sakerna måste
              stå mot varandra, utan man kan ha bådeoch, både skriftliga omdömen
              och betyg. Vi vet att det inte finns någonting som är viktigare
              än att se till att barnen får bättre stöd så tidigt som möjligt
              i skolan. Får man inte stöd tidigt har man en mycket liten chans
              och en mycket stor uppförsbacke att fånga upp det senare.
            </seg>
            <seg xml:id="i-7ccd262a3457f5b5-0">
              Det är därför som vi lägger på mycket kraft på detta. Det är
              därför vi inför läsa-skriva-räkna-strategin, där nästan 1 miljard
              kronor satsas på lågstadiet för att se till att fler lär sig rätt
              från början. Det blir mycket dyrare, mycket svårare och mycket
              inhumant att inte göra en sådan insats tidigt.
            </seg>
            <seg xml:id="i-d2877817af1f7326-0">
              Det paket vi erbjuder är både läsa-skriva-räkna-satsning, skriftliga
              omdömen och betyg. Jag tror att alla de tre sakerna behövs.
            </seg>
          </u>
          <note type="speaker" xml:id="i-11d7bf0227336158-0">
            Anf. 83 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-10">
            <seg xml:id="i-914fdf0ad023b5ae-0">
              Herr talman! När det gäller läsa-skriva-räkna-satsningen anser
              vi från Miljöpartiets sida att detta måste ske tidigare. Man kastar
              i dag bort den kunskap som finns i förskolan om elever som har
              särskilda behov, som riskerar att redan från början halka efter
              när de börjar skolan.
            </seg>
            <seg xml:id="i-4fa06caf0ce9729e-0">
              Det är viktigt att nyansera frågan om omdömen. Om vi pratar om
              betygsliknande omdömen är det fråga om just betygsliknande. Det
              specifika med fungerande omdömessystem är att man pekar ut möjligheter,
              inte stänger dörrar. När de börjar likna betyg är de inte särskilt
              konstruktiva sett som en framtidsinriktning. Då får de inte bli
              alltför betygsliknande eftersom det då blir en motverkande effekt.
              Då tappar man det positiva. Det ska inte heller ske för tidigt.
              Där finns en kunskapsprocess där ett omdöme blir mer och mer konkret
              i takt med åldern.
            </seg>
            <seg xml:id="i-d76a660e3c6fb622-0">
              Det är intressant att det finns en positiv inställning till att
              hitta alternativ. Det vore positivt om vi kunde hitta system i
              skolpolitiken där vi tar till oss den pedagogiska forskning som
              finns och använder den konstruktivt om vi vill komma vidare i
              utvecklingen av synen på kunskap i Sverige.
            </seg>
          </u>
          <note type="speaker" xml:id="i-d19ab5441163f40c-0">
            Anf. 84 CHRISTER NYLANDER (fp) replik:
          </note>
          <u who="christer_nylander_f662fe" xml:id="i-26055a2c1c6a28d3-2">
            <seg xml:id="i-b190c56830999169-0">
              Herr talman! Vår grundinställning är att skolpolitik så långt
              det är möjligt ska föras på en vetenskaplig grund. Det är därför
              vi satsar på lärarna. Vi vet om att ingenting är viktigare än
              duktiga lärare i skolan. Det är därför vi försöker satsa tidigt,
              och det är därför vi är beredda att göra utvärderingar och annat.
            </seg>
            <seg xml:id="i-00bcd8e18ac7f8d3-0">
              Man ska absolut satsa så tidigt som möjligt. Därför tar vi upp
              en del av den förskolesatsning som är på gång. Den är viktig.
              Den handlar om att ge förskollärarna tydliga uppdrag, till exempel
              att de har det pedagogiska ansvaret i förskolan. Det innebär att
              förskolan ges ett ännu tydligare pedagogiskt uppdrag än vad den
              har i dag. Jag är, precis som Mats Pertoft, övertygad om att det
              vi vinner i förskolan har vi nytta av under hela utbildningssystemet.
            </seg>
            <seg xml:id="i-9c01a696575ad674-0">
              När det gäller frågan om betygsliknande omdömen eller inte tror
              jag och det är många som har sagt det tidigare, bland annat Skolverket
              att det är svårt att säga vad som är betygsliknande och vad som
              inte är betygsliknande. En elev klarar målen, och en annan elev
              klarar målen mycket väl. Vad är betygsliknande och vad är inte
              betygsliknande?
            </seg>
            <seg xml:id="i-0aa4edf342f7e560-0">
              Det är dessutom omöjligt att se framåt utan att veta var man
              är någonstans. Därför är tanken att skriftliga omdömen inte ska
              få lov att vara tillbakablickande en omöjlig tanke. Vi måste först
              veta var den enskilde eleven befinner sig för att kunna peka ut
              vad den enskilde eleven måste bli bättre på. Därför måste också
              reglerna för de skriftliga omdömena ändras på det området.
            </seg>
            <seg xml:id="i-092798c0240301c2-0">
              Jag tror, precis som Mats Pertoft, att skriftliga omdömen är
              viktiga. De kan utvecklas till en mycket bra pedagogisk resurs
              i skolan. Dessutom behöver vi betygen för att ge en tydligare
              signal till hemmen om vad deras barn behöver ökad hjälp med.
            </seg>
          </u>
          <note type="speaker" xml:id="i-3603bab2557b9a91-0">
            Anf. 85 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-7">
            <seg xml:id="i-fbf93dbaf4ef9e09-0">
              Herr talman! Det är fascinerande: Sofia Larsen var inne på det,
              och nu är det Christer Nylander. Det är en total fixering vid
              socialdemokratiska partiet. Men jag kan förstå det, och jag kan
              bli glad för det. Någonstans erkänner ni att det är vi som är
              en ledande kraft i svensk politik. Det är hos oss idéerna formuleras.
            </seg>
            <seg xml:id="i-d8868252cf529ce3-0">
              Jag kan förstå att när man är ett folkparti och inte ett folkrörelseparti
              är det, som jag sade till Sofia Larsen, förvirrande att man i
              ett stort parti måste ta hänsyn och diskutera.
            </seg>
            <seg xml:id="i-cbb5c6f5069910cd-0">
              Vi har mandat att diskutera med er om att hitta breda lösningar
              för medborgarnas skull, för lärarna i skolan och för att elever
              ska slippa byta betygssystem vart fjärde år. Jag hoppas verkligen
              att ni tar det här på allvar, bjuder in och är beredda att kompromissa
              för att hitta minsta gemensamma nämnare. Från vår horisont blir
              det i så fall en mindre orättvis, omodern och oansvarig skola.
            </seg>
            <seg xml:id="i-0abfbc7c709dd4fb-0">
              Vi måste hitta minsta gemensamma nämnare. Men då måste båda parter
              faktiskt bjuda in till detta.
            </seg>
            <seg xml:id="i-cb82ff8d72af60d8-0">
              Lars Leijonborg talade tidigare i debatten om 1842, folkskolan
              och så vidare. Det var enormt viktigt att socialdemokrater och
              frisinnade liberaler gjorde upp om det. Under åren därefter har
              vi gemensamt kommit fram till flera olika lösningar på skolpolitiken.
              Det har varit viktigt.
            </seg>
            <seg xml:id="i-96d42f06fa8d872a-0">
              Hur känns det nu, Christer Nylander, att som folkpartist införa
              ett vårdnadsbidrag som kommer att gröpa ur förskolan och göra
              skolan ännu mer ojämlik?
            </seg>
          </u>
          <note type="speaker" xml:id="i-9fc6bd4b99228a6d-0">
            Anf. 86 CHRISTER NYLANDER (fp) replik:
          </note>
          <u who="christer_nylander_f662fe" xml:id="i-26055a2c1c6a28d3-3">
            <seg xml:id="i-a4a748a21d422fc0-0">
              Herr talman! Det är sant att det skedde en viktig reform i utbildningspolitiken
              1842. De kommande åren skedde omfattande och viktiga saker. Jag
              är dålig på historia, och jag minns inte om socialdemokrater ens
              fanns 1842 när skolreformen genomfördes. Men det är möjligt att
              det var så.
            </seg>
            <seg xml:id="i-4a6259992693b2f5-0">
              Vi genomför ett brett familjepolitiskt program. En av de delarna
              är att stärka förskolan. Det är viktigt. En annan del är att öka
              valfriheten för familjer. Det är också viktigt. Vi försöker gå
              fram med ett program som underlättar för föräldrar men som samtidigt
              skärper förskolan. Jag tycker att balansen i det programmet har
              blivit bra.
            </seg>
            <seg xml:id="i-74a66ebfc05cab6b-0">
              Sedan var det frågan om breda lösningar och fixering vid socialdemokratin.
              Det enda jag noterade var att få äktenskap skapas av att man i
              början säger att någon är orättvis, oansvarig eller omodern. Det
              är ett konstigt sätt att be att få samtal om viktiga framtidsfrågor.
            </seg>
            <seg xml:id="i-09a89a7232d24126-0">
              Är det en fixering vid s? Nej, men om vi ska ha någon form av
              samtal måste också vi fundera på var ni befinner er på den politiska
              skalan. Vi blir både förvånade och bekymrade. Ni kom med några
              bra förslag som gick i rätt riktning, men varje gång de har prövats
              har det gått åt fel håll. Därför blir vi bekymrade över var någonstans
              detta ska landa vid er kongress år 2009. Ska varje samtal som
              ni har fört fram till dess bli fullständigt meningslösa därför
              att gräsrötterna, precis som vid andra tillfällen när ni har försökt
              att förnya kunskapsuppdraget, säger nej?
            </seg>
            <seg xml:id="i-cadf19add0c5f28c-0">
              Jag har sagt i mitt anförande och det tror jag också att Margareta
              Pålsson sade att skolministern har sagt att det ska bli samtal.
              Vi ska inte utesluta att det blir ännu fler samtal. Det kommer
              att finnas fler chanser att svänga och byta politik.
            </seg>
          </u>
          <note type="speaker" xml:id="i-ff91925e7757d38f-0">
            Anf. 87 MARIE GRANLUND (s) replik:
          </note>
          <u who="marie_granlund_2a02ae" xml:id="i-061c2168bb74a307-8">
            <seg xml:id="i-cfbe1f85775f9e4f-0">
              Herr talman! Det är ni som sitter i regeringen, och då måste
              det vara ni som bjuder in till samtal. Vi vill vara med och diskutera
              för elevernas, föräldrarnas och lärarnas skull. Vi tycker att
              det är förfärligt att införa mer eller mindre betyg för sjuåringar,
              att en liten tjej eller kille kan få reda på att han eller hon
              är Icke godkänd.
            </seg>
            <seg xml:id="i-11f4b2e2083c9185-0">
              Däremot är vi beredda att rucka på andra principer. Vi är beredda
              att sänka betygsåldern till sjätte eller sjunde klass. Vad är
              ni beredda att göra? Det handlar om att ta och ge, att hitta en
              minsta gemensam nämnare.
            </seg>
            <seg xml:id="i-1479493d2fabe272-0">
              Vi socialdemokrater har faktiskt alltid vårdat de överenskommelser
              som vi har gått in i. Vi har gjort det med pensionerna. Det var
              ni som höll på att rycka upp pensionsöverenskommelsen genom den
              orättfärdiga behandlingen av förtidspensionärerna. Vi stod för
              uppgörelsen vad gällde energipolitiken tillsammans med Centerpartiet.
              Det var Centerpartiet som valde att lämna den. Vi stod för försvarsuppgörelsen.
              Så gör vi. Om vi ingår en uppgörelse står vi också för den. Det
              behöver ni inte vara oroliga för.
            </seg>
            <seg xml:id="i-8315a6a886eb078b-0">
              Jag skulle vilja ha svar på en fråga. Hur känns det som folkpartist
              att införa vårdnadsbidrag, som med största sannolikhet, eftersom
              erfarenheter i andra länder pekar på det, kommer att gröpa ur
              den allmänna förskolan och göra det svårare för barn som kommer
              från studieovana hem att lära sig och komma i kapp sina kamrater?
              Hur känns det? Folkpartiet och Socialdemokraterna har faktiskt
              en gemensam historia på utbildningsområdet.
            </seg>
          </u>
          <note type="speaker" xml:id="i-10dadeb7552c2762-0">
            Anf. 88 CHRISTER NYLANDER (fp) replik:
          </note>
          <u who="christer_nylander_f662fe" xml:id="i-26055a2c1c6a28d3-4">
            <seg xml:id="i-d7d0d83d24f598ac-0">
              Herr talman! Hur känns det, Marie Granlund, att det är en borgerlig
              regering som ser till att uppdraget till förskolan blir ännu tydligare
              pedagogiskt? Hur känns det att det är en alliansregering som ser
              till att förskollärarna får det pedagogiska ansvaret i förskolan
              det ni aldrig klarade av? Hur känns det att det är en borgerlig
              alliansregering som inför allmän förskola för treåringar det som
              ni aldrig gjorde?
            </seg>
            <seg xml:id="i-9691605bf4da0960-0">
              Vi går in med ett familjepolitiskt reformprogram där vi har alla
              de här delarna tillsammans. Vi har en förstärkning av förskolans
              pedagogiska uppdrag och en förstärkning av kvaliteten i förskolan
              samtidigt som vi också ökar valfriheten för familjerna. Jag tycker
              att vårdnadsbidragets utformning i den skepnad som det har fått
              har blivit ganska bra. Jag är inte vårdnadsbidragets största vän,
              men den utformning som det har fått är ganska bra.
            </seg>
            <seg xml:id="i-48959154e1377c23-0">
              Sedan har vi detta med att urgröpa förskolans resurser. Jag har
              inte kollat alla, men jag skulle gissa att alla kommuner har ett
              system där förskolan får pengar efter hur många barn som går i
              förskolan. Om det föds färre barn, fler blir arbetslösa eller
              fler väljer att inte lämna sina barn på den allmänna förskolan
              blir det färre barn i förskolan och därmed mindre resurser. Samma
              effekt får vårdnadsbidraget. Om man väljer att använda någonting
              annat än förskolan blir det färre barn och därmed mindre resurser.
              Men det innebär inte på något sätt att man urgröper förskolans
              resurser. Har man färre barn i en förskola eller har man färre
              barn på en avdelning blir det automatiskt också mindre resurser.
              Jag tror att det fungerar så i nästan alla kommuner i dag.
            </seg>
            <seg xml:id="i-0e5bce75818b740f-0">
              Det är inte frågan om att urgröpa förskolans resurser när alliansen
              nu inför ett familjepolitiskt program. Det är snarare precis tvärtom.
              Vi stärker förskolan på en rad strategiskt viktiga punkter, vilket
              ni aldrig klarade av under de år ni satt vid makten.
            </seg>
          </u>
          <note type="speaker" xml:id="i-c9d9e2f8c9b6b6d1-0">
            Anf. 89 GUNILLA TJERNBERG (kd):
          </note>
          <u who="gunilla_tjernberg_73f27e" xml:id="i-3dfd6b54b0b7469e-0">
            <seg xml:id="i-4e411f90a12e4fd0-0">
              Herr talman! Vi har haft en mycket intressant debatt under hela
              den här dagen. Jag hoppas att vi ska kunna hålla liv i den ända
              fram till att vi är färdiga med båda våra betänkanden. Det är
              oerhört intressant att följa debatten.
            </seg>
            <seg xml:id="i-e501766e19615a55-0">
              Herr talman! Den PISA-rapport som presenterades för tre år sedan
              blev, tillsammans med Skolverkets nationella utvärdering samma
              år, en ögonöppnare för många av oss och framför allt för Socialdemokraterna.
              De här rapporterna innebar att det inte längre gick att hävda
              att allt stod bra till i den svenska skolan även om man fortsatte
              att trumfa ut det budskapet. Den dåvarande oppositionen ville
              ta in en hel del förslag som vi nu kan genomföra i regeringsställning
              men som Socialdemokraterna då sade nej till.
            </seg>
            <seg xml:id="i-a18c82220bc65cb1-0">
              Frånvaron av åtgärder och bristen på initiativförmåga hos den
              dåvarande regeringen blev pinsamt uppenbara, och i dag är de alldeles
              oerhört uppenbara. Jag tror att Socialdemokraterna själva har
              kommit till insikt om att det kanske var där grunden lades till
              den valförlust som man tvingades uppleva 2006.
            </seg>
            <seg xml:id="i-330903ea7fe89e92-0">
              Men det är anmärkningsvärt att den här oförmågan att presentera
              en politik på skolområdet som man kan uppleva att hela partiet
              står bakom kvarstår. Trots att Socialdemokraternas partiledare
              Mona Sahlin har hävdat att skolfrågorna ska vara prioriterade
              har man ändå inte lyckats presentera en politik på området som
              vi i regeringsställning kan uppleva att partiet står bakom. Man
              har presenterat några delar här och några delar där. Men om det
              är partiet som står bakom de här delarna eller vilken nivå inom
              partiet som står bakom dem är ett stort frågetecken i dag.
            </seg>
            <seg xml:id="i-3be7da56b48cf937-0">
              En annan fråga som reser sig under dagens debatt är: Varför gjorde
              man inte något på alla de områden som man har diskuterat under
              dagens debatt under den tid då man själv hade regeringsmakten?
              Man hade makten att förändra. Varför gjorde man inte de insatser
              som i dag tonas fram här i kammaren från Socialdemokraterna?
            </seg>
            <seg xml:id="i-3c13f0cf1c09166c-0">
              I förra veckan presenterades en PISA-rapport och en Pirlsrapport
              som undersöker läsförmågan hos eleverna. Här bekräftas ännu mer
              tydligt det socialdemokratiska misslyckandet. Det har vi i alliansen
              tagit fasta på och samlar våra krafter för att förändra. Varför
              det? Ja, det är naturligtvis inte för vår egen skull. Det är för
              våra barns och våra elevers skull.
            </seg>
            <seg xml:id="i-3a3264af45796656-0">
              I de här rapporterna har det också visat sig att det är de högpresterande
              elevernas resultat som har försämrats mest i Sverige.
            </seg>
            <seg xml:id="i-2f1159281fc5243e-0">
              Kristdemokraternas och alliansens mål för skolan är att alla
              elever ska utvecklas så långt det är möjligt efter sin förmåga.
              Ett sådant mål kanske inte uppfattas som särskilt kontroversiellt,
              men jag tror att det finns all anledning att förtydliga det här
              målet i riksdagens kammare inför partierna och varandra. Det handlar
              om vilket mål vi har med skolpolitiken. För vissa elever innebär
              det kanske att precis klara målen, medan det för andra kan betyda
              att man utvecklas längre än så. Varje barn är olika, men alla
              barn ska ha samma förutsättningar att nå målen och känna att skolan
              är en utmaning.
            </seg>
            <seg xml:id="i-8344ddfcf0f64d6c-0">
              Herr talman! Alla barn har rätt att få lära sig nya saker och
              komma till nya insikter i skolan. Det är inte okej att låta elever
              bli understimulerade, lika lite som det är okej att inte stödja
              den elev som riskerar att inte nå målen. Därför vidtar regeringen
              nu en mängd åtgärder som mina kamrater i alliansen så väl har
              beskrivit i dag. Det handlar om kompetenssatsningar på lärarna
              i form av Lärarlyftet, en ny lärarutbildning, rektorsutbildning,
              läsa-, skriva- och räknasatsning, tidigare betyg, skriftliga omdömen,
              förtydligande av målen i kurs- och läroplaner, stärkande av utbildningsinspektionen
              och så vidare.
            </seg>
            <seg xml:id="i-1963a41c6283aae6-0">
              Jag och Kristdemokraterna är helt övertygade om att detta är
              åtgärder som kommer att ha stor betydelse för elever och lärare
              runt om i landet.
            </seg>
            <seg xml:id="i-cc5444574423bf65-0">
              Tillsammans med alliansen arbetar Kristdemokraterna för en gymnasieskola
              där fokus ska sättas på kunskap, ansvar och trygghet. Jag har
              sagt detta tidigare här i talarstolen, men jag tycker att det
              är värt att upprepa det igen.
            </seg>
            <seg xml:id="i-d0609ce514be1b1a-0">
              Vi kristdemokrater har länge verkat för en lärlingsutbildning
              med en yrkeshögskola med en naturlig påbyggnad. Det är någonting
              som vi tillsammans i alliansen nu är helt överens om. Vi tycker
              att det förslag som regeringen nu lägger fram om en ändring i
              skollagen, som innebär att det blir möjligt att inleda en försöksverksamhet
              med gymnasial lärlingsutbildning, är väldigt bra. Vi ser det som
              ett steg mot att eleverna direkt ser den praktiska nyttan av kunskapen.
              Det kan vara tilltalande för gymnasieelever som i dag har tappat
              sugen i skolan.
            </seg>
            <seg xml:id="i-e69b8e9f9560d9ed-0">
              Vi tror definitivt inte på Socialdemokraternas så kallade introjobb
              i näringslivet och i äldreomsorgen. Socialdemokraternas förslag
              är svar på en helt annan fråga. Det handlar mer om ungdomsarbetslöshet.
              Vi vet att regeringen har en rad förslag för att komma till rätta
              med ungdomsarbetslösheten. Det handlar om jobbgaranti, sänkta
              arbetsgivaravgifter för unga och så vidare. Socialdemokraterna
              kommer med ett jaså som svar på frågan om lärlingsutbildning inom
              gymnasieskolan och det försök som nu ska träda i kraft.
            </seg>
            <seg xml:id="i-d934fade5143e4ee-0">
              Herr talman! Att skapa trygghet bottnar också mycket i värdegrundsarbetet
              i skolan, en medvetenhet om alla människors lika värde, pojkars
              och flickors lika värde, människors okränkbarhet, solidaritet
              med svaga och utsatta och så vidare. Många skolor har lyckats
              med det här arbetet i dag men långt ifrån alla.
            </seg>
            <seg xml:id="i-402dfa8bf3ff6687-0">
              Tyvärr hör hån och fiendskap till vardagen på alltför många skolor.
              Där finns det klyftor mellan lärare och elever, mellan pojkar
              och flickor och mellan grupper av elever som skapar konflikter
              och oro. Detta måste vi hjälpas åt att förändra. Jag vill lyfta
              fram det jag inledde med. Det krävs en förståelse för värdegrundens
              betydelse i skolarbetet. Vi behöver lärare, skolledare, engagerade
              föräldrar och andra vuxna som orkar se och som också har förmåga
              att ta tag i de här svåra och stora frågorna.
            </seg>
            <seg xml:id="i-b17843bd408743cb-0">
              Jag är också väldigt glad över att vi i den budget vi diskuterar
              i dag har presenterat och förtydligat betydelsen av ett ansvarskontrakt
              mellan elev, lärare och förälder. Det är ett kontrakt där varje
              parts ansvar för elevens utveckling ska tydliggöras. Det ska följa
              eleven genom grundskolan för att säkerställa kontinuiteten i skolans
              uppföljning och att elevens behov av stöd då uppmärksammas. Den
              här frågan bereds nu i Regeringskansliet. Det är ett arbete som
              vi välkomnar och ser fram emot.
            </seg>
            <seg xml:id="i-dfe31afb6b958359-0">
              Herr talman! Alliansregeringen har ett tydligt mål för utbildningspolitiken,
              och vi arbetar intensivt för att vända den negativa trend som
              nu är tydlig och som Socialdemokraterna tillsammans med Vänsterpartiet
              bär ett tydligt ansvar för.
            </seg>
            <seg xml:id="i-e34a32bd8cfd6a70-0">
              Debatten i dag handlar också om förskolan, familjedaghem, flerfamiljslösningar
              och öppna förskolor. Jag vill passa på att säga att jag självklart
              är glad över regeringens överenskommelse också när det gäller
              vårdnadsbidraget. Även om den frågan inte behandlas i detta betänkande
              är jag angelägen om att nämna detta. Det är klart att det är provocerande
              för Marie Granlund att uppleva att hela alliansen står bakom hela
              den familjepolitiska reform som vi gick till val på en bredd som
              handlar om en pedagogisk förstärkning i förskolan, som handlar
              om en barnomsorgspeng, som handlar om ett vårdnadsbidrag och en
              allmän förskola. Det är klart att det är provocerande för Socialdemokraterna
              att alla partier i alliansen är helt överens om detta.
            </seg>
            <seg xml:id="i-e0160b48ade7956b-0">
              Vi vet att de allra flesta barn i Sverige går i förskola eller
              är hos en dagmamma. Därför är det oerhört viktigt att vi har en
              politik som vet det, som respekterar det, som ser att föräldrarna
              gör olika val, och därför ska vi också ha en bra kvalitet med
              utbildad pedagogisk personal som möter behoven hos varje enskilt
              barn. Alla föräldrar måste kunna känna sig trygga i att deras
              barn får den bästa möjliga omsorg medan föräldrar förvärvsarbetar
              eller studerar. Där har alliansregeringen tagit ett stort ansvar.
            </seg>
          </u>
          <note xml:id="i-261419e0ab4e0e9e-0">
            Herr talman! Jag vill med det avslutningsvis yrka bifall till
            förslaget i betänkandet i dess helhet och avslag på samtliga oppositionens
            reservationer.
          </note>
          <note xml:id="i-c48964702f9d5224-0">
            Överläggningen var härmed avslutad.
          </note>
          <note xml:id="i-24011e979b203669-0">
            8 § Studiestöd
          </note>
          <note xml:id="i-bcb4733a5df1f0ef-2">
            Föredrogs
          </note>
          <note type="speaker" xml:id="i-75772d646f624b42-0">
            Anf. 90 THOMAS STRAND (s):
          </note>
          <u who="thomas_strand_a4f0e0" xml:id="i-403364e944732080-0">
            <seg xml:id="i-1512eed45f6be599-0">
              Herr talman! Färre högskoleplatser och försämrad vuxenutbildning
              blir konsekvenserna av den borgerliga regeringens budgetförslag
              inom utgiftsområdet Studiestöd. Vi socialdemokrater tycker precis
              tvärtom. Vi vill ge fler möjlighet till högre utbildning och vuxenutbildning
              än vad den borgerliga regeringen vill.
            </seg>
            <seg xml:id="i-135a3e37314d6a23-0">
              I en tid när hjulen snurrar och det går bra för Sverige väljer
              den borgerliga regeringen att stänga dörrar för många som vill
              påbörja högre studier och för många som är i behov av vuxenutbildning.
              Det duger inte att möta framtiden med en sådan defensiv hållning.
              Vi socialdemokrater vill vara offensiva och framtidsinriktade.
              Vi vill öppna dörrar och ge möjligheter. Vi vill investera i kunskap
              och kompetens.
            </seg>
            <seg xml:id="i-34c321376fce7e9c-0">
              Det finns en häpnadsväckande formulering i budgetpropositionen
              som jag gärna vill citera. Lyssna nu noga! Vidare bedöms en effekt
              av regeringens satsning på förbättrad utbildningskvalitet vara
              att antalet studerande inom universitet och högskolor minskar.
              Jag läste den meningen flera gånger men blev inte mycket klokare.
              Logiskt sett borde ju en satsning på förbättrad kvalitet medföra
              att fler blir intresserade av en högre utbildning.
            </seg>
            <seg xml:id="i-ceca24c6e4e63f92-0">
              Regeringen argumenterar precis tvärtom. Ökad kvalitet lockar
              färre studenter. Då inställer sig frågan: Vad är det för slags
              kvalitet som regeringen åsyftar? Den kryptiskt formulerade meningen
              i budgetförslaget signalerar att den borgerligare regeringen vill
              ha färre studerande på högskolor och universitet. Det är häpnadsväckande.
              Det är mossigt och omodernt.
            </seg>
            <seg xml:id="i-af23cb7dd9cf468d-0">
              Preliminära siffror visar att antalet sökande till universitet
              och högskolor ökar med 5 procent denna höst. Trots det vill nu
              den borgerliga regeringen att färre ska ha tillgång till högre
              studier. Det är en utveckling som starkt avviker från det internationella
              mönstret.
            </seg>
            <seg xml:id="i-8a38c513363a3309-0">
              Att minska antalet högskoleplatser är dessutom anmärkningsvärt
              när vi vet att ungdomskullarna ökar kraftigt de närmaste åren.
              Det krävs ju ett tillskott av högskoleplatser enbart för att dessa
              ungdomar ska få samma chans att läsa vidare som dagens ungdomar
              har. Med regeringens defensiva högskolepolitik kommer andelen
              som påbörjar en högre utbildning att sjunka fram till 2010 från
              knappt 44 procent till 38 procent.
            </seg>
            <seg xml:id="i-55a7e9072e654d10-0">
              Vi socialdemokrater vill ge en tydlig signal. Vi ska inte ha
              färre högskoleplatser utan fler. Därför föreslår vi i vårt budgetalternativ
              att anslaget studiemedel ska tillföras ytterligare 140 miljoner
              kronor. Det motsvarar ca 7 500 platser. Vi socialdemokrater har
              en hög ambition. Vi vill att Sverige ska vara en ledande kunskaps-
              och forskningsnation.
            </seg>
            <seg xml:id="i-0508e30bf982b5c5-0">
              Herr talman! Även när det gäller vuxenutbildningen har den borgerliga
              regeringen en defensiv hållning. Nu vill man helt sonika ta bort
              det korttidsstöd som vuxna personer kan få för studier i mindre
              omfattning i vissa ämnen på grundskole- och gymnasienivå. Det
              kan gälla svenska, engelska, matematik och samhällsorienterade
              studier. Det drabbar en stor grupp vuxna som har en låg utbildningsnivå.
              Det visar på en njugg inställning till livslångt lärande.
            </seg>
            <seg xml:id="i-da4fc14c06a8a6d6-0">
              Försämringen av korttidsstödet ingår som en del i den borgerliga
              regeringens nedmontering av vuxenutbildningen. Det började redan
              förra hösten då man kraftigt reducerade anslaget till kommunal
              vuxenutbildning med 600 miljoner kronor. Inte nog med det man
              styrde också om hur resterande medel skulle fördelas. Tidigare
              fördelades resurserna utifrån kommunernas faktiska behov av stöd
              till lågutbildade, arbetslösa och invandrare. Det motsatte sig
              den borgerliga regeringen. Det fick till följd att många kommuner
              fick drastiskt minskade resurser till kommunal vuxenutbildning.
            </seg>
            <seg xml:id="i-d110bed12899266f-0">
              Sedan fortsatte den borgerliga regeringen att ta bort rekryteringsbidraget.
              Det är ett stöd som syftar till att nå svårrekryterade personer
              som är 25 år eller äldre med kort tidigare utbildning, som är
              eller riskerar att bli arbetslösa eller som på grund av funktionshinder
              behöver extra tid för att uppnå studiemålen. Totalt rörde det
              sig om drygt 26 000 personer. Till det kommer att den borgerliga
              regeringen kraftigt minskat på resurserna för arbetsmarknadsutbildning.
            </seg>
            <seg xml:id="i-d3fe4f71f54dd0d9-0">
              Intressant i detta sammanhang är att studera direktiven till
              utredningen av en ny lärarutbildning som presenterades för några
              månader sedan. Det är anmärkningsvärt att vuxenutbildningen knappt
              omnämns i dessa direktiv.
            </seg>
            <seg xml:id="i-fc6d035084600ebb-0">
              Alla dessa borgerliga åtgärder målar en tydlig bild. Den borgerliga
              regeringen har dramatiskt skruvat ned ambitionerna för vuxenutbildningen
              och därmed synen på det livslånga lärandet. Det är bara att beklaga.
            </seg>
            <seg xml:id="i-69c7878b0e1adcdb-0">
              Det är också intressant att belysa borttagandet av rekryteringsbidraget
              och korttidsstödet i ett genusperspektiv. Rekryteringsbidraget
              omfattade drygt 26 000 personer. Av dessa var 74 procent kvinnor.
              Korttidsstödet omfattar nästan 20 000 personer. Av dessa är 63
              procent kvinnor.
            </seg>
            <seg xml:id="i-01d480eab1a5225c-0">
              Det är inte nog med att den borgerliga regeringen drastiskt försämrar
              för den som står längst bort från högre studier. Det är framför
              allt kvinnor som drabbas av den borgerliga regeringens försämringar.
            </seg>
            <seg xml:id="i-40d2171fb05c2c0c-0">
              Målet för oss socialdemokrater är en generös och flexibel vuxenutbildning.
              Både för den enskilde och för vårt lands utveckling behöver vi
              stödja de människor som står längst bort från arbetsmarknaden
              eller har en låg utbildningsnivå.
            </seg>
            <seg xml:id="i-3bc0c422bcac1b34-0">
              För dessa personer är tröskeln till studier hög. Att då börja
              ta studielån känns avskräckande. Rekryteringsbidraget och korttidsstudiestödet
              är exempel på satsningar som den tidigare socialdemokratiska regeringen
              införde med syfte att ge alla reella möjligheter att studera.
              Det var viktiga åtgärder för att stärka vuxna människor så att
              de skulle kunna möta förändringar i ett alltmer föränderligt och
              kunskapsintensivt samhälle.
            </seg>
            <seg xml:id="i-95f8eb0dbff68169-0">
              Tyvärr spelar samhällsklass och bakgrund fortfarande stor roll
              för utbildningen. Ett generöst och flexibelt studiestödssystem
              har en central roll för att bryta dessa mönster. Det bör därför
              även fortsättningsvis göras riktade insatser för att underlätta
              för studieovana grupper att studera. Vi socialdemokrater kommer
              således att utarbeta nya förslag som ger fler grupper i befolkningen
              ekonomiska möjligheter att delta i utbildning och kompetensutveckling.
              Därför anslår vi 600 miljoner kronor mer än den borgerliga regeringen
              till vuxenutbildning.
            </seg>
            <seg xml:id="i-9a80bccc0eb294c9-0">
              Herr talman! Under de senaste åren har studiesystemet förbättrats
              på ett flertal punkter. Trots detta är den ekonomiska situationen
              kärv för många studenter, särskilt för studerande med barn. Många
              klarar inte av att leva enbart på studiemedel utan tvingas skaffa
              extrajobb. Det är naturligtvis inte bra om det går ut över studierna.
              Därför vill vi socialdemokrater på sikt höja studiemedlen. Också
              fribeloppet kan då behöva höjas.
            </seg>
            <seg xml:id="i-0651f11622273db6-0">
              De borgerliga partierna har ännu inte infriat sina vallöften
              om höjda studiemedel utan tillsätter ytterligare en studiesocial
              utredning; de gömmer med andra ord frågan i en ny utredning. Vi
              socialdemokrater anser att en ny studiesocial utredning måste
              bygga vidare på den tidigare utredningens analyser som presenterades
              i december 2003. Vi förväntar oss att den nya studiesociala utredningen
              kommer att presentera konkreta förslag till förbättringar av studenternas
              ekonomiska och studiesociala situation.
            </seg>
            <seg xml:id="i-4ff0f05f40434896-0">
              Vi socialdemokrater vill att fler ska ges möjlighet att studera
              på högskola och universitet, inte färre som den borgerliga regeringen
              vill. Vi vill även fortsättningsvis ha riktade insatser för att
              underlätta för studieovana grupper att studera, inte stänga dörrar
              som den borgerliga regeringen gör. Vi vill också förbättra de
              studerandes ekonomiska och studiesociala situation.
            </seg>
            <seg xml:id="i-6352d7a134af164d-0">
              Herr talman! Avslutningsvis vill jag hänvisa till vårt särskilda
              yttrande där vi förklarar varför vi avstår från att reservera
              oss. Vi vidhåller dock vår uppfattning och anser att anslagen
              inom utgiftsområde 15 borde ha utformats i enlighet med det som
              framgår av Socialdemokraternas budgetmotion Sverige tjänar på
              rättvisa .
            </seg>
          </u>
          <note type="speaker" xml:id="i-1b7469caba1ee3a5-0">
            Anf. 91 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-ba3463ca6b7e9d3e-9">
            <seg xml:id="i-a0e33cb2f17e3b65-0">
              Herr talman! Jag lyssnade på ett radioinslag i Studentnyheterna
              på Lunds studentradio där man intervjuade Lars Leijonborg. Det
              var aningen häpnadsväckande att ministern inte kunde svara på
              hur mycket en student får i studiemedel att leva på under en månad.
              Dessutom hänvisar han i inslaget till en student som han träffat
              tidigare samma dag och som säger att hon tycker att hon får väldigt
              mycket pengar i studiemedel.
            </seg>
            <seg xml:id="i-2ca431037a38b761-0">
              Det är som om ministern under samtalet kommer på sig själv eftersom
              han vänder 90 grader och fortsätter med att berätta att hon förvisso
              bor hemma hos mamma och pappa och på det sättet får bort boendekostnaden.
              Det är just en av de största utgifterna för en student. Hälften
              av alla studenter betalar över 3 500 kronor i månaden enbart för
              boendet studentboendet.
            </seg>
            <seg xml:id="i-faddf1a0319d4f9e-0">
              Leijonborg fick i radioinslaget frågan om han ansåg att 7 364
              kronor är en rimlig summa att leva på i 30 dagar, men reportern
              och lyssnarna fick inget svar. Därför frågar jag ministern: Anser
              han att det är en rimlig summa att leva på i en hel månad?
            </seg>
            <seg xml:id="i-dc7b337333152e60-0">
              Högeralliansen påstår att deras hjärtefråga är kvaliteten inom
              den högre utbildningen. Men kvaliteten blir lidande när studenterna
              inte kan leva på studiemedlen. Sveriges Radios Ekoredaktion redovisade
              i våras en undersökning där två av tre rektorer för högskolor
              och universitet svarade att studenterna skulle lära sig mer om
              studiemedlen höjdes.
            </seg>
            <seg xml:id="i-b0821d5410b79f00-0">
              Finansminister Anders Borg avfärdar detta och säger att det är
              nyttigt att arbeta vid sidan av studierna. För det första arbetar
              de flesta studenter flera månader om året, på sommaren när Anders
              Borg, Lars Leijonborg och andra med arbete njuter av en betald
              semester. För det andra menar vi att ett samhälle som satsar på
              kvalitet i utbildningen skjuter sig självt i foten om studenterna
              ska ägna dagarna åt att leta jobb för att klara ekonomin.
            </seg>
            <seg xml:id="i-8e7b11904563861a-0">
              Regeringen gör det svårare att överleva som student, svårare
              att bli behörig om man valt en praktisk utbildning, svårare att
              komplettera betygen på komvux, svårare att tillgodoräkna sig arbetslivserfarenhet
              för att komma in på högskolan. Budskapet är entydigt: Barn från
              arbetarhem hör inte hemma på högskolorna och universiteten.
            </seg>
            <seg xml:id="i-15b32478ab69b2d3-0">
              Herr talman! Tillåt mig att utropa: Äntligen! Äntligen kommer
              den aviserade studiesociala utredningen, och den blir parlamentarisk.
              Men, för det finns en del men när man läser direktiven till utredningen,
              jag oroas av att inriktningen, såsom den ser ut, återigen gynnar
              och premierar dem som redan har det mesta på det torra och gör
              det svårare för dem som saknar akademisk bakgrund. Den verkar
              i en riktning som kommer att öka den sociala snedrekryteringen
              ännu mer.
            </seg>
            <seg xml:id="i-f23a4415672524ee-0">
              Låt mig börja med förslaget om peng-per-poäng som skulle innebära
              att studiebidraget minskar om studenten inte tar alla sina poäng.
              Om bidragsdelen av studiemedlet krymps kan i stället lånedelen
              ökas så att studenten ändå får lika mycket i plånboken under studietiden.
            </seg>
            <seg xml:id="i-0a6bcaa721e3bacf-0">
              Ett annat förslag är examensbonus för den som tar sin examen
              inom utsatt tid. Bonusen kan förslagsvis bestå i att en del av
              studieskulden skrivs av vid avlagd examen. Detta, understryker
              Lars Leijonborg, ska inte drabba den som är sjuk och kan uppvisa
              läkarintyg. Men det finns studenter som har svårigheter utan att
              det behöver innebära att de har ett läkarintyg. Leijonborg vill
              att studenterna ska arbeta sig till finansieringen, vilket också
              går ut över studierna. Dessutom omöjliggör ett sådant system studentfackligt
              arbete. Om man ser till studentkårsordförandena lägger de ett
              helt år på sitt uppdrag. Det innebär att de inte kan ta sin examen
              på utsatt tid, och därmed skulle de inte heller ha möjlighet att
              få examensbonusen.
            </seg>
            <seg xml:id="i-03d3f909f3c424ec-0">
              Den studiesociala utredningen ska ta upp studiemedlen, men Lars
              Leijonborg har flaggat för att en höjning kan komma innan utredningen
              är klar. Det hoppas jag verkligen. För att höja studiemedlen behövs
              ingen utredning. Leijonborg och Folkpartiet behövde ingen utredning
              före valet för att propagera för höjda studiemedel. Det behövde
              inget av allianspartierna, utom möjligen Moderaterna som inte
              ville ha någon studiemedelshöjning alls.
            </seg>
            <seg xml:id="i-11b2c917da5ade9c-0">
              Nyligen redovisade Statistiska centralbyrån en undersökning som
              gjorts bland 130 000 studenter. Den visade att sex av tio studerande
              arbetade i större eller mindre utsträckning vid sidan av studierna
              under våren. Andelen kvinnor som arbetade var något högre än andelen
              män. Nästan en fjärdedel arbetade 20 timmar eller mer, och 17
              procent arbetade mellan 10 och 19 timmar per vecka. Det var framför
              allt studenter över 30 år som arbetade 20 timmar eller mer per
              vecka, drygt 50 procent. En tredjedel av de studenter som arbetade
              under våren tyckte att arbetet påverkade deras studier negativt.
            </seg>
            <seg xml:id="i-e77e2031c6cc4832-0">
              Nästan hälften av alla studenter avstod från inköp av kurslitteratur
              i brist på pengar under våren. Studenter under 30 år avstod i
              större utsträckning än äldre studenter. Under våren 2007 avstod
              hälften av alla studenter från att resa till släktingar eller
              vänner som bor på en annan ort. En av tre avstod från tandläkarbesök,
              och en av fyra avstod från månadskort i kollektivtrafiken på grund
              av att de inte hade pengar.
            </seg>
            <seg xml:id="i-dbaf929c1931c66f-0">
              Den ekonomiska situationen för studenterna är varken rimlig eller
              acceptabel. För att begripa det behövs ingen utredning. Därför
              föreslår Vänsterpartiet att man direkt höjer studiemedlen med
              1 200 kronor och ökar bidragsdelen successivt.
            </seg>
            <seg xml:id="i-70e75c7a0b2ceafc-0">
              Jag nöjer mig med detta. Vi har inga reservationer utan ett särskilt
              yttrande i detta betänkande.
            </seg>
          </u>
          <note type="speaker" xml:id="i-51f9d5894f9b53bf-0">
            Anf. 92 MATS PERTOFT (mp):
          </note>
          <u who="mats_pertoft_740cd3" xml:id="i-437bdab6eadcad70-11">
            <seg xml:id="i-5158eb1496d4d87c-0">
              Herr talman! Jag vill från början påpeka att jag hänvisar till
              vårt särskilda yttrande i fråga om studiemedel och andra närliggande
              ämnen.
            </seg>
            <seg xml:id="i-a9659b248c2953ce-0">
              Vi har använt den här dagen till att diskutera väldigt mycket
              kring livslångt lärande, om kvalitet och hur vi ska främja Sverige
              som utbildningsnation och få bättre resultat. Det tycker jag är
              den rätta ingången just till att diskutera studenternas förhållanden.
            </seg>
            <seg xml:id="i-cd60d46ad226c032-0">
              Båda de föregående talarna har varit inne på att det är absolut
              nödvändigt med en höjning av studiemedlen och att studenterna
              egentligen i dag inte har förutsättningar att skapa den kvalitet
              som vi hela tiden pratar om. Då är det ju märkligt Rossana Dinamarca
              var inne på det också att höra inte bara ett utan flera statsråd
              som hela tiden hänvisar till hur det var på deras tid. Jag kan
              gärna hänvisa till hur det var när jag studerade på högskolan,
              men det var faktiskt bortåt 30 år sedan, och det är lite annorlunda
              i dag. Jag förutsätter att kunskapsnivån, effektiviteten och allt
              sådant har ökat och att man ställer högre krav på studenterna
              än det var på den tiden, nog för att det var trevligt. Jag förutsätter
              att vi har bättre kvalitet i dag. Den kvaliteten kräver sin tid,
              och det är den tiden vi måste ge studenterna en rimlig chans att
              få. Det hjälper inte så mycket med examenspremier och sådana saker
              heller om man inte ger rimliga förutsättningar att uppnå dessa
              examenspremier, och rimliga förutsättningar handlar om ekonomiska
              medel.
            </seg>
            <seg xml:id="i-e27f4f0729da7e1d-0">
              Det är ju glädjande att den studiesociala utredningen nu också
              har tillsatts. Miljöpartiet hade en avgörande del i att det uppdraget
              gick till kammaren också. Jag förutsätter att det inte blir en
              förevändning för att dra det i långbänk och vänta till 2009 med
              frågan om studiemedel. Jag hoppas också att vi under debatten
              i dag kan få ett svar från Moderaterna om var de står i denna
              fråga. Det är det enda partiet i alliansen som i valrörelsen inte
              har talat om att höja studiemedel. Alla andra tre allianspartier
              har faktiskt lovat detta i valrörelsen.
            </seg>
            <seg xml:id="i-9de0552060ca1d8f-0">
              Som vi alla vet håller moderater hårt i penningpåsen. Det leder
              till att ministrar avgår i protest och allt möjligt. Vi hoppas
              att vi här kan få ett besked. Jag tror att Sveriges studentkårer
              skulle vara väldigt intresserade av det svaret.
            </seg>
            <seg xml:id="i-7dfe4212b8ee4b8e-0">
              Både Lars Leijonborg och Jan Björklund har tidigare antytt att
              vi kan vänta en höjning. Men om inte alla allianspartier är överens
              vet vi ju inte vad som händer. Den frågan hoppas jag besvaras.
            </seg>
            <seg xml:id="i-4e1b48d17eb48c5d-0">
              Studentfrågorna, och även studiemedel och lärandet, är ju en
              del av det livslånga lärandet som är väldigt viktigt. Här tycker
              jag att det är frågan om signalverkan som vi måste diskutera.
              På samma sätt som det är en signalverkan om Sverige är berett
              att satsa på att studenterna ska uppnå bra kvalitet är det fråga
              om signalverkan när det gäller nedskärning av komvux. Även det
              har berörts av föregående talare. Miljöpartiet tar upp detta för
              andra året i rad precis som rekryteringsbidraget.
            </seg>
            <seg xml:id="i-7ef4d9f7323b0ef4-0">
              Man kan alltid diskutera hur mycket som har skurits ned av tidigare
              regeringar. Det har varit så, och då var Miljöpartiet med på det.
              Skillnaden var att det var planerat. Det var en planerad nedskärning
              som var annonserad flera år i förväg och som var en del av Kunskapslyftets
              återrullning.
            </seg>
            <seg xml:id="i-b4cacaefbe78f1f6-0">
              Den nedskärning som skedde nu var totalt oplanerad och drabbade
              kommunernas verksamhet med total överraskning. Man kan knappast
              påstå att den på något sätt var planerad i samförstånd med kommunerna
              när vi för en vecka sedan kunde läsa hur till exempel behovet
              av platser inom komvux bara exploderat i Helsingforss stad. Det
              har ökat i stället för att minska just av den anledningen att
              i en högkonjunktur behövs en bättre matchning av jobb och kompetens.
              Människor upptäcker det, och de vågar då satsa på utbildning.
              Det är det vi ska uppmuntra om vi ska nå målet som kunskapsnation.
            </seg>
            <seg xml:id="i-109c738fc21e6178-0">
              Då blir det helt fel när regeringen i stället sänder signalen:
              Nej, vi är inte intresserade. De som har fått korttidsstudiestödet
              tidigare och som vill komplettera till en bättre utbildning: Nej,
              vi är inte intresserade. De som vill gå på komvux får samma svar.
              Man är inte intresserad. Det är där de vackra orden som vi har
              använt hela dagen om livslångt lärande faller ihop och grusas,
              särskilt när vi vet att det finns tillräckligt mycket pengar i
              statens kassakista om man vill prioritera studiemedel, komvux
              och livslångt lärande. Det är det som finns för en gångs skull
              och som man från alliansregeringens sida väljer att inte utnyttja.
              Jag hoppas att en satsning när det gäller studiemedel kommer.
            </seg>
            <seg xml:id="i-969374ea0ef2983f-0">
              När det gäller det andra har vi ju sett att det inte har kommit
              och till och med har försvunnit. Vi får se om det kommer satsningar
              på komvux i framtiden. Eftersom regeringen talar om garanti när
              det gäller högskolekompetensen borde det komma en del satsningar
              på komvux. Dem har vi knappast sett. Snarare är det så att varje
              kommun kämpar för att få verksamheten att gå ihop.
            </seg>
            <seg xml:id="i-c0e480d45529b6ab-0">
              Från Miljöpartiets sida har vi i vår budget både lagt in och
              finansierat en höjning av studiestödet med 900 kronor. Vi lovade
              i valet en satsning på 1 000 kronor, varav vi före valet genomförde
              100 kronor. Det är 900 kvar, vilket vi finansierar. Samma sak
              med korttidsstudiestödet. Vi menar att det som behövs i dag är
              att ge de studerande rimliga förutsättningar att uppfylla alla
              de mål som vi kräver. Kraven på måluppfyllelse ska naturligtvis
              öka för att vi ska bli en bra kunskapsnation. Men för att göra
              det måste vi också ge studenterna rimliga förutsättningar. Då
              handlar det inte bara om piska. Det handlar också om morötter.
            </seg>
          </u>
          <note type="speaker" xml:id="i-ae668ced7a6f9117-0">
            Anf. 93 OSKAR ÖHOLM (m):
          </note>
          <u xml:id="i-449c64e661182dd9-10" who="unknown">
            <seg xml:id="i-5cd794f11f0165a3-0">
              Herr talman! Efter fyra fem timmars spännande debatt om hela
              utbildningspolitiken och den högre utbildningen går vi alltså
              vidare och diskuterar studiestödet. Av de anföranden vi redan
              har hört kan vi dra slutsatsen att det blir en minst lika spännande
              debatt här.
            </seg>
            <seg xml:id="i-55a3bb202a30af48-0">
              Det här handlar så klart om två sidor av samma mynt. Ska vi långsiktigt
              skapa välstånd och trygghet i vårt land bygger det naturligtvis
              på att vi ska ha hög kvalitet i vår högre utbildning och forskning.
              Om vi vill att studenter och medborgare ska få ut så mycket som
              möjligt av de investeringarna måste vi också ha ett studiestödssystem
              där landets studenter kan ta del av alla de möjligheter som erbjuds.
            </seg>
            <seg xml:id="i-ecc6eaba08913d5e-0">
              Just att erbjuda möjligheter tycker jag är själva grundbulten
              i det politiska arbetet. När politiken fungerar som bäst är det
              precis dit våra beslut leder. Människor får verktyg för att förverkliga
              sina drömmar, och politiken hjälper till att göra de hinder som
              eventuellt står i vägen lite mindre. Om vi tittar på studiestödssystemet
              med precis de glasögonen kan vi konstatera att syftet ligger precis
              i den grundsynen. Studiestöd, studiemedel och studiebidrag fungerar
              precis som de här verktygen för att man ska kunna nå sina drömmar.
              Att detta ska vara utgångspunkten tror jag att det också finns
              ett ganska brett stöd för både i och utanför den här kammaren.
            </seg>
            <seg xml:id="i-f72205ed8eb05730-0">
              Sverige har ju också ett mycket generöst studiestödssystem. Man
              behöver inte titta speciellt långt utanför Sveriges gränser för
              att konstatera att vi ligger i den absoluta toppen i världsligan
              om man tittar på hur mycket offentliga medel av olika slag vi
              avsätter för studiestöd, studiemedel och annat.
            </seg>
            <seg xml:id="i-bc7393eafdd299ad-0">
              Det betyder så klart inte att allting är frid och fröjd eller
              att man kan lägga armarna i kors och säga att nu är allting klart.
              Men det är ändå bra att ha med sig det, tycker jag, som en bakgrund
              när vi diskuterar de här frågorna. Ibland känns det som om man
              glömmer bort det.
            </seg>
            <seg xml:id="i-1b758624a13b717d-0">
              Mot den bakgrunden känns det extra tillfredsställande att regeringen
              nu gett direktiv till den studiesociala utredningen som vi efterlyste
              i opposition för två år sedan tillsammans med Miljöpartiet.
            </seg>
            <seg xml:id="i-4c97fa621541f701-0">
              Herr talman! När det gäller förändringar och förbättringar finns
              det mycket kvar att göra. Låt mig nämna tre övergripande områden
              där regeringen och riksdagsmajoriteten nu föreslår olika lösningar
              på problemen och har olika svar på de frågor som ställs.
            </seg>
            <seg xml:id="i-271d1ed0da5bc770-0">
              Den första utmaningen handlar om någonting så självklart som
              att högre utbildning måste löna sig också ekonomiskt. Delvis är
              utbildning någonting som ska ge mer kunskap, göra att man bättre
              kan förstå världen och förkovra sig själv. Men det är för många
              också en direktiv investering i den egna privatekonomin.
            </seg>
            <seg xml:id="i-81304d78f20b1479-0">
              Man vill helt enkelt veta att om man lägger ned all den här tiden
              och alla de här pengarna betalar det sig också i slutänden i plånboken.
              Man brukar på olika sätt försöka mäta hur mycket lönen påverkas
              om man väljer att vidareutbilda sig på olika sätt.
            </seg>
            <seg xml:id="i-053af97e42b2d455-0">
              Hur mycket tjänar man på att läsa vidare på högskola eller universitet
              jämfört med att inte göra det? Man talar ibland om utbildningspremien.
              Hur mycket ökar lönen när tiden för utbildning ökar? Hur ser skillnaden
              ut i total samlad livsinkomst för dem som väljer att studera vidare
              på olika sätt jämfört med dem som inte gör det?
            </seg>
            <seg xml:id="i-e93a1d9a19365f81-0">
              En del tycker av ideologiska skäl, misstänker jag, att det inte
              ska vara speciellt stora skillnader över huvud taget i lön eller
              annat mellan dem som väljer att studera vidare och dem som inte
              gör det. Klart är att vi i Sverige har fått en situation där utbildningspremien
              är förhållandevis låg. För vissa yrkeskategorier kan man till
              och med tala om en privatekonomisk förlust av att vidareutbilda
              sig.
            </seg>
            <seg xml:id="i-a4bd311fff881cd5-0">
              Vi måste politiskt ställa oss frågan: Vad kan vi göra för att
              skapa fler drivkrafter att utbilda sig och vidareutbilda sig?
              Det är så klart en komplicerad fråga. Den sträcker sig över flera
              olika politikområden.
            </seg>
            <seg xml:id="i-71441f3474b5b0c9-0">
              Ett generöst studiemedelssystem som har utgångspunkten att människor
              av egen kraft kan stärka sin egen ställning i samhället och i
              arbetslivet är ett steg på vägen. Här kommer så klart diskussionerna
              om beloppsnivåer och fribeloppsregler och annat sådant in. Det
              blir också några av de frågor som den studiesociala utredningen
              ska sätta tänderna i och gå igenom.
            </seg>
            <seg xml:id="i-51e68271ca6113ea-0">
              När det gäller fribeloppsgränserna är det inte någon hemlighet
              att man länge har haft en utformning som har gjort att man straffar
              dem som väljer att jobba extra vid sidan av sina studier. Det
              är ett sådant exempel där politiken har misslyckats på området.
              Man satte upp hinder i vägen i stället för att riva dem för de
              studenter som är där.
            </seg>
            <seg xml:id="i-47b13a29e4a2c3d8-0">
              Visserligen har regeringens politik redan gett effekt på området.
              Jobbavdraget märks tydligt i plånboken också för de studenter
              som väljer att jobba extra. Men den samlade effekten och om inte
              annat attityden har ändå varit att för väldigt många har arbete
              under studierna blivit liktydigt med minskade studielån.
            </seg>
            <seg xml:id="i-64816ae3b6bd8b02-0">
              På samma sätt ska den studiesociala utredningen titta på hur
              studiemedel kan användas för att öka genomströmningen i utbildningen.
              Det har vi delvis redan talat om i debatten med examensbonus eller
              peng-per-poäng-system beroende på hur man väljer att utforma det.
            </seg>
            <seg xml:id="i-9414a330029bd50e-0">
              Herr talman! Den andra utmaningen när vi diskuterar studiestödssystemet
              handlar om att göra det mer överblickbart, hållbart och ekonomiskt
              både för dem som är beroende av lånen och bidragen och också för
              oss som sitter här inne i kammaren och beslutar om det. Även på
              den punkten finns det mycket kvar att göra.
            </seg>
            <seg xml:id="i-97e703f09240f1de-0">
              Ett problem som har funnits handlar om bristen på samordning
              och enhetlighet av olika slag och, skulle nog vissa säga, rättvisa
              i hur man uppfattar systemet. Det har funnits en lång rad bidragsformer
              med vilka man på olika sätt har försökt stimulera fler vuxna att
              studera. En del av dem tillkom som svar på lågkonjunktur som fanns
              under tidigare år och andra som sätt att också stimulera arbetsmarknaden.
              Sedan dessa har mycket hänt.
            </seg>
            <seg xml:id="i-b77d110381805101-0">
              Vi satt kvar med ett system med en del brister som gjorde att
              delar av systemet fungerade illa och av många uppfattades som
              just orättvist. Resultatet kunde bli att det på en och samma utbildning
              kunde finnas studenter som satt bredvid varandra i bänkarna där
              någon lånade pengar för att sitta där, den andra fick rekryteringsbidrag
              och den tredje fick korttidsbidrag.
            </seg>
            <seg xml:id="i-eef0eb2a1427f09f-0">
              Här fortsätter nu arbetet att skapa ett system som är sammanhållet,
              enhetligt och mer rättvist för dem som nyttjar det. Det är i precis
              det ljuset som dagens förslag om reformering av systemet med bidrag
              till korttidsstudier ska ses.
            </seg>
            <seg xml:id="i-e3868632361f994b-0">
              Dessutom kommer den studiesociala utredningen även på detta område
              att ta fram ytterligare förslag på hur själva systemet kan bli
              bättre och mer effektivt. Även om grundstrukturen ligger fast
              skulle mycket kunna göras när det gäller inte minst administrationen
              av studiestödet.
            </seg>
            <seg xml:id="i-27352d34294da6b1-0">
              Hur kan till exempel CSN:s verksamhet effektiviseras och kosta
              mindre pengar? Kanske kan själva låneadministrationen överföras
              i annan regi. Det är många spännande tankar som finns där.
            </seg>
            <seg xml:id="i-a5aa2ed0e856644f-0">
              Herr talman! Den tredje utmaningen handlar om just det som är
              namnet på den parlamentariska kommitté om den studiesociala situationen
              på olika sätt som direktiven nyss är givna till. Om man studerar
              har man inte samma ekonomiska villkor som om man arbetar. Även
              om vi i vårt land ger våra medborgare större möjligheter än kanske
              någon annanstans kommer den skillnaden förmodligen alltid att
              bestå.
            </seg>
            <seg xml:id="i-616302c2ef6be450-0">
              Så länge utbildning är en investering tror jag att vi kan leva
              med att det också kommer att vara så. Men det förändrar inte vetskapen
              om att många studenter har en svår ekonomisk situation. Det är
              inte alltid helt enkelt att få hushållsbudgeten att gå ihop. Det
              är dessutom extra problematiskt om man till exempel är både förälder
              och student samtidigt.
            </seg>
            <seg xml:id="i-1ee5c2059999ecce-0">
              Hur goda intentioner vi än har från politikens sida kan vi förmodligen
              inte garantera ett studentliv som är helt fritt från att man över
              huvud taget behöver bekymra sig om ekonomin. Men vi kan och ska
              se över spelregler och annat som gör att man kan leva ett tryggt
              liv och känna att man kan försörja sig själv under tiden man studerar.
            </seg>
            <seg xml:id="i-8b77641e10abbfc6-0">
              Som namnet antyder är det extra viktigt att den studiesociala
              utredningen ser över just de studiesociala frågorna. Det handlar
              om hur situationen ser ut för studenter med barn, hur studenthälsovård
              kan fungera bättre och hur studiestödssystemet samspelar med andra
              trygghetssystem i samhället.
            </seg>
            <seg xml:id="i-2fdc9051c380ce66-0">
              Sammanfattningsvis kan jag konstatera att ett av världens mest
              generösa studiemedelssystem har förutsättningar att bli ännu bättre
              de kommande åren. Vi ser till att studier lönar sig och att arbete
              inte straffar sig. Vi ser över regler och bidrag och gör systemet
              mer sammanhållet och rättvist. Vi tar inom ramen för den studiesociala
              utredningen äntligen tag i många av de frågor som har eftersatts
              under lång tid.
            </seg>
            <seg xml:id="i-cfbf9641ceb27348-0">
              Därmed tror jag att vi är tillbaka ungefär där jag började. Vi
              skapar med dessa beslut en politik som ger människor verktyg att
              förverkliga sina drömmar och monterar ned hinder som står i vägen
              för människors ambitioner och ansträngningar. Det är, herr talman,
              politik när den är som allra bäst.
            </seg>
            <seg xml:id="i-6244e02d1a3a58a6-0">
              Mot den bilden finns en opposition som egentligen inte är överens
              om någonting. Några av partierna på vänsterkanten vill kraftigt
              höja studiemedlen på en gång. Det största partiet vill det inte.
            </seg>
            <seg xml:id="i-52d14e20d41b2b83-0">
              Det är en opposition där några partier är för olika former av
              specialutformade bidrag oavsett om de visat sig fungera i praktiken
              och andra kanske är emot dem. Ett parti var med på vårt krav att
              ha en studiesocial utredning och några var det inte.
            </seg>
            <seg xml:id="i-764685672e43232c-0">
              Innan man kan få ett sammanhållet studiemedelssystem som är överskådligt
              och tydligt måste man kanske också få en oppositionspolitik som
              är sammanhållen, överskådlig och tydlig. Där är vi uppenbarligen
              inte.
            </seg>
            <seg xml:id="i-c2c84b71382c8b6f-0">
              Jag vill därmed yrka bifall utbildningsutskottets förslag i betänkandet.
            </seg>
          </u>
          <note type="speaker" xml:id="i-0600028ea0eabdef-0">
            Anf. 94 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-1">
            <seg xml:id="i-578158f6c068cf73-0">
              Herr talman! Oskar Öholm började med att säga att när man talar
              om studiestödssystemet är grundbulten att försöka erbjuda möjlighet
              att riva hinder. Ungefär så uttryckte sig Oskar Öholm.
            </seg>
            <seg xml:id="i-08f89168380deb7c-0">
              Jag tänker på det jag tog upp i mitt anförande om den nedmontering
              av vuxenutbildningen som nu pågår. Det började med neddragning
              inom komvux, borttagande av rekryteringsbidraget och nu borttagandet
              av korttidsstödet för en stor grupp människor.
            </seg>
            <seg xml:id="i-089d87a5b734c7b8-0">
              Frågan inställer sig genast om hur man ska erbjuda möjligheter
              och riva hinder. De människor som har haft dessa möjligheter har
              nu inte samma möjligheter längre.
            </seg>
            <seg xml:id="i-47f30f21fd40014a-0">
              Vilka verktyg och åtgärder har alliansregeringen för att möta
              människor som står längst bort från arbetsmarknaden, är lågutbildade
              och verkligen behöver stöd för att komma i gång med utbildning?
            </seg>
          </u>
          <note type="speaker" xml:id="i-2897de4073cf2acb-0">
            Anf. 95 OSKAR ÖHOLM (m) replik:
          </note>
          <u xml:id="i-449c64e661182dd9-11" who="unknown">
            <seg xml:id="i-c8f715277f598574-0">
              Herr talman! Det är helt riktigt att det handlar om att skapa
              möjligheter på olika sätt. Det gäller inte bara i de här frågorna.
              Det är en generell inriktning och vad som är syftet med politiken.
              Det är målet. Mycket av det som det pekas på att den studiesociala
              utredningen ska utreda handlar precis om detta.
            </seg>
            <seg xml:id="i-a7e2c27662e83ee0-0">
              Thomas Strand tar upp rekryteringsbidrag, korttidsbidrag och
              annat. Det har visat sig att det inte fungerade speciellt bra.
              Jag minns debatten förra året när vi stod med diskussionen om
              rekryteringsbidraget.
            </seg>
            <seg xml:id="i-dc01e6a77c4e9e2b-0">
              Det kom fullständigt förödande kritik från Riksrevisionen. Det
              svarade man inte på då från Socialdemokraternas sida. Uppenbarligen
              har man inte läst den kritiken än i dag eftersom det är någonting
              man fortfarande vill ha kvar.
            </seg>
            <seg xml:id="i-9379c18ae12bd8b7-0">
              När det gäller bidrag till korttidsstudier är det sant att det
              reformeras på olika sätt. Däremot är det delar som finns kvar
              när det gäller stöd till studier för funktionshindrade, utbildning
              för personer med funktionshinder och annat. Det är en reformering
              av systemet.
            </seg>
            <seg xml:id="i-04dd54218d71f6e4-0">
              Det vore intressant att höra hur Thomas Strand ser på hur det
              uppfattas och rättvisan i det. Är det rimligt att människor sitter
              på en utbildning där några lånar pengar för att sitta där och
              andra har betalat för att sitta där. Är det ett rättvist system?
              Det tycker inte vi.
            </seg>
          </u>
          <note type="speaker" xml:id="i-9e65e8fef40bb9b2-0">
            Anf. 96 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-2">
            <seg xml:id="i-2b66b8b59a0da032-0">
              Herr talman! När vi talar om rättvisa är det en intressant diskussion,
              för det beror på hur man definierar vad rättvisa är. För mig handlar
              det mycket om att se på de förutsättningar som finns.
            </seg>
            <seg xml:id="i-fa15669045fe0095-0">
              Vi vet att det finns människor som har kommit några år upp i
              ålder, och som kanske inte har studerat på många år och känner
              ett motstånd mot att börja studera igen. De behöver stöd på olika
              sätt. Det kan då vara avskräckande att ta studielån direkt, utan
              man behöver komma i gång. För oss var ett bra sätt att rekrytera
              människor till högre utbildning och till vidare studier att kunna
              erbjuda rekryteringsstöd eller korttidsstöd. Om det sedan kommer
              kritik ska man lyssna på det och åtgärda det som brister. Men
              själva verktygen, att ha insatser som hjälper människor att komma
              i gång med studier, är jätteviktiga.
            </seg>
            <seg xml:id="i-bef18be6d5df3169-0">
              Nu pågår det en intensiv debatt i vårt parti om hur vi vill forma
              framtidens vuxenutbildning. Vi kommer att föra de här diskussionerna
              och komma tillbaka med mer konkreta förslag till åtgärder för
              att nå de människor som står långt från arbetsmarknaden eller
              som är lågutbildade och behöver mer studier för att möta ett förändrat
              samhälle och ett förändrat arbetsliv.
            </seg>
          </u>
          <note type="speaker" xml:id="i-90e50141aa4a7880-0">
            Anf. 97 OSKAR ÖHOLM (m) replik:
          </note>
          <u xml:id="i-449c64e661182dd9-12" who="unknown">
            <seg xml:id="i-d49e136560a87dda-0">
              Herr talman! Att definiera vad rättvisa är är onekligen något
              som man har ägnat sig åt i många år, inte bara i den här kammaren
              utan i parlament över hela världen.
            </seg>
            <seg xml:id="i-2cfe9fbc1aaab598-0">
              När det gäller studiestödssystem tycker jag att en ganska bra
              definition handlar om att man ska ha sjysta spelregler. Man ska
              veta när man börjar studera hur systemet ser ut och hur man kan
              navigera i det. Det är viktigt att ha ett system där det lönar
              sig att studera på olika sätt, där administration och annat fungerar
              och där det också är lätt att komma in och ta del av de möjligheter
              som finns.
            </seg>
            <seg xml:id="i-cf44c65f568d1650-0">
              Sedan ska det självfallet vara flexibelt, och är det på många
              sätt. Flexibelt kan det fortfarande vara även i ett sammanhållet
              system där spelreglerna är lika för alla. Förmånliga villkor för
              vuxna som studerar på grund- eller gymnasienivå finns redan i
              dag, till exempel extratillägg vid utlandsstudier och tilläggsbidrag
              för studerande med barn. Ännu mer av detta kommer den studiesociala
              utredningen att titta vidare på. Det tycker jag är väldigt bra.
            </seg>
            <seg xml:id="i-2f0cbd1432416feb-0">
              Sedan är jag glad att Thomas Strand säger att han och hans parti
              på olika sätt ska utreda ytterligare förslag som kommer, för i
              det förslag som finns i dag är ingenting specificerat. Thomas
              Strand och andra säger att det är fel att man tar bort de här
              bidragen och tar upp alltifrån rekryteringsbidrag till korttidsstudier.
              Men ingenting finns ju specificerat i er budget. Ni säger att
              ni tillför 600 miljoner som en kompensation för komvuxneddragningar.
              Inom ramen för de miljonerna ska det uppenbarligen också rymmas
              finansiering av rekryteringsbidragen, för det kan jag inte läsa
              om någon annanstans. Det ska rymmas finansiering av korttidsstudier,
              för till skillnad från Miljöpartiet och Vänstern har ni i er budget
              inte heller specificerat hur det ska betalas. Jag tycker att det
              är ganska ohederligt att argumentera som ni gör.
            </seg>
          </u>
          <note type="speaker" xml:id="i-8b96eb1408647605-0">
            Anf. 98 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-12">
            <seg xml:id="i-5e7b88beef0d1e94-0">
              Herr talman! Oskar Öholm upprepade en gång till att vi har ett
              av världens mest generösa studiemedelssystem. Det är rätt och
              bra, för vi vill ju vara en av världens mest framgångsrika kunskapsnationer.
              Sedan ska studiemedlen vara kopplade till krav, uppföljning och
              så vidare.
            </seg>
            <seg xml:id="i-941527f32667cb46-0">
              Men jag fick inte riktigt svar på min fråga som jag ställde till
              Moderaterna i mitt anförande, nämligen: Hur ställer ni er till
              frågan om höjning av studiemedel? Och jag kan lägga till: Tänker
              ni begrava frågan i den studiesociala utredningen, så att det
              först är efter 2009 eller kanske 2010 som frågan kommer upp och
              blir konkret? Det vet jag är en fråga som bland annat studentorganisationerna
              är väldigt oroade över. Det har tidigare nämnts att så skulle
              inte ske, utan vi skulle försöka komma fram till lösningar tidigare
              som vi i Miljöpartiet är väldigt intresserade av.
            </seg>
            <seg xml:id="i-884c55f8fd12b123-0">
              Är ni från Moderaterna beredda att skilja ut frågan om höjning
              av studiemedel oberoende av belopp? Den frågan låter jag er i
              alliansen diskutera. Jag hoppas att det blir närmare Miljöpartiets
              förslag än längre bort ifrån det. Är ni från Moderaterna beredda
              att sälla er till era andra tre kloka allianspartier som i valrörelsen
              lovade en höjning?
            </seg>
          </u>
          <note type="speaker" xml:id="i-0b853f8b0fc116d4-0">
            Anf. 99 OSKAR ÖHOLM (m) replik:
          </note>
          <u xml:id="i-6fa9b9843a42f140-1" next="cont" who="unknown">
            <seg xml:id="i-e3887be4dca55719-0">
              Herr talman! Låt mig börja med att säga att vi nog är överens
              om att det är bra att systemet är generöst. Men det bygger självfallet
              på att man fortsätter att på olika sätt se över det och bygga
              ut det när det behövs. Det är väl suveränt att det är så, och
              så ska det vara också framöver.
            </seg>
            <seg xml:id="i-8794f2cc2da76106-0">
              Det är viktigt att understryka att utbildning är en investering.
              Jag tror att det också framöver kommer att vara så att det inte
              är helt enkelt med ekonomin alla gånger. Men när man ser målet
              framför sig, att man får utbildningen och kunskapen, kan det vara
              värt investeringen, även om man kanske inte kan äta lyxmiddag
              varje dag under tiden.
            </seg>
            <seg xml:id="i-a59699d11f0d7fb2-0">
              När det gäller den konkreta frågan tycker inte jag att man kan
              uppfatta det som att Moderaterna generellt är emot att studiebidraget
              någon gång ska höjas. Nu höjdes ju detta under förra året, och
              det fanns det en bred majoritet för. Det var också vi för. Har
              man höjt det är det väl rimligt att man får fortsätta att ta diskussionen
              om när det ska göras nästa gång. En av de saker som den studiesociala
              utredningen ska titta på är hur beloppsnivåerna ska se ut, och
              det tycker jag är jättebra.
            </seg>
          </u>
          <note xml:id="i-ab2255cc261b275e-0">
            Ajournering
          </note>
          <note xml:id="i-9051525cd01ad9b9-0">
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u prev="cont" who="unknown" xml:id="i-ff2fdebb521a0270-2">
            <seg xml:id="i-298b74bf2c81b0c8-0">
              Återupptagna förhandlingar
            </seg>
          </u>
          <note xml:id="i-14e3c7019ce7539f-0">
            Förhandlingarna återupptogs kl. 16.00.
          </note>
          <note xml:id="i-929129342bf68828-0">
            9 § Beslut om ärende som slutdebatterats den 6 december
          </note>
          <note xml:id="i-865d789bd8473f39-0">
            Punkt 6
          </note>
          <note xml:id="i-76aa16423dbfeb6a-0">
            Punkt 11
          </note>
          <note xml:id="i-96a7746bc006c415-0">
            Punkt 15
          </note>
          <note xml:id="i-0f6dba6214e8043b-0">
            Punkt 16
          </note>
          <note xml:id="i-9ad2c9ff3cb217cc-0">
            Övriga punkter
          </note>
          <note xml:id="i-d6737f8af905c957-0">
            10 § Beslut om ärende som slutdebatterats den 10 december
          </note>
          <note xml:id="i-33c13a1e3023abd3-0">
            Punkt 1
          </note>
          <note xml:id="i-2eef75d5e5d21540-0">
            Punkt 4
          </note>
          <note xml:id="i-3482cde25a1098e5-0">
            Punkt 5
          </note>
          <note xml:id="i-152387567f8de6ee-0">
            Punkt 9
          </note>
          <note xml:id="i-76aa16423dbfeb6a-1">
            Punkt 11
          </note>
          <note xml:id="i-c4c90c013c29389a-0">
            Punkt 30
          </note>
          <note xml:id="i-f72bb51e337b17dd-0">
            Punkt 32
          </note>
          <note xml:id="i-305b2c41457a4469-0">
            Punkt 33
          </note>
          <note xml:id="i-12ef45044add8bfb-0">
            Punkt 36
          </note>
          <note xml:id="i-9edd99d35281a059-0">
            Punkt 39
          </note>
          <note xml:id="i-f27eabf223893f26-0">
            Punkt 40
          </note>
          <note xml:id="i-0481356a64ef6236-0">
            Punkt 52
          </note>
          <note xml:id="i-72853bd29b528af7-0">
            Punkt 59
          </note>
          <note xml:id="i-9ad2c9ff3cb217cc-1">
            Övriga punkter
          </note>
          <note xml:id="i-a8e97b21a50c629a-0">
            11 § Beslut om ärenden som slutdebatterats vid dagens sammanträde
          </note>
          <note xml:id="i-33c13a1e3023abd3-1">
            Punkt 1
          </note>
          <note xml:id="i-ceb401878ccd88c3-0">
            Punkt 2
          </note>
          <note xml:id="i-ab22880d93a3b54d-0">
            Punkterna 35
          </note>
          <note xml:id="i-a1978494479dc58a-0">
            12 § (forts. från 8 §) Studiestöd (forts. UbU2)
          </note>
          <note type="speaker" xml:id="i-c1bd3046709929bd-0">
            Anf. 100 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-13">
            <seg xml:id="i-08869cf0368c59f2-0">
              Herr talman! Jag ska försöka återkoppla direkt till vårt replikskifte.
            </seg>
            <seg xml:id="i-3ee55cabc743d291-0">
              Jag vill ställa min fråga än en gång och ännu tydligare till
              Oskar Öholm. Vad jag förstår säger ni här från Moderaterna att
              ni kommer att avvakta den studiesociala utredningen. Detta står
              i märkbar kontrast till de besked som har lämnats av såväl Lars
              Leijonborg som Jan Björklund som offentligt har uttalat att de
              mycket väl kan tänka sig att behandla frågor om studiemedelshöjningen
              i separat ordning och tidigare än den studiesociala utredningen.
              Är det en spricka i alliansen? Tre partier har tydligt tagit ställning,
              men Moderaterna har inte tagit ställning. Nu gör ni ytterligare
              ett ställningstagande och säger att ni vill skjuta på frågan om
              en studiemedelshöjning tills den studiesociala utredningen är
              klar, vilket innebär att den hamnar mitt i valrörelsen. Det är
              naturligtvis ert fria val, men annars betonar ni frågan om att
              ni är så enade. Jag är ändå väldigt undrande inför denna frågeställning.
            </seg>
            <seg xml:id="i-a7b111e9a5a962bb-0">
              Jag tror att Sveriges förenade studenter med mycket stor spänning
              emotser ett mer positivt och enat svar från alliansen.
            </seg>
          </u>
          <note type="speaker" xml:id="i-1547a842019f8cce-0">
            Anf. 101 OSKAR ÖHOLM (m) replik:
          </note>
          <u xml:id="i-449c64e661182dd9-13" who="unknown">
            <seg xml:id="i-f360611223760cad-0">
              Herr talman! Jag ska återknyta till det som vi diskuterade för
              ett tag sedan. Utgångspunkten om vi vill ha ett generöst system
              vad gäller studiestöd, studiemedel och studiebidrag bygger naturligtvis
              på att man också är beredd att göra förbättringar kontinuerligt.
              Om vi behåller de regler och de beloppsnivåer precis som de ser
              ut i dag och inte gör någonting på tio år har vi förmodligen inte
              det mest generösa studiestödssystemet i världen om tio år. Så
              vi ska absolut diskutera också beloppsnivåer. Av den anledningen
              är jag väldigt glad över att vi har lyckats komma överens inom
              alliansen om att vi bland annat ska titta på den frågan inom ramen
              för den studiesociala utredningen, och frågan kommer säkert att
              diskuteras kontinuerligt på andra nivåer också.
            </seg>
            <seg xml:id="i-9ecac7b4a692c254-0">
              Däremot känns det minst sagt märkligt att i ett läge då hela
              alliansen är överens om alla dessa ingångsvärden bland annat för
              utredningen, då man ska titta på beloppsnivåer, fribeloppsgränser
              och så vidare i den studiesociala utredning som också Miljöpartiet
              var med och såg till att den blev verklighet, då står Mats Pertoft
              och anklagar mig för att vi har en spricka i alliansen. Då kan
              jag inte låta bli att vända på detta och konstatera att det på
              den andra sidan inte finns någon samordning över huvud taget kring
              politiken till exempel när det gäller beloppsnivåer. Miljöpartiet
              vill höja beloppsnivåerna kraftigt och gärna på en gång. Vi hörde
              att Socialdemokraterna kanske också vill göra det men senare någon
              gång i framtiden. Och Vänsterpartiet har sitt alternativ. Så inte
              ens mellan Vänsterpartiet och Miljöpartiet finns det ett gemensamt
              förslag på hur beloppsnivåerna ska se ut. Så kom inte och anklaga
              oss för att vi inte är överens när vi har levererat precis hur
              den här diskussionen ska gå till framöver.
            </seg>
          </u>
          <note type="speaker" xml:id="i-99e9ccb4e4948b9a-0">
            Anf. 102 PER LODENIUS (c):
          </note>
          <u who="per_lodenius_0867ac" xml:id="i-8b90b38b3a063437-0">
            <seg xml:id="i-c568147e01cb2b7b-0">
              Herr talman! Då har vi hämtat nya krafter efter voteringen. Jag
              ska försöka vara ganska kortfattad.
            </seg>
            <seg xml:id="i-3172489fa09a7c1d-0">
              Som Oskar Öholm tog upp i sitt anförande anser vi i alliansen
              att ett system för finansiering av studier behöver vara enkelt
              och rättvist. Det gäller även för studerande på komvux. Som studerande
              på samma och liknande utbildningar ska man inte behöva ha olika
              former av studiefinansiering. Alla vuxna studerande ska ha samma
              rätt att omfattas av det reguljära studiemedelssystemet. Jag nämner
              detta som en förklaring till förslaget om en reformering av systemet
              med bidrag till korttidsstudier.
            </seg>
            <seg xml:id="i-3a271c854a6f5ed4-0">
              Men en annan viktig del av reformeringen, som också Oskar Öholm
              nämnde, som jag särskilt vill lyfta fram här är att bidraget för
              bland annat studier på grundskole- eller gymnasienivå som är särskilt
              anpassade för personer med funktionshinder och för studier inom
              särvux finns kvar och att detta bidrag också förstärks. Ett funktionshinder
              ska inte bli till just ett hinder och begränsa möjligheten till
              ett livslångt lärande. Jag ser det därför som mycket positivt
              att bidraget vid vissa kortare studier behålls och också förstärks
              i detta avseende.
            </seg>
            <seg xml:id="i-78346845845e62f6-0">
              Vuxenutbildningen i stort är också en viktig del i det livslånga
              lärandet och en fråga som Centerpartiet arbetar för och även tidigare
              har arbetat för. Vuxenutbildningen är ett viktigt verktyg för
              den som vill lägga till något som fattas i sin utbildning eller
              ändra inriktning på sin jobbkarriär.
            </seg>
            <seg xml:id="i-8b948c179214fcc8-0">
              Här vill jag också bara nämna den kommande yrkeshögskolan som
              ytterligare en viktig del i det livslånga lärandet.
            </seg>
            <seg xml:id="i-438b4fc1c9307ba6-0">
              Men för en kvalitativ vuxenutbildning är det också viktigt med
              ett hållbart och rättvist studiemedelssystem, ett studiemedelssystem
              som är lätt att förstå och räkna ut. Det är alltså en av nycklarna
              till det livslånga lärandet.
            </seg>
            <seg xml:id="i-1119979278909e28-0">
              Det är viktigt att vuxenutbildningen anpassas efter det behov
              som finns. När fler kommer ut i jobb kan vi konstatera att behovet
              av vuxenutbildning faktiskt minskar. Att då lägga resurser på
              fler platser än det finns behov av är inte en ansvarsfull politik.
              Därmed inte sagt att det inte finns ett behov av vuxenutbildning.
              Men den är kvantitativt inte lika stor som vid en hög arbetslöshet.
            </seg>
            <seg xml:id="i-faf620e9e7781487-0">
              Om behoven av utbildning inom komvux ökar kan jag mycket väl
              se att vi då också ska anpassa antalet platser efter detta. Men
              jag kan också konstatera att behovet kan se olika ut i olika delar
              av landet, varför det är kommunerna själva som måste ha och redan
              i dag har ett stort inflytande och ett stort ansvar i fråga om
              detta.
            </seg>
            <seg xml:id="i-12a5915b466c9901-0">
              Här vill jag också understryka vikten av valfrihet för den studerande.
              Jag ser fram mot kommande förslag till en fristående vuxenutbildning
              som kommer att ge en valmöjlighet inte bara i fråga om inriktningen
              av utbildningen utan också vid val av utbildningsanordnare.
            </seg>
            <seg xml:id="i-624c0d3d09f75a48-0">
              Jag ska nu gå tillbaka till frågan om studiestödet, som denna
              debatt handlar om. Jag kan hålla med flera av de tidigare talarna
              om att det finns ett behov av en bättre ekonomi för den som studerar.
              Det behovet har funnits under många år, men det handlar inte enbart
              om beloppet på studiebidraget eller studielånet.
            </seg>
            <seg xml:id="i-6844c4db9f844453-0">
              Centerpartiet ser gärna en höjning av studiestödet under mandatperioden.
              Det gick vi ut och sade i valrörelsen. Men systemet är så mycket
              mer komplext än så.
            </seg>
            <seg xml:id="i-0fc25e0b4a0f26f5-0">
              Förutom beloppsnivåerna handlar det om hur stort fribeloppet
              ska vara och om vi över huvud taget ska ha ett fribelopp. Det
              kan också handla om Centrala studiestödsnämndens, CSN:s, roll
              eller om en samverkan med andra system med mera.
            </seg>
            <seg xml:id="i-03d457dae91e60f7-0">
              Med detta vill jag säga att det är viktigt att vi ser över hela
              systemet, inte bara lösryckta delar.
            </seg>
            <seg xml:id="i-40e09d9292a8353d-0">
              Regeringen har tillsatt en studiesocial utredning, som Oskar
              Öholm i sitt anförande nämnde om. Jag vill inte föregripa den
              utredningen. I stället får vi invänta resultatet av utredningen
              för att sedan utifrån det ta ett helhetsgrepp om den studiesociala
              situationen. Självklart spelar också ekonomin en viktig roll.
            </seg>
          </u>
          <note xml:id="i-6c9d65bf80dbfdf2-0">
            Avslutningsvis, herr talman, yrkar jag bifall till utbildningsutskottets
            förslag i betänkande UbU2.
          </note>
          <note type="speaker" xml:id="i-91134533c200fd1a-0">
            Anf. 103 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-14">
            <seg xml:id="i-726f187841796a4e-0">
              Herr talman! Jag vill egentligen ställa två frågor till Per Lodenius.
              Det ena som gjorde att jag begärde replik var diskussionen om
              komvux. Vi kan länge diskutera behovet. Åtskilliga kommuner rapporterar
              tvärtemot alla förväntningar och alla politiska diskussioner att
              behovet av komvux snarare ökar än minskar.
            </seg>
            <seg xml:id="i-f4c9436f62712675-0">
              Per Lodenius sade att behoven är olika. Ja, precis så är det.
              Behovet av komvux insats är olika i olika delar av landet. Det
              var ju det som var det intressanta när det gäller det resursfördelningssystem
              som tidigare fanns men som ni avskaffat. Tidigare fick kommuner
              komvuxresurser utifrån den utbildningspolitiska statusen i olika
              kommuner, utifrån de behov som fanns ute i landet. I min hemkommun,
              Södertälje kommun, med Helsingforss läns lägsta utbildningsnivå
              fick vi mer än till exempel Danderyd som antagligen jag gissar
              det har den högsta nivån.
            </seg>
            <seg xml:id="i-14c2ff9aad13938e-0">
              Centerpartiet var med om att avskaffa nämnda system. Men här
              efterlyser Per Lodenius just det som ni nyss har avskaffat mycket
              märkligt!
            </seg>
            <seg xml:id="i-99bd76dcb78d2319-0">
              När det gäller Studiesociala utredningen och studiemedelshöjningen
              undrar jag: Är det så att även Centern vill skjuta på studiemedelshöjningen
              till efter 2009? Jag tyckte att jag nyss hörde det. Det skulle
              i så fall gå på tvärs med vad åtminstone Lars Leijonborg och Jan
              Björklund tidigare har uttalat. Förvåningen tar inte slut!
            </seg>
          </u>
          <note type="speaker" xml:id="i-e1679ed7443466d7-0">
            Anf. 104 PER LODENIUS (c) replik:
          </note>
          <u who="per_lodenius_0867ac" xml:id="i-8b90b38b3a063437-1">
            <seg xml:id="i-bbfa6e3b187b9da9-0">
              Herr talman! Mats Pertoft nämner bland annat de olika behoven
              i kommunerna. Det är just det jag menar att vi i stället lägger
              pengarna generellt så att kommunerna kan se över vilka behov som
              finns. Vi kan inte från statens sida styra vilka behov kommunerna
              har, utan det är i den generella påsen som pengarna nu ligger
              bland annat vad gäller komvux.
            </seg>
            <seg xml:id="i-1a9e958a62ec7225-0">
              Beträffande studiemedlen kan jag kort nämna att jag, om vi har
              möjlighet att tidigare höja studiemedlen, gärna ser att vi gör
              det under den här mandatperioden. Det är viktigt att ha med den
              biten i diskussionerna och i Studiesociala utredningen eftersom
              ekonomin är en viktig del. Finns det en möjlighet att tidigare
              höja studiebidragen tycker jag alltså att vi ska se över den möjligheten.
            </seg>
          </u>
          <note type="speaker" xml:id="i-ce2f07de0d11fc28-0">
            Anf. 105 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-15">
            <seg xml:id="i-9a34442e015f61e7-0">
              Herr talman! Jag tackar för det senaste svaret. Det lättar lite
              grann med tanke på problemet.
            </seg>
            <seg xml:id="i-5ae8b4c4f9d42449-0">
              När det gäller komvux och det resursfördelningssystem som tidigare
              fanns hade det inte varit någon svårighet att göra bidraget friare
              för kommunen och ändå behålla resursfördelningssystemet. Det finns
              sådana möjligheter i ett så komplicerat system som det med kommunbidragen,
              det allmänna utjämningssystemet. Det skulle dock dra ut för långt
              på tiden att förklara det.
            </seg>
            <seg xml:id="i-03f3fdd89e18d560-0">
              Vad ni har gjort är ju att ni har gett mindre till de kommuner
              som har de största behoven och mer till de kommuner som har mindre
              behov. Det passar inte riktigt med Centerns inställning. Det var
              det jag noterade i Per Lodenius anförande.
            </seg>
            <seg xml:id="i-a845a03d681b92ba-0">
              Detta med att göra det generellt är alltså en fråga. En annan
              fråga är detta med att faktiskt ge mindre till dem som faktiskt
              behöver mer och mer till dem som behöver mindre.
            </seg>
          </u>
          <note type="speaker" xml:id="i-25c31b0e7a33f5e4-0">
            Anf. 106 PER LODENIUS (c) replik:
          </note>
          <u who="per_lodenius_0867ac" xml:id="i-8b90b38b3a063437-2">
            <seg xml:id="i-0ab4d8b1a331ee95-0">
              Herr talman! Mats Pertoft tar här upp frågan om hur fördelningen
              ska ske. Det är viktigt att i stället titta på hur den generella
              påsen ska se ut vid fördelningen och hur man ska kunna fördela
              mellan kommunerna. Då ska det här vara en del i den fördelningen.
              Men det är inte bara vuxenutbildningen utan också andra delar
              som kommunerna måste kunna se över och styra över.
            </seg>
            <seg xml:id="i-125f56e05f14e90d-0">
              Jag hävdar fortfarande att vi när det gäller det så kallade allmänna
              bidraget, den generella påsen, måste kunna se möjligheter att
              låta kommunerna själva styra över pengarna.
            </seg>
          </u>
          <note type="speaker" xml:id="i-835492f98eb3c3e9-0">
            Anf. 107 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-3">
            <seg xml:id="i-abc3173b3465e8b2-0">
              Herr talman! Jag skulle vilja fortsätta att fråga om de personer
              som verkligen behöver stöd för att kunna komma i gång med studier
              och för att sedan möta ett föränderligt samhälle och ett föränderligt
              arbetsliv.
            </seg>
            <seg xml:id="i-1d8254a11ed47953-0">
              Fortfarande hävdar jag att den omläggning av skol- och utbildningspolitiken
              som alliansregeringen nu gör de facto är en nedmontering av vuxenutbildningen,
              något som slår hårt mot vissa grupperingar.
            </seg>
            <seg xml:id="i-63c0b5e65187834a-0">
              Det finns klara behov ute i samhället. När man möter människor
              ute i olika kommuner ser man att det finns människor som är arbetslösa
              och som behöver stöd till en yrkesutbildning. Men det finns inga
              pengar att sätta in därför att alliansen har dragit ned på de
              resurserna. Likaså tar ni nu bort korttidsstödet. Det blir då
              bekymmersamt sett till de behov som finns.
            </seg>
            <seg xml:id="i-1c463c951f17995e-0">
              Vi socialdemokrater har sagt att vi vill anslå mer medel till
              vuxenutbildningen så att ett paket och en modell kan utarbetas
              för hur vi möter de här människorna. Men ni drar ned.
            </seg>
            <seg xml:id="i-2a407e42b6214825-0">
              Frågan är vilka åtgärder ni har, hur ni när ni drar ned vill
              få de människor som befinner sig långt från högre studier att
              komma i gång igen. Där är det verkningsfullt att ha stöd så att
              människor kommer i gång. Det är ju inte så att man hela tiden
              ska livnära sig på stöd så det gäller att komma i gång med studier.
            </seg>
          </u>
          <note type="speaker" xml:id="i-edebc92641c0d0ed-0">
            Anf. 108 PER LODENIUS (c) replik:
          </note>
          <u who="per_lodenius_0867ac" xml:id="i-8b90b38b3a063437-3">
            <seg xml:id="i-a83cf80cd0baa358-0">
              Herr talman! Thomas Strand nämner bland annat detta med stöd
              av olika slag. Det viktiga är att man när man ska gå in i en studiesituation
              vet vilka förutsättningar man har och vad det ekonomiskt handlar
              om. Dessutom handlar det om att det ska vara lika för alla. Man
              ska inte behöva hamna hos rätt person för att få den rätta typen
              av stöd. Ibland kan man se att det är lite godtyckligt när det
              gäller vissa stöd.
            </seg>
            <seg xml:id="i-4719012d4cbc1113-0">
              Det viktiga är att vi har en bra utbildning och ett bra stöd
              för dem som behöver en utbildning.
            </seg>
            <seg xml:id="i-f352dba4fd0bf210-0">
              Det är också bra att fack och olika organisationer kan engagera
              sig i detta. Men jag vet inte om det riktigt är där som de statliga
              pengarna ska ligga. Det kan ju också finnas andra intressen när
              det gäller att gå in och ge stöd.
            </seg>
            <seg xml:id="i-29f5a5d0da56e294-0">
              Jag tror fortfarande att det viktiga är att vi har ett studiemedelssystem
              som är rättvist och enkelt och som det är lätt att förstå och
              att sätta sig in i. Det är lättare att våga börja studera om man
              vet vilka förutsättningarna är.
            </seg>
          </u>
          <note type="speaker" xml:id="i-dd421e1916007a54-0">
            Anf. 109 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-4">
            <seg xml:id="i-25c229bbf822678d-0">
              Herr talman! Jag frågar igen: Vilka verktyg finns det nu för
              att möta människorna i fråga? Jag tycker inte att jag har fått
              ett svar på den frågan. Ni tar ju bort korttidsstödet. Det gör
              att ett antal människor inte har en möjlighet att börja läsa matte,
              svenska, engelska och så vidare på grundskole- och gymnasienivå.
            </seg>
            <seg xml:id="i-c3eeb0545ac5e519-0">
              Hur når man dem som inte är purunga och som känner ett motstånd
              till att behöva ta studielån så att de kan komma i gång med studier?
              Det skulle vara intressant att veta hur alliansen tänker när det
              gäller hur man når dessa människor.
            </seg>
            <seg xml:id="i-961e8b991cefd8db-0">
              Politik handlar också om en viljeinriktning. Ni har valt att
              sänka skatter och att gynna de välbeställda i samhället. Men det
              finns ju andra medel. Man skulle kunna välja att inte sänka skatter
              och i stället skapa ett yrkesvux för att nå de människor som står
              långt från arbetsmarknaden eller som har låg utbildning och ge
              dem möjligheter att studera så att de kan gå in i nya jobb som
              växer fram.
            </seg>
          </u>
          <note type="speaker" xml:id="i-1b5c0af568cdd94c-0">
            Anf. 110 PER LODENIUS (c) replik:
          </note>
          <u who="per_lodenius_0867ac" xml:id="i-8b90b38b3a063437-4">
            <seg xml:id="i-4e040b5b2172bde7-0">
              Herr talman! Jag vet inte om Thomas Strand menar att det inte
              är bra att komma i arbete och att vi minskar utanförskapet. Men
              du säger här att vår politik har gjort att fler kommer ut i arbete
              och att det är fler som slipper ifrån utanförskapet.
            </seg>
            <seg xml:id="i-119c14051a9a6a47-0">
              Vad det, återigen, handlar om är att kunna våga börja studera
              och fortbilda sig. Det handlar om att veta vilka förutsättningarna
              är. Men det finns en mängd olika bidrag och finansieringsmöjligheter.
              Det gäller bara att hamna hos rätt person eller rätt organisation
              för att få del av det. Om någon sitter bredvid mig som får gå
              på studielån till exempel känns det inte riktigt rätt. Det viktiga
              är att man har möjlighet att veta vilka förutsättningarna är för
              att kunna studera. Vi jobbar mycket med olika kommuner, för det
              är där man vet vilka förutsättningarna är.
            </seg>
            <seg xml:id="i-198373f3191ecfc0-0">
              Fortfarande vill jag hävda att den generella påsen är bra, för
              då vet kommunerna hur man ska jobba. Det är olika förutsättningar
              i olika kommuner.
            </seg>
          </u>
          <note type="speaker" xml:id="i-1a7b01668818f404-0">
            Anf. 111 FREDRIK MALM (fp):
          </note>
          <note xml:id="i-0ee92db4395cb320-0">
            Herr talman! Jag vill börja med att yrka bifall till utskottets
            förslag i betänkande 2 rörande utgiftsområde 15 om studiestöd.
          </note>
          <u prev="cont" who="unknown" xml:id="i-ff2fdebb521a0270-3">
            <seg xml:id="i-97b21fd1583cf117-0">
              Var fjärde svensk i arbetsför ålder har i dag studielån som ska
              betalas tillbaka till CSN. 460 000 gymnasieelever fick studiebidrag,
              och 310 000 studenter fick studiemedel enligt 2006 års siffror.
              Omfattningen av det studiestödssystem som vi har och de många
              människor som är inne i systemet visar på ett antal saker som
              är ganska viktiga, tycker vi.
            </seg>
            <seg xml:id="i-f07fdba0cbf08099-0">
              För det första visar detta hur viktigt det är med ett fungerande,
              pålitligt och effektivt studiestöd. Det är många människor som
              är beroende av studiestödet. De här lånen följer, och i vissa
              fall förföljer, många människor i årtionden och påverkar privatekonomin.
              Därför är det väldigt välkommet att frågan ska diskuteras djupare
              i den studiesociala utredning som statsrådet Lars Leijonborg nu
              sätter i gång.
            </seg>
            <seg xml:id="i-ce825cea7b286d01-0">
              För det andra visar andelen låntagare av dem som är en del av
              systemet att väldigt många av våra studenter också tar lånet,
              inte bara bidraget. Det visar att studiestödet är centralt för
              de mål som vi har satt upp. För att våra universitet och lärosäten
              för högre utbildning inte bara ska bli ett reservat för dem med
              väldigt mycket pengar eller dem som på olika sätt kan tillgodogöra
              sig utbildningen med egna resurser måste man bryta upp detta.
              Det finns en oerhört viktig jämlikhetstanke i det här systemet.
              Det faktum att det är väldigt många som tar lånen vittnar om hur
              viktigt det är att också upprätthålla systemet.
            </seg>
            <seg xml:id="i-20d03ecab3f66f85-0">
              För det tredje visar siffrorna behovet av en arbetsmarknad där
              det också lönar sig att utbilda sig, och det är väldigt viktigt.
              Det nämndes om detta tidigare i bland annat Oskar Öholms anförande.
              Men det centrala är att studiemedelssystemet är uppbyggt så till
              vida att man också ska betala tillbaka lånet. Det är inte som
              när man till exempel köper en bostad. Då behöver man inte alltid
              amortera därför att man sedan kommer att sälja bostaden vidare
              och få pengar för att lösa lånet och kanske köpa en ny bostad.
              Studiemedelssystemet är uppbyggt så att man betalar tillbaka och
              amorterar. Då måste man också kompenseras för de här kostnaderna
              genom en högre inkomst för att det ska vara motiverat. Dessutom
              är det inte bara det att man har lånen att betala tillbaka. Om
              man väljer att studera i fyra, fem, sex år innebär det också att
              man inte jobbar samtidigt och att ens inträde på arbetsmarknaden
              sker senare. Man kan få en sämre löneutveckling relativt sett
              jämfört med om man i stället hade börjat arbeta tidigare.
            </seg>
            <seg xml:id="i-17015ce98f03e933-0">
              Dessutom visar detta att det är rimligt att man i alla fall inte
              behöver betala mer än 50 procent i skatt i något läge för att
              vi inte ska försämra Sveriges konkurrenskraft eller försämra möjligheterna
              för människor med långa utbildningar att få jobb.
            </seg>
            <seg xml:id="i-b19d90a2389fa0cc-0">
              Kort sagt, herr talman, visar detta på hur viktigt det är att
              vi värnar studiestödssystemet.
            </seg>
            <seg xml:id="i-63c70aeecd840f3e-0">
              Vi kan också se en del positiva förändringar. I de analyser som
              beskrivs i budgetpropositionen ser vi att den höjda fribeloppsgränsen
              från för sex år sedan bland annat har gjort att det är fler studenter
              som inte behöver ta lån. Fler studenter tänker sig för innan de
              tar lån. Det är viktigt, inte för att vi på något vis skulle vara
              emot att man tar lån, men vi vet hur pass viktigt det är att man
              är medveten om att man får kostnader längre fram i livet. Men
              det kan också vara så, precis som Rossana Dinamarca klargjorde,
              att människor helt enkelt bor kvar hemma längre, som en konsekvens
              av den socialdemokratiska bostadspolitiken. Man kan drabbas på
              olika sätt av det tidigare regeringspartiets politik. Det kanske
              inte är lika positivt.
            </seg>
            <seg xml:id="i-257d55395414d8a0-0">
              Dessutom påverkar de goda tiderna vår privatekonomi. År 2006
              var det första gången som det kom in mer inbetalningar till CSN
              och Riksgälden än vad det betalades ut. Antalet personer som hamnade
              i kronofogdens register för att de inte betalat sina CSN-avier
              har också minskat en aning. Detta är givetvis positivt.
            </seg>
            <seg xml:id="i-ba5fcd1d7841ed50-0">
              På pluskontot finns flera saker runt CSN:s förvaltning och effektivitet.
              Men vi välkomnar givetvis den studiesociala utredningen och att
              man däri kan diskutera hur CSN kan bli ännu bättre och om det
              finns möjligheter att konkurrensutsätta delar. Det är en parlamentarisk
              inbjudan, kan vi poängtera för Marie Granlund. Socialdemokraterna
              är också inbjudna.
            </seg>
            <seg xml:id="i-037bd2d64ed2a6a6-0">
              Herr talman! Vi kan dock trots en del dimridåer och testuggande
              ana ett förändrat tonläge hos Socialdemokraterna. Mona Sahlin
              klargjorde i Ekot i april i år att den socialdemokratiska skolpolitiken
              har kommit att uppfattas som flummig. Det må vara ett understatement.
              I budgetmotionen klargör Socialdemokraterna att kunskapsinhämtandet
              givetvis är det centrala i skolan, men för att det ska fungera
              måste studieron bli bättre.
            </seg>
            <seg xml:id="i-093008c7370b7c92-0">
              Så här har det inte alltid låtit tidigare.
            </seg>
            <seg xml:id="i-a8d1ea527c949af0-0">
              Hos de andra två oppositionspartierna är det lite oklart däremot
              vad som egentligen gäller. Men vad vi kan utröna av de olika förslagen
              är att Vänsterpartiet exempelvis avstyrker förslag om att man
              ska ta fram forskningsbaserade åtgärdsprogram gällande mobbning.
              Jag vet inte hur det rimmar med Socialdemokraternas idéer om studiero
              och annat. Vänsterpartiet vill återinföra rekryteringsbidraget
              eller kompensera för det, som det heter i betänkandet. Något sådant
              förslag har jag inte sett att Socialdemokraterna har, även om
              det i ett tidigare anförande hette att rekryteringsbidraget någonstans
              diskuterades i samma sammanhang som de 600 miljonerna till komvux.
              Där har man även stoppat in pengarna för korttidsstudier. Det
              innebär att någonting som tidigare kostade ungefär 2 miljarder
              enligt Socialdemokraterna nu ska kosta 600 miljoner, men man lovar
              att uppnå samma sak.
            </seg>
            <seg xml:id="i-ff0e6447a70d7625-0">
              Miljöpartiet och Vänsterpartiet vill avskaffa satsningarna på
              att läsa, skriva och räkna i skolan i tidiga åldrar. Jag vet inte
              vad Socialdemokraterna säger om det. Miljöpartiet vill höja bidragsdelen
              i studiemedelssystemet med 900 kronor i månaden. Vänsterpartiet
              vill höja detsamma med 400 kronor plus lånedelen med 800 kronor.
              Socialdemokraterna vill inte höja det alls. Vänsterpartiet säger
              nej till läxor, sossarna gör en stor satsning på läxhjälp, och
              så vidare.
            </seg>
            <seg xml:id="i-0aa37ad55524bc93-0">
              Till detta kommer det jultomtesyndrom som jag talade om i mitt
              tidigare anförande, nämligen att man finansierar en utgift genom
              att hitta på en annan utgift, eller i Socialdemokraternas fall
              genom att helt enkelt glömma bort hur det ska finansieras.
            </seg>
            <seg xml:id="i-368afd0aec6281e3-0">
              Herr talman! Jag tycker att det känns bra att vara folkpartist
              och alliansföreträdare i utbildningsutskottet därför att det händer
              väldigt mycket på det utbildningspolitiska området: stora satsningar
              på en ny lärarutbildning och på en ny gymnasieskola, ny skollag,
              fortbildning och så vidare.
            </seg>
            <seg xml:id="i-2a2e4a6e5f3fe9d2-0">
              Avslutningsvis, herr talman! Det finns inget mandat för den här
              regeringen som är starkare än just mandatet att formulera en stark
              och kraftfull politik för fler jobb i Sverige och för att vända
              den negativa utvecklingen i svenskt skolväsende.
            </seg>
          </u>
          <note xml:id="i-4267f57fa79e8b58-0">
            Med dessa ord yrkar jag åter bifall till utskottets förslag i
            betänkande 2 på detta utgiftsområde.
          </note>
          <note type="speaker" xml:id="i-f22517c4d809bfe2-0">
            Anf. 112 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-10">
            <seg xml:id="i-cfe647e52aa04f75-0">
              Herr talman! Jag blir lite förvånad, jag trodde att vi pratade
              om studiemedel under det här betänkandet. Men här blev det lite
              allt möjligt, lite bostadspolitik, lite grundskola och så. Eftersom
              man ändå ger sig på bland annat Vänsterpartiet vill jag ta tillfället
              i akt och svara.
            </seg>
            <seg xml:id="i-1520bff022761a94-0">
              När det gäller de forskningsbaserade åtgärderna mot mobbning
              är det vi har sagt att det är viktigt att alla lärare får forskningsbehörighet.
              På det sättet kan man använda sig av och lättare att ta till sig
              det som kommer forskningsvägen på olika områden, även när det
              gäller mobbning. Det som regeringen gör i det här fallet är att
              säga att man bara ska använda sig av forskningsbaserade åtgärder.
              Om man vet ungefär hur mobbning fungerar vet man också att det
              inte finns en metod eller ett par metoder som kan hjälpa precis
              vid vartenda fall. Det handlar om att se till varje individuellt
              fall och lösa det. Det största problemet i skolan i dag är inte
              de forskningsbaserade åtgärderna mot mobbning, utan problemet
              att det saknas vuxna ute på skolgården, att det saknas vuxna som
              faktiskt tar itu med problemen när de uppstår. Det saknas personal
              när det gäller elevhälsa. Vi tog i förra debatten upp hur det
              ser ut med skolkuratorer, skolpsykologer, skolläkare och så vidare.
              Där gör Vänsterpartiet en satsning, och där gör regeringen inte
              någonting.
            </seg>
            <seg xml:id="i-2af7a9fc56f388d1-0">
              Sedan var det frågan om bostadspolitiken. Det skulle för studenterna
              vara bra om vi kunde få fler hyresrätter. Den här regeringen gör
              allt i omvänd ordning. Det blir tvärtom svårare för studenter
              att hitta en billig och bra hyresrätt.
            </seg>
            <seg xml:id="i-186d417fa01a6ab8-0">
              När det gäller läsa-skriva-räkna-satsningen sade jag tidigare
              att vi satsar på en långsiktig och permanent lösning, inte en
              treårig satsning bara för årskurserna 13. Vi vill ha fler behöriga
              lärare. Det är så vi kan se till att alla får tillgång till satsningen.
            </seg>
          </u>
          <note type="speaker" xml:id="i-ce88bdbf819db1db-0">
            Anf. 113 FREDRIK MALM (fp) replik:
          </note>
          <u xml:id="i-449c64e661182dd9-14" who="unknown">
            <seg xml:id="i-133b684d17d84b54-0">
              Herr talman! Jag blir lite konfunderad när Vänsterpartiet talar
              om att det viktiga är att det behövs mer personal. Sedan genomför
              regeringen en rad reformer för detta, till exempel startar speciallärarutbildningen
              för att få professionell och duktig personal som kan hjälpa de
              elever som har det svårt. Inom läsa-skriva-räkna-satsningen finns
              det klart uttryckt att pengar ska gå till att ge extra undervisning
              till de elever som behöver det. Då yrkar ni avslag.
            </seg>
            <seg xml:id="i-82cdac34bc99a76f-0">
              Vad gäller de forskningsbaserade åtgärdsprogrammen mot mobbning
              instämmer jag, herr talman, i det som Rossana Dinamarca säger.
              Det finns en uppsjö av olika metoder. Det är därför det är viktigt
              att inventera vilka metoder som finns och skaffa sig en klar bild.
              Det är mycket svårt för en skolledning eller en lärare att exempelvis
              veta hur man ska agera i olika mobbningsfall. Det kommer olika
              förslag från olika håll som kan gå stick i stäv mot varandra utifrån
              vilken metod som ska användas. Det är precis den uppfattningen
              vi i alliansen har, och det är därför pengarna är viktiga.
            </seg>
            <seg xml:id="i-fb8ddfcdc91352e5-0">
              Vad gäller bostadsfrågan var det från min sida ett klargörande
              av att jag tror att det Rossana Dinamarca själv sade i sitt tidigare
              inlägg var viktigt, nämligen att många unga i dag bor kvar hemma
              längre därför att de inte kan ta sig ut på bostadsmarknaden. Om
              en bostadspolitik har formats utifrån att det är lite konkurrens,
              starkt koncentrerat ägande, många regleringar, höga skatter och
              annat stiger priserna. Det förhindrar nyproduktion, och det gör
              det i slutändan svårare för unga människor att få en hyresrätt.
              Den bostadspolitik som har förts har lagt grunden för detta, inte
              den politik vi för nu.
            </seg>
          </u>
          <note type="speaker" xml:id="i-7d8cbc2fb60150b2-0">
            Anf. 114 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-11">
            <seg xml:id="i-0ec918b112cef85d-0">
              Herr talman! Det sista begriper jag över huvud taget inte. Ni
              gör nu så att hyresrätter ska omvandlas till bostadsrätter. Vilken
              student har råd att köpa sig en bostad på 7 364 kronor i månaden?
              Det är en omöjlighet. Vi behöver fler hyresrätter, inte färre.
            </seg>
          </u>
          <note type="speaker" xml:id="i-b5530ee7ab1c493b-0">
            Anf. 115 FREDRIK MALM (fp) replik:
          </note>
          <u xml:id="i-449c64e661182dd9-15" who="unknown">
            <seg xml:id="i-ef2212d768989f3f-0">
              Herr talman! Låt oss ta Helsingfors som exempel. Det står 60
              00070 000 personer i kö för att få en bostad. Det finns inte tillräckligt
              med bostäder. Om en ny bostad byggs, oavsett vad det är för bostad,
              flyttar en person rimligen in där. Den personen som flyttar in
              flyttar sannolikt ut från någon annanstans. Det innebär att om
              nya bostäder byggs blir det en ökad rörlighet, som i slutändan
              innebär att fler får chansen att få en bostad.
            </seg>
            <seg xml:id="i-cf4bf611de1d87fd-0">
              Den avgörande frågan handlar inte om att man låter människor
              som i dag bor i hyresrätter omvandla sina bostäder för att skapa
              en större möjlighet för människor i till exempel utsatta förorter
              att bo kvar när de får löneökningar och så vidare, i stället för
              att människor så fort de får det ekonomiskt bättre flyttar därifrån
              och därmed förstärker utanförskapet i många områden. Det är inte
              det som är problemet för unga människor i fråga om att få en bostad.
              Den avgörande frågan är att det byggs nytt.
            </seg>
            <seg xml:id="i-34a81192d0ca5728-0">
              Problemet är att den bostadspolitik som har förts under lång
              tid tyvärr snarare har handlat om att värna ett antal intressen
              som redan är inne i systemet i stället för att öppna för att bygga
              nytt och billigt.
            </seg>
          </u>
          <note type="speaker" xml:id="i-54b4e9150945101b-0">
            Anf. 116 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-16">
            <seg xml:id="i-0ceb3b1f82e69fb8-0">
              Herr talman! Jag begärde ordet därför att det verkade som om
              Fredrik Malm måste upplysas om några saker som jag, tyvärr, redan
              har sagt, men de verkar ha gått honom förbi.
            </seg>
            <seg xml:id="i-fbf5492fe5c7251d-0">
              När det gäller läsa-skriva-räkna-satsningen som regeringen gör
              stämmer det att vi i Miljöpartiet tycker att den borde se annorlunda
              ut. Vi låter emellertid pengarna ligga kvar. Som jag sade i mitt
              inledningsanförande under den avdelningen ser man ofta redan i
              förskolan vilka behov som finns, vilket de flesta lärare känner
              till. Därför kan pengarna användas mer effektivt om de utnyttjas
              till att kartlägga behovet redan i gränsområdet mellan förskolan
              och grundskolan. Vi tar inte bort pengar, som Fredrik Malm antydde.
              Vi anser att det här borde ske tidigare än vad alliansen gör för
              att det ska bli mer effektivt ur kunskapssynpunkt och ur elevens
              utvecklingssynpunkt.
            </seg>
            <seg xml:id="i-455d2897f404b97c-0">
              Det gäller även de övriga bitarna. Studiemedlen är fullt finansierade.
              Det gäller samtidigt korttidsstudiestödet. Problemet med alliansens
              politik är, som jag har varit inne på tillräckligt många gånger
              tidigare, att det finns en spricka här. Tre partier säger att
              man vill höja studiemedlet och ett parti har inte bestämt sig
              och vill inte ge besked förrän efter det att den studiesociala
              utredningen lägger fram sin bit 2009. När det gäller korttidsstudiestödet
              har man, som med så många andra bitar, avskaffat det först för
              att senare komma med något nytt.
            </seg>
          </u>
          <note type="speaker" xml:id="i-d1575714de914769-0">
            Anf. 117 FREDRIK MALM (fp) replik:
          </note>
          <u xml:id="i-449c64e661182dd9-16" who="unknown">
            <seg xml:id="i-9cc3e09425a24e1a-0">
              Herr talman! Det var inte mycket upplysning över detta från Mats
              Pertoft. Jag noterar att Miljöpartiet vill höja bidragsdelen i
              studiemedelssystemet med 900 kronor i månaden. Att höja med 100
              kronor kostar 350 miljoner, läste jag någonstans. Det är närmare
              3 miljarder i ökade kostnader för er del. Socialdemokraterna har
              ingenting av detta i sina budgetförslag. Det är en stor skillnad
              ett antal miljarder.
            </seg>
            <seg xml:id="i-2ab12fdb5ecd8c26-0">
              Vi i alliansen diskuterar oss fram till en position, och sedan
              genomför vi den. Om det sker nästa år eller om flera år vet jag
              inte nu. Men jag hoppas givetvis att det kommer en höjning av
              studiemedlen. Det har varit Folkpartiets uppfattning under lång
              tid.
            </seg>
            <seg xml:id="i-8ad19ba11a668c48-0">
              Vad gäller läsa-skriva-räkna-satsningen är den väsentliga skillnaden
              mellan alliansens förslag och Miljöpartiets förslag, som jag har
              förstått det hela, att vi vill att pengarna ska kanaliseras ned
              till den enskilda eleven genom extra undervisning, sommarundervisning
              och speciallärare och annat. Miljöpartiet anser att pengarna i
              stället ska gå till skolan för att anställa fler specialpedagoger
              som ska utröna om det i framtiden kan finnas ett behov av att
              ge eleverna stöd i form av extra undervisning.
            </seg>
            <seg xml:id="i-bbd3e6a126e96d95-0">
              Det är viktigt att vi satsar pengarna och att de kommer hela
              vägen fram till eleverna i första stadiet. Det borde vara rimligt.
            </seg>
            <seg xml:id="i-3aabd96ba371d303-0">
              Om Miljöpartiet anser att det är viktigt att pengarna inte går
              direkt till eleverna utan i stället för att identifiera vilka
              behov som finns, borde ni rimligen i konsekvensens namn biträda
              vår uppfattning vad gäller de nationella proven. De handlar precis
              om detta.
            </seg>
          </u>
          <note type="speaker" xml:id="i-01b92ac590562735-0">
            Anf. 118 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-17">
            <seg xml:id="i-6df74ca3bbe079ea-0">
              Herr talman! Den sista kopplingen begrep jag aldrig riktigt,
              men det är mycket som jag inte förstår här.
            </seg>
            <seg xml:id="i-9d6bdef983dd9f85-0">
              Jag förstår inte riktigt skillnaden. Skillnaden ligger i tidig
              satsning eller inte. Ni vill satsa på personal, inte elever. Det
              är personalen som ska hjälpa eleverna under lågstadietiden. Så
              ser det ut i skolan som ni vill satsa på. Vi vill göra samma sak,
              men lite tidigare. Vi vill också ha personal som kan dokumentera
              och hjälpa. Det är ganska lika, men vi anser att man ska hjälpa
              eleverna tidigare ni lite senare. Skolan är sådan att om man säger
              att man satsar på eleverna satsar man på personalen. Det är ingen
              skillnad mellan våra olika åsikter, även om Fredrik Malm vill
              få det att låta så.
            </seg>
            <seg xml:id="i-8373e23b7512c652-0">
              Jag kan fortfarande inte riktigt förstå argumentationslinjen.
              Vi är överens om att vi är oense om när man vill satsa.
            </seg>
          </u>
          <note type="speaker" xml:id="i-ea1d315d40fffa9d-0">
            Anf. 119 FREDRIK MALM (fp) replik:
          </note>
          <u xml:id="i-449c64e661182dd9-17" who="unknown">
            <seg xml:id="i-6419b76b0770287e-0">
              Herr talman! Nu blev jag också lite konfunderad. Om det inte
              är några skilda uppfattningar i sak förstår jag inte varför Miljöpartiet
              har lagt fram ett särskilt yttrande.
            </seg>
          </u>
          <note type="speaker" xml:id="i-92c89730b4fd2a25-0">
            Anf. 120 GUNILLA TJERNBERG (kd):
          </note>
          <u who="gunilla_tjernberg_73f27e" xml:id="i-3dfd6b54b0b7469e-1">
            <seg xml:id="i-1eb82ed61ab8f112-0">
              Herr talman! Hög utbildning är en investering för såväl individen
              som samhället. Vi behöver ha en statlig studiefinansiering i Sverige,
              precis som vi har i dag. Den ska vi också förbättra.
            </seg>
            <seg xml:id="i-49f7655f3b4613bc-0">
              Det ska vara möjligt för alla, oavsett bakgrund, att skaffa en
              högre utbildning. Studiestödssystemet bör därför vara enkelt och
              överskådligt. Det ska inte vara så krångligt att studenterna inte
              kan använda det på bästa sätt. Det ska också uppmuntra till personligt
              ansvarstagande. Därför måste det vara förutsägbart.
            </seg>
            <seg xml:id="i-b5f1de5e9b9a3c1a-0">
              Redan under den förra mandatperioden genomfördes en viktig del
              på studiemedelsområdet där bland annat Kristdemokraterna hade
              motionerat i frågan. Det handlade om ett barntillägg för studenter,
              och det genomfördes 2006 i stor enighet i riksdagen.
            </seg>
            <seg xml:id="i-d0bc257f8f96b874-0">
              I regeringsställning har vi tillsammans med övriga partier i
              alliansen vidtagit flera åtgärder för att renodla studiemedlens
              struktur. En av de åtgärderna har debatterats mycket här också.
              Det görs en genomgång av korttidsstudiestödet. Delar av detta
              kommer inte att vara kvar. Vi återkommer nog till det.
            </seg>
            <seg xml:id="i-b665c93325ac8305-0">
              Den genomsnittliga studenten i dag ser helt annorlunda ut jämfört
              med för tio år sedan. Andelen äldre studenter har ökat. Var femte
              student har barn. Samtidigt vet vi att de sociala trygghetssystemen
              är utformade för en annan tids studenter. Det är också en viktig
              del i den parlamentariska utredning som nu kommer till stånd.
              Det handlar bland annat också om att titta på hur de olika försäkringssystemen
              ser ut.
            </seg>
            <seg xml:id="i-fa5200fcbabb29a6-0">
              Vi vet också att många studenter i dag lider av stress. Det har
              visat sig i de undersökningar som är gjorda att det inte är stressen
              över tentor eller kurslitteratur som skapar den största stressen,
              utan det är en ekonomisk stress. Enligt en undersökning som Statistiska
              centralbyrån presenterade förra veckan känner sig sju av tio studenter
              stressade varje vecka. Precis som flera talare har varit inne
              på, uppger man att man avstår från att köpa kurslitteratur och
              busskort och från att besöka nära och kära, enligt den undersökningen.
            </seg>
            <seg xml:id="i-e2f305c9c83bfc0d-0">
              Studiemedlens historia är ganska kort. Det finns ganska intressant
              läsning på Centrala studiestödsnämndens hemsida. Jag rekommenderar
              er att läsa det om ni inte har gjort det. Där kan vi se att det
              första studielånet betalades ut för snart 90 år sedan. Det var
              en ganska intressant läsning.
            </seg>
            <seg xml:id="i-de679d35afbe6838-0">
              Verkligheten i dag är att studenterna ofta har en familjebildning
              att ta hänsyn till. Det innebär också högre levnadskostnader än
              för 50 år sedan. Kristdemokraterna har länge gjort den principiella
              bedömningen att det är effekterna av studierna som ska vara rekryterande
              till högskolan.
            </seg>
            <seg xml:id="i-503a02c18b31ea56-0">
              Vi vill också ta till vara de oroande signaler som kommer från
              studenterna. Det är ett väldigt viktigt arbete som den parlamentariska
              utredningen har framför sig.
            </seg>
            <seg xml:id="i-e99864fd6e0bf71f-0">
              Herr talman! Jag kommer nu att ägna några minuter åt oppositionens
              förslag. Jag kan konstatera att det är väldigt olika förslag från
              oppositionen. Jag tänkte börja med något som inte alls finns med
              i Socialdemokraternas budget. Det handlar om rekryteringsbidraget.
              Många av oss minns den debatt som vi hade här för ett antal månader
              sedan när rekryteringsbidraget skulle tas bort. Det var en ganska
              intensiv och hetsig debatt som vi hade här i kammaren.
            </seg>
            <seg xml:id="i-425253d381cdd242-0">
              Det är ganska förvånande att höra Thomas Strand här i dag använda
              sig av en retorik som får den oinvigde att tro att Socialdemokraterna
              har lagt pengar till rekryteringsbidraget. Det är oerhört viktigt
              att detta klarläggande görs i kammaren, inför väljare, inför eventuella
              läsare av protokollet och så vidare. Vi är oinvigda i Socialdemokraternas
              budget, men vi kan läsa de siffror som står där. Det finns alltså
              inte några pengar alls anslagna till rekryteringsbidraget. Jag
              tycker att debatten ska vara ärlig och öppen. Man ska stå för
              de förslag man lägger fram. Det gör inte Thomas Strand i dag.
            </seg>
            <seg xml:id="i-1393d9fbe9a459dd-0">
              Jag vill understryka att när man väcker utgiftsområdesmotioner
              är det inte vad som helst. Det är den politik som man som parti
              skulle genomföra om man satt i regeringsställning.
            </seg>
            <seg xml:id="i-b03a354d891268a7-0">
              Även när det gäller korttidsstöd avsätter Socialdemokraterna
              inte en enda krona vad jag kan se. Alliansen tar inte bort hela
              korttidsstödet. Pengarna för utbildning om funktionshindrade och
              för funktionshindrade själva finns kvar. Det är 16 miljoner kronor.
              Det är en politik som Socialdemokraterna inte har någon invändning
              emot i sin budgetmotion. Men Thomas Strand använder sig av en
              retorik som gör att man kan få den uppfattningen att korttidsstudiestödet
              finns kvar i budgeten.
            </seg>
            <seg xml:id="i-f2819f5f2259dd57-0">
              Socialdemokraterna, Vänstern och Miljöpartiet vill helt olika
              saker när det gäller studiemedel. Miljöpartiet vill ha 900 kronor
              mer per månad i studiebidrag och Vänsterpartiet 1 200 mer i studiemedel
              genom en procentuell höjning av både bidrag och lån, enligt vad
              jag har kunnat läsa mig till. Socialdemokraterna har aviserat
              att det är viktigt med en höjning av studiestödet, men pengarna
              ser vi inte i budgeten.
            </seg>
            <seg xml:id="i-8473f9a26122fd8b-0">
              Kristdemokraterna har, precis som sagts här tidigare, före valet
              varit väldigt tydliga med att vi har varit angelägna om att få
              en höjning av studiemedlen. Vi har velat titta på både fribeloppet
              och själva anslaget till studiemedel i form av lån och bidrag.
              Det är precis vad den parlamentariska utredningen nu ska titta
              på. Vi är väldigt nöjda att den har kommit till stånd. Vi vet
              att det finns ett antal frågor som måste redas ut för att förstärka
              studiemedelssystemet i Sverige för att stödja intresset och möjligheten
              att nå en bra och högre utbildning i Sverige.
            </seg>
            <seg xml:id="i-b8223106f6915b88-0">
              Herr talman! Med det vill jag yrka bifall till förslaget i betänkandet
              i dess helhet och avslag på reservationerna.
            </seg>
          </u>
          <note type="speaker" xml:id="i-8ad240bc39bad9a2-0">
            Anf. 121 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-5">
            <seg xml:id="i-1d188743a98966a4-0">
              Herr talman! Gunilla Tjernberg är ytterligare en representant
              från alliansen som försvarar borttagandet av korttidsstudiestödet.
              På något sätt ska ni återkomma till det, om jag fattade det hela
              rätt. Men just nu tar ni bort det. Vi vet att det finns ett väldigt
              stort behov av det. Det finns människor som behöver extra stöd
              för att komma i gång med studier. Där har jag samma fråga: Hur
              vill Gunilla Tjernberg få dessa människor att börja läsa och studera
              för att möta ett förändrat samhälle?
            </seg>
            <seg xml:id="i-44e79a98d1c8aa57-0">
              Sedan vill jag upplysa Gunilla om att när jag argumenterade mot
              den nedmontering av vuxenutbildningen som jag tycker att alliansregeringen
              står för använde jag rekryteringsbidraget som ett exempel på att
              man tar bort många resurser som har varit värdefulla för att nå
              lågutbildade människor som behöver extra stöd. Det var insatt
              i ett sammanhang med komvux och korttidsstudiestödet. Jag beklagade
              det. Vi har inte heller utlovat några pengar till det i vår budget.
              Det vet Gunilla Tjernberg också. Det sade jag inte heller att
              vi hade i mitt anförande. Det var ett exempel på den systematiska
              nedmonteringen av vuxenutbildningen som alliansregeringen står
              för.
            </seg>
            <seg xml:id="i-cddfa4961396daae-0">
              Det jag kan säga, och det sade jag också, är att vi är inne i
              ett skede i vårt parti där vi diskuterar utbildningspolitiken
              väldigt brett. Vi har gett en tydlig signal i vårt budgetförslag
              att vi avsätter 600 miljoner kronor mer till vuxenutbildningen.
              I vårt särskilda yttrande skriver vi att där finns resurser till
              korttidsstudiestödet. Vi ska nu diskutera i lugn och ro i vårt
              parti hur vi vill bygga en modell och utveckla vuxenutbildningen
              inför valet 2010. Jag lovar Gunilla att vi kommer att återkomma
              till den här frågan.
            </seg>
          </u>
          <note type="speaker" xml:id="i-2aa5da57d7215738-0">
            Anf. 122 GUNILLA TJERNBERG (kd) replik:
          </note>
          <u who="gunilla_tjernberg_73f27e" xml:id="i-3dfd6b54b0b7469e-2">
            <seg xml:id="i-8f5bfc6800b2dd73-0">
              Herr talman! Jag tycker att det är ganska fascinerande att Thomas
              Strand använder en retorik som får den oinvigde att uppfatta att
              det är den här politiken som man vill föra, och som man för, och
              i själva verket gör man inte det.
            </seg>
            <seg xml:id="i-f59083c414a8cb04-0">
              Vi har alltid tittat på varandras budgetar när vi har debatt
              i kammaren. Där brukar vi kunna se viljeinriktningen. I regeringsställning
              tillsätter vi ibland utredningar och olika kommittéer. Vi vet
              att det inte går att lägga fram ett förslag här i riksdagen som
              inte är utrett. Så fungerar regeringsarbetet. Det vet Thomas Strand
              också. Där visar man sin viljeinriktning. Har man inte den möjligheten
              lägger man det i pengar. Man brukar ju också göra en skuggbudget
              i opposition.
            </seg>
            <seg xml:id="i-4856d64b7b99e4fb-0">
              Men pengarna till rekryteringsstödet finns inte i Socialdemokraternas
              budget. Då blir retoriken direkt oerhört haltande. Den blir näst
              intill icke trovärdig. Det är ju där man visar vad man prioriterar
              i sitt parti. Då ska man säga i sin argumentation att man inte
              har prioriterat det i budgeten, utan man har sett det som nedprioriterat.
              Man har prioriterat annat. Andra saker har ju fått pengar.
            </seg>
            <seg xml:id="i-7931ca73058339a2-0">
              När det gäller komvux är det lite bekymmersamt. I sin budget
              har Socialdemokraterna 600 miljoner kronor till komvux, men det
              finns ingen finansiering för studiestödet. 600 miljoner kronor
              blir nästan 20 000 platser. Ska dessa studenter finansiera sina
              studier på annat sätt? Det är min fråga tillbaka.
            </seg>
          </u>
          <note type="speaker" xml:id="i-48b307a70dec5f5a-0">
            Anf. 123 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-6">
            <seg xml:id="i-5868d81640761d05-0">
              Herr talman! När vi socialdemokrater lägger fram vårt budgetförslag
              har också vi en verklighet att utgå från. Vi har en ny regering
              som nu har lagt fram sin andra budget, sin egen budget, och det
              är klart att även vi då måste förhålla oss till skatteintäkterna.
              Alliansen har tagit bort minst 65 miljarder kronor i skatteinkomster
              från staten. Det påverkar oss när vi lägger fram vår budget. Vi
              har våra prioriteringar.
            </seg>
            <seg xml:id="i-fe6d4eb750d82760-0">
              Jag har inte lovat eller sagt att vi yrkar mer pengar till rekryteringsbidraget.
              Jag har sagt att i sammanhanget är rekryteringsbidragets borttagande
              ett bevis på att alliansen med sin politik monterar ned vuxenutbildningen.
            </seg>
            <seg xml:id="i-f79911df79ae28c5-0">
              När det gäller korttidsstöd har vi 600 miljoner kronor att använda
              till det. Jag har också sagt att Socialdemokraterna nu har en
              viljeinriktning att ta fram ett nytt verkningsfullt paket för
              vuxenutbildningen före kommande val.
            </seg>
            <seg xml:id="i-67e0864f7a7f92fa-0">
              Jag vill ställa en fråga som är intressant till Gunilla Tjernberg.
              I valrörelsen var Kristdemokraterna väldigt tydliga med att de
              skulle höja studiemedlen väldigt kraftigt. 1 000 kronor tror jag
              att ni sade. Ni är det borgerliga parti som vill höja studiemedlen
              med det högsta beloppet.
            </seg>
            <seg xml:id="i-933696c7ebbd7b7b-0">
              Ska man lita på att det blir 1 000 kronors höjning när ni nu
              sitter i regeringsställning? Driver ni detta i den kommande utredningen?
              Vi har sett hur det gick med förslaget om sänkt bensinskatt som
              kd drev starkt i valrörelsen. Där har ni gjort en kovändning och
              säger nu att bensinskatten ska höjas. Hur ser ni på studiemedlen?
            </seg>
          </u>
          <note type="speaker" xml:id="i-d2ccfaca79349326-0">
            Anf. 124 GUNILLA TJERNBERG (kd) replik:
          </note>
          <u who="gunilla_tjernberg_73f27e" xml:id="i-3dfd6b54b0b7469e-3">
            <seg xml:id="i-3908c82bbb805096-0">
              Herr talman! Låt mig då få konstatera att utifrån denna replikväxling
              och tidigare anföranden från Thomas Strand och Socialdemokraterna
              har de alltså inte prioriterat rekryteringsbidraget. Det är nedprioriterat.
              Det är alldeles uppenbart på det sättet, och svaret jag fick sade
              inte heller något annat.
            </seg>
            <seg xml:id="i-d4143b6b8969211e-0">
              Att sedan skylla på att regeringen ser till att det inte finns
              pengar i statsbudgeten var ganska häpnadsväckande. I dag finns
              det arbete. Arbetslösheten minskar och bidragsförsörjningen minskar.
              Allt detta genererar självklart stora skatteintäkter i statsbudgeten.
              Att hänvisa till att medel urholkas i statsbudgeten och därmed
              ge en underton av att det beror på att vi sänker skatten tror
              jag därför inte många går på. Det gör inte jag. Vi vet att arbetslösheten
              minskar och att bidragsbehoven minskar. Detta gör också att pengar
              kommer in till statskassan.
            </seg>
            <seg xml:id="i-ba46aad27c548c99-0">
              När det gäller ambitionen att höja studiestödet står Kristdemokraterna
              självklart fast. Det arbetet pågår inom regeringen.
            </seg>
            <seg xml:id="i-f367b30da0a608bd-0">
              Jag fick slutligen inget svar på min fråga om de nästan 20 000
              studenter som ska in på komvux. Hur ska de finansiera sin egen
              utbildning? De har alltså inga pengar i studiemedelsdelen. Ni
              har inte lagt in något där. Ska de arbeta vid sidan av? Det kritiseras
              ju i andra sammanhang, inte minst av Vänsterpartiet. Hur ska man
              finansiera sitt eget studerande eftersom det inte finns pengar
              inom studiemedlen för dessa studenter? Det fick jag inget svar
              på.
            </seg>
          </u>
          <note type="speaker" xml:id="i-752827086b7df547-0">
            Anf. 125 Statsrådet LARS LEIJONBORG (fp):
          </note>
          <u xml:id="i-449c64e661182dd9-18" who="unknown">
            <seg xml:id="i-85febbf8f082c3f4-0">
              Herr talman! En lång dag med kunskapen i centrum i Sveriges riksdag
              går mot sitt slut. För oss som älskar dessa frågor är det svårt
              att tänka sig en dag bättre använd.
            </seg>
            <seg xml:id="i-de63ea2e77b58b07-0">
              Oppositionen driver vissa teser med stor uthållighet. Socialdemokraterna
              återkommer till exempel mycket uthålligt till att regeringen skulle
              vilja att färre studerar. Annorlunda uttryckt skulle man kunna
              säga att de är väldigt tjatiga med detta påstående. Det finns
              ett uttryck som säger att droppen urholkar stenen icke genom sin
              tyngd utan genom att oavlåtligen falla. Uppenbarligen är det Socialdemokraternas
              förhoppning. Genom att upprepa detta påstående tillräckligt många
              gånger ska det så småningom få trovärdighet.
            </seg>
            <seg xml:id="i-8b94094469cff9a0-0">
              Därför är det viktigt att vi varje gång det uttalas också är
              lika tjatiga tillbaka. Vi tvingas tyvärr till det eftersom det
              naturligtvis är ett helt felaktigt påstående att vi som verkligen
              tror på kunskap och är övertygade om att mer kunskap behövs skulle
              se det som ett självändamål att färre människor fick kunskap.
            </seg>
            <seg xml:id="i-115e1fb99c450c49-0">
              Men på samma sätt som i ett tidigare replikskifte när det gällde
              huruvida människor skulle vara arbetslösa eller göra våra parker
              vackrare måste man ju hela tiden se till verkligheten. Och verkligheten
              har varit att en hel del människor i vårt land har varit inskrivna
              till exempel på högskola för att de inte har hittat ett arbete.
              Om ni förnekar den verkligheten lever ni på en annan planet, för
              så har det varit. Man kanske rent av har tagit sin examen, man
              hoppas få ett jobb men man hittar inget jobb. Då pluggar man helt
              enkelt vidare. Men man vill inte plugga, utan man vill jobba.
            </seg>
            <seg xml:id="i-be06f88d890e09b4-0">
              Om tusentals människor i den situationen i stället får ett jobb:
              Är det ett framsteg eller ett bakslag? Ni framställer det som
              ett bakslag att det genom detta har blivit en del tomma platser
              inom högskolan. Jag tror att detta i huvudsak är något positivt.
            </seg>
            <seg xml:id="i-359d58b669298a87-0">
              Jag lyssnade noga på Thomas Strand när han sade att Socialdemokraterna
              kräver fler platser i högskolan. Det är just det det handlar om.
              Ni kräver platser. Men när ni själva inrättade dessa platser fick
              ni inte studenter till dem. År 2006 var det kanske 20 000 tomma
              platser inom högskolan. Det är ungefär lika mycket i år.
            </seg>
            <seg xml:id="i-8d4788d0ec0cd4d1-0">
              Vi har sagt till högskolorna att en del av de pengar som ni har
              fått för att utbilda studenter får ni behålla för att höja kvaliteten
              för de studenter som verkligen går i högskolan. Detta var den
              förra debattens ämne, men eftersom Thomas Strand med den här uthålligheten
              eller, som jag föredrar att säga, tjatigheten återkommer till
              detta även i den här debatten, är det viktigt att det bemöts.
            </seg>
            <seg xml:id="i-798958f9955ae53b-0">
              En direkt parallell är dimensioneringen av komvux. Precis som
              tidigare socialdemokratiska regeringar har gjort har vi i ett
              starkt konjunkturläge dragit ned på dimensioneringen av komvux.
              Det är inget konstigt med det. Det är en del av vår jobbpolitik.
            </seg>
            <seg xml:id="i-5310a5df152dc280-0">
              Studiemedlen fastställdes på sin nuvarande höjd den 1 juli förra
              året och måste väl då ha fått den nivå som den dåvarande majoriteten
              ansåg rimlig. Jag har fått frågan om jag anser att det är en rimlig
              nivå, och jag kan bara bolla tillbaka och säga att eftersom ni
              fastställde nivån den 1 juli 2006 uppfattade ni uppenbarligen
              att det var en rimlig nivå då, och inflationen sedan dess har
              varit ganska begränsad.
            </seg>
            <seg xml:id="i-fcc5515ced4f58d9-0">
              Jag tycker självfallet att studenterna ska garanteras en skälig
              levnadsnivå, och i takt med att priserna stiger behöver ju också
              studiemedlen justeras. Vi i alliansen har lovat att under mandatperioden
              justera studiemedlen uppåt. Det kan ske genom att bidragsdelen
              eller lånedelen höjs, eller genom att båda höjs.
            </seg>
            <seg xml:id="i-1f4e7f654e2108da-0">
              I det sammanhanget finns också fribeloppet. Jag tycker det är
              angeläget att det höjs. Dock är det inte så som Rossana Dinamarca
              sade att det är min uppfattning att fribeloppet ska höjas så att
              studenter kan arbeta för sin försörjning. Jag anser att det ska
              höjas för att studenter som anser det förenligt med studiesituationen
              ska ha möjligheten att arbeta om de själva vill, till exempel
              för att redan under studietiden skaffa sig en förankring på arbetsmarknaden.
              Då ska det löna sig för studenterna att arbeta, på samma sätt
              som för alla andra.
            </seg>
            <seg xml:id="i-1a9bc659b41af651-0">
              Ja, jag är glad över att den studiesociala utredningen nu har
              tillsatts. Min förhoppning var att den skulle ha kommit något
              tidigare. Jag har öppet redovisat skälen till att den blivit något
              försenad. Först hade vi en ganska intensiv diskussion i regeringen
              om hur avgränsningen mot den planerade socialförsäkringsutredningen
              skulle göras. Sedan har vi också haft en diskussion om att tillföra
              utredningen ett par uppgifter. Det är dels hur studiemedelssystemet
              ska kunna användas för att öka genomströmningen av studenter,
              dels hur själva studiestödsadministrationen kan reformeras.
            </seg>
            <seg xml:id="i-713c6e1c66f99e05-0">
              Med de direktiv som nu är antagna tror jag att vi får en bred
              och bra belysning av problematiken. Jag vill passa på tillfället
              och säga till samtliga partier som just nu är representerade i
              kammaren att jag är glad om ni förbereder en nominering av ledamöter
              till utredningen. Samtliga partier kommer att inbjudas att vara
              representerade i den, och när jag erkänt att tillsättandet tagit
              något längre tid än jag hade räknat med kan vi väl gemensamt se
              till att utredningen, nu när direktiven är antagna, kan göra en
              rivstart på nyåret. Det vore alltså bra om vi från alla partier
              kunde få förslag på ledamöter så snart som möjligt.
            </seg>
            <seg xml:id="i-9b32bb353c63ee39-0">
              När jag lyssnar på Thomas Strand kommer jag att tänka på en metafor.
              En politisk debatt kan ses som en fotbollsmatch. Det har i den
              här debatten varit en hel del skott på alliansmålet vi höjer inte
              studiemedlen, sägs det, vi drar ned på antalet platser, sägs det,
              och vi har avskaffat rekryteringsstödet. Nu tycker jag att alliansens
              målvakter klarat skotten briljant, och det har därför inte blivit
              något ledningsmål för oppositionen.
            </seg>
            <seg xml:id="i-fa448a2c29360b14-0">
              Men för att en sådan match ska bli riktigt spännande bör den
              bölja fram och tillbaka. Då och då ska även det andra lagets mål
              kunna utsättas för ett och annat skott. Problemet är att Thomas
              Strand säger att de inte har något mål att skjuta mot, eftersom
              målet just nu utreds; man har en bred diskussion om det i partiet.
              Det var fel att avskaffa rekryteringsstödet kritik, kritik, kritik
              men vad de vill ha i stället vet de inte. Eftersom de inte har
              någon politik över huvud taget är det förstås svårt att kritisera
              den.
            </seg>
            <seg xml:id="i-07eff27a091327b4-0">
              Nu vill jag inte vara alltför raljant, för om jag ska vara alldeles
              seriös tycker jag att det är mycket bra att Socialdemokraterna,
              för Sveriges skull, tar sig en rejäl tankepaus om hur de ska ha
              det på kunskapspolitikens område. Den enda synpunkten som därmed
              kvarstår är väl att när man inte riktigt vet vad man själv tycker
              ska man möjligen stämma ned tonen lite grann när man kritiserar
              andra för vad de tycker och hur de löser problem som är väldigt
              uppenbara.
            </seg>
            <seg xml:id="i-3240dd2807f248d2-0">
              Rossana Dinamarca hade lyssnat på en intervju med mig i Lunds
              studentradio. Det är imponerande att hon hinner följa medieutbudet
              så grundligt att hon även lyckas lyssna på lokala radiosändningar.
              Jag minns frågan om studiemedlens storlek. Det är riktigt att
              jag inte visste att studiemedlet var 7 364 kronor per månad, men
              min minnesbild är att jag faktiskt hamnade ganska nära. Jag vet
              också att en liter mellanmjölk på 7-Eleven på Odengatan kostar
              10 kronor. En del sådana saker kan jag alltså.
            </seg>
            <seg xml:id="i-c98843526bc77d06-0">
              Vår uppgift som politiker är kanske inte att på sista kronan
              känna till sådana belopp. Bakom detta ligger emellertid att det
              naturligtvis är mycket viktigt att vi har ett studiemedelssystem
              som gör att unga människor, och för den delen också något äldre,
              kan studera, oavsett föräldrarnas ekonomi och oavsett möjligheterna
              att få andra finansieringar. Då ska man vara nyanserad.
            </seg>
            <seg xml:id="i-1de6dd319c9cad9f-0">
              Som vi hört tidigare i debatten har Sverige objektivt, sett ur
              ett internationellt perspektiv, ett ganska bra studiefinansieringssystem.
              Det ska vi slå vakt om och utveckla. Jag tror att det behövs en
              utredning just nu. Det finns nämligen ett antal frågeställningar
              som inte är alldeles lätta och som vi behöver borra djupare i.
              När vi har ett ordentligt faktaunderlag från denna utredning är
              det också rätt tid att göra mer djupgående förändringar i systemet.
              Grunden ska ligga kvar, men ett antal parametrar kan säkert behöva
              förändras. När vi har utredningen kan vi alltså gå vidare för
              att förbättra och utveckla systemet.
            </seg>
          </u>
          <note type="speaker" xml:id="i-066393c723d4ab7b-0">
            Anf. 126 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-12">
            <seg xml:id="i-0af2b265b9357263-0">
              Herr talman! Lars Leijonborg bollar tillbaka frågan om det är
              rimligt att leva på drygt 7 300 kronor i en hel månad eftersom
              vi satte den nivån 2006. Vi drev frågan att studiemedelshöjningen
              skulle vara 1 500 kronor i månaden. Vi fick igenom 300 kronor.
              Vi sade genast att det var långt ifrån tillräckligt men ett steg
              på vägen. Vår ambition har alltsedan dess varit att höja nivån
              så att vi kommer upp till åtminstone den fattigdomsgräns som ligger
              på 8 400 kronor.
            </seg>
            <seg xml:id="i-a9a3db7a25a98cff-0">
              Återigen bollar jag frågan till Lars Leijonborg: Är det rimligt
              att leva på 7 364 kronor i en hel månad?
            </seg>
            <seg xml:id="i-05b5e1c9dca393b6-0">
              När jag lyssnade på inslaget det fanns på webben så jag behövde
              inte åka till Lund för att ratta in programmet hörde jag att Lars
              Leijonborg trodde att nivån till och med var lägre. Jag tror att
              han gissade på 6 5007 000. Då borde det vara än mer angeläget
              att tycka att det inte är en rimlig summa.
            </seg>
            <seg xml:id="i-0164b9367fcf859a-0">
              Kommer vi att få se en höjning av studiemedlen innan den studiesociala
              utredningen är klar? Frågan har ställts till andra företrädare
              för alliansen, men det är väl mest passande att ställa den till
              ministern. Jag tror att det är ett mycket angeläget besked till
              studenterna så att de vet om det blir innan dess eller om de får
              vänta ännu längre. Oskar Öholm antydde tidigare att vi kanske
              behöver vänta i tio år, alltså till dess att detta system inte
              längre är så generöst.
            </seg>
            <seg xml:id="i-bce8d36580ec5fa9-0">
              När det gäller fribeloppet har vi sagt att det är mycket möjligt
              att man ska kunna jobba mer. Vi kan tänka oss att helt ta bort
              fribeloppsgränsen under sommarmånaderna, men först måste studiemedlen
              höjas. Fribeloppet får inte bli en ursäkt för att inte höja studiemedlen.
            </seg>
          </u>
          <note type="speaker" xml:id="i-e6e29ef8f149c307-0">
            Anf. 127 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-19" who="unknown">
            <seg xml:id="i-3c943f6ebecb840b-0">
              Herr talman! Rossana Dinamarca säger att vi satte nivån den 1
              juli förra året, men vi drev frågan att den borde vara högre.
              Subjektet i satsen, detta vi, betydde först vi i vänsterkartellen
              och sedan, i samma mening, vi i Vänsterpartiet. Det visar deras
              situation i blixtbelysning. Ni var en kartell som jobbade tätt
              tillsammans och tog ansvar. Men nu är ni skilda partier, och ingen
              vet ju vad det sammanvägda resultatet av det blir om ni skulle
              komma till makten igen.
            </seg>
            <seg xml:id="i-367c4c28cfb36658-0">
              Faktum kvarstår; i en sammanvägd förhandling kom vänsterkartellen
              förra året fram till att den här nivån var den ni skulle sätta.
              Den bör ni väl då gemensamt försvara eftersom ni i så hög grad
              hävdar att ni utgjorde något slags alternativ.
            </seg>
            <seg xml:id="i-ce0cfe0c07a9c1ef-0">
              Då gäller det som alliansen har sagt, att vi räknar med att under
              mandatperioden höja studiemedlen. Jag kan inte säga när det blir.
              Det återstår två tre budgetar för oss att lägga fram. Vi får se
              vilken av dem det blir. I utredningens direktiv skrev vi in att
              utredningen ska analysera vad som är en skälig levnadsnivå och
              hur studiemedlen ska hjälpa till för att den ska uppnås. Men jag
              var noga med att säga att det faktum att det står i direktiven
              och att utredningen ska vara klar 2009 inte utesluter att vi lägger
              fram detta förslag i budgeten hösten 2008. Men om det blir så
              vet inte jag. Det finns inget annat svar än tidigare. Vi har lovat
              att göra detta under mandatperioden men i vilken budget det blir
              kan jag inte svara på.
            </seg>
          </u>
          <note type="speaker" xml:id="i-f86c436e9401d85e-0">
            Anf. 128 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-ba3463ca6b7e9d3e-13">
            <seg xml:id="i-6a2952a480abc609-0">
              Herr talman! Är det en skälig levnadsnivå att leva på 7 364 kronor?
              De flesta betalar mer än hälften för sin studentlägenhet. Är det
              rimligt att så många faktiskt avstår från att gå till tandläkaren?
              Är det rimligt att man avstår från att köpa kurslitteratur? Jag
              kan fortsätta uppräkningen. Lars Leijonborg svarar ju inte på
              den frågan. Är det en rimlig levnadsnivå? Klarar man sig på 7
              364 kronor i månaden?
            </seg>
            <seg xml:id="i-9b516adbe6906428-0">
              Vi kan inte ha ett utbildningssystem som är beroende av att studenterna
              klarar sig med hjälp av mamma eller pappa eller att de kan fixa
              ett arbete och klarar av att göra det samtidigt. Vi har ju pratat
              om tidigare hur viktigt det är att till exempel öka antalet lärarledda
              lektioner på högskolor och universitet. Hur ska man dessutom hinna
              arbeta? Är det inte så att vi fortfarande ska se heltidsstudier
              som en heltidssysselsättning?
            </seg>
            <seg xml:id="i-5886a088d135ffe6-0">
              Jag hoppas att vi ska kunna se en studiemedelshöjning långt tidigare.
              Visst kan vi prata om den studiemedelshöjning som vi gjorde. Vi
              sade redan då att den inte var tillräcklig. Vi tyckte att det
              var ett steg på vägen återigen. Men det var verkligen inte tillräckligt.
              Det fortsätter vi att hävda.
            </seg>
            <seg xml:id="i-3aa6047205964f14-0">
              Lars Leijonborgs parti och tre av fyra i alliansregeringen var
              överens om att det heller inte var tillräckligt. Men vad händer?
              Inte någonting.
            </seg>
            <seg xml:id="i-321d978ef3cda1f8-0">
              En sista sak bara, och det gäller den studiesociala utredningen:
              Vi välkomnar att den blir en parlamentarisk utredning. Skicka
              bara nomineringsanmodan så kommer vi att svara så fort som möjligt.
            </seg>
          </u>
          <note type="speaker" xml:id="i-10e1b71c8c01c64e-0">
            Anf. 129 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-20" who="unknown">
            <seg xml:id="i-74bfc72a11bd4e0d-0">
              Herr talman! Det kommer som sagt en nomineringsanmodan endera
              dagen. Jag har nu muntligt aviserat den, så ta gärna upp detta
              också på informella vägar i era partier så kanske vi sparar någon
              vecka eller så.
            </seg>
            <seg xml:id="i-e5e3b150688dd0d4-0">
              Jag kan inte svara annat på frågan om det är en rimlig nivå än
              att ni uppenbarligen bedömde det så förra året. Rossana Dinamarca
              skakar på huvudet. Men, återigen, ni kan inte vara i majoritet
              och opposition samtidigt. Ni medverkade i vänsterkartellen, skröt
              över att ni gång på gång kom överens om budgetar och försvarade
              de budgetarna gemensamt. I den sista budgeten ni lade fram fick
              studiemedlen den här nivån. Då kan ni inte samtidigt säga att
              den var alldeles för låg.
            </seg>
            <seg xml:id="i-6f7fbe7fd5e5cd55-0">
              Låt oss inte tvista om det alltför mycket utan konstatera att
              det är bra om studiemedlen kan höjas. Dock är studenternas situation
              en helhet. Där ingår om man för den investering man gör av sin
              tid får en utbildning av hög kvalitet och om man när utbildningen
              är avslutad kan få ett jobb. Alliansens politik har varit inriktad
              på att för det första försöka säkra att så många studenter som
              möjligt får jobb när de tar sin examen och för det andra att den
              utbildning de bedriver fram till sin examen har så hög kvalitet
              som möjligt. Men naturligtvis ska vi också se till att de under
              studietiden kan leva på en skälig levnadsnivå.
            </seg>
          </u>
          <note type="speaker" xml:id="i-d8bfb300bfae6d2e-0">
            Anf. 130 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-18">
            <seg xml:id="i-1230e959235012ee-0">
              Herr talman! Jag fortsätter på samma tema. Det finns alltid olika
              sätt att regera. Förra mandatperioden regerade Socialdemokraterna
              med stöd av Miljöpartiet och Vänsterpartiet. Vi förhandlade varje
              budget och kom överens om dem. Då hade ju varje parti sina utgångspunkter.
              Miljöpartiet drev frågor om studiemedelshöjning och fick igenom
              en del, men inte hela biten. Någon alliansföreträdare sade i dag
              i talarstolen: Stolt men inte nöjd. Det var väl så vi kände oss.
            </seg>
            <seg xml:id="i-13202997c71da9b1-0">
              Nu verkar det som om tre allianspartier av fyra vill höja studiemedlen.
              Ett parti verkar inte ha bestämt sig. Då får vi se vad som kommer
              ut av det. Men det är intressant att Lars Leijonborg här i talarstolen
              säger att alliansen har lovat att justera studiemedlen uppåt under
              mandatperioden. Det tror jag inte att vi har hört tidigare. Och
              jag vet inte vad Moderaterna säger om det. Det har inte funnits
              med tidigare i den agenda jag har hört talas om i alla fall. Jag
              gläder mig åt det och tror att Sveriges studenter också gläder
              sig åt detta tydliga besked. Nu hoppas jag att det kommer snabbt.
            </seg>
            <seg xml:id="i-d1f76e16ad6e90d6-0">
              Min fråga till Lars Leijonborg är då: Står du fast vid detta
              löfte, att det är alliansen som lovar att under mandatperioden
              justera studiemedlen uppåt?
            </seg>
          </u>
          <note type="speaker" xml:id="i-51d98f8c06d30fbf-0">
            Anf. 131 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-21" who="unknown">
            <seg xml:id="i-ff74358a82a07478-0">
              Herr talman! Så är det. Jag har förankring för det jag säger.
              Det står hela regeringen bakom. Sedan kan det alltid inträffa
              saker i svensk ekonomi som gör att situationen förändras. Men
              det är vår tydliga ambition, och det är faktiskt ingen nyhet.
              Jag har ingenting emot att släppa nyheter i riksdagsdebatter,
              men detta har sagts förut. Det är vår bestämda ambition.
            </seg>
          </u>
          <note type="speaker" xml:id="i-0d9f58897730ab50-0">
            Anf. 132 MATS PERTOFT (mp) replik:
          </note>
          <u who="mats_pertoft_740cd3" xml:id="i-437bdab6eadcad70-19">
            <seg xml:id="i-9f3580bc8f6521ca-0">
              Herr talman! Det var ett glädjande besked. Jag har tidigare hört
              det från just statsrådet och hans kollega Jan Björklund också,
              men inte att någon uttalat sig i hela alliansens namn. Det är
              intressant med tanke på den debatt vi hade med Moderaternas företrädare
              tidigare i dag i denna fråga. Det är väldigt bra.
            </seg>
            <seg xml:id="i-93c4c19f316fe829-0">
              Sedan har det varit en hel del andra diskussioner där jag inte
              riktigt har förstått Lars Leijonborgs argumentation. Komvuxnedskärningar
              vill jag kort ta upp. Hur kommer det sig att man minskar komvuxresurserna
              trots att det har varit en sådan efterfrågan? Efterfrågan har
              till och med ökat. Nu ser vi ju konsekvenserna när konjunkturen
              viker och ett antal personer står utan adekvat utbildning för
              att verkligen möta de behov som finns och den arbetsmarknad vi
              ser framför oss inom några år som kommer att vara betydligt skarpare
              och betydligt hårdare eftersom sysselsättningen antagligen också
              kommer att vika.
            </seg>
            <seg xml:id="i-6d7db7bc6f9b5bec-0">
              Tidigare hade Lars Leijonborg ett inlägg som tydde på att han
              inte riktigt tyckte att det var rimligt att satsa på komvux i
              sådana tider, och därför har man skurit ned. Jag har fortfarande
              inte förstått denna inställning.
            </seg>
          </u>
          <note type="speaker" xml:id="i-cfaa28018355503c-0">
            Anf. 133 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-22" who="unknown">
            <seg xml:id="i-fb9d3176177a9904-0">
              Herr talman! Att arbetsmarknaden det senaste året har varit rekordhet
              råder det väl ingen tvekan om. Att efterfrågan på komvuxplatser
              i vissa kommuner ändå är hög beror bland annat på det problem
              som vi har diskuterat flera gånger i kammaren, att komvux i dag
              delvis befolkas av personer som egentligen borde ha bedrivit sina
              studier under gymnasietiden.
            </seg>
            <seg xml:id="i-ae254ecc5fc2c513-0">
              Sanningen är att en mycket stor del jag minns inte procentsiffran
              nu, men det är i storleksordningen 2030 procent av dem som går
              ut årskurs 3 på gymnasiet på våren börjar i komvux på hösten samma
              år och läser samma ämnen som i gymnasiet.
            </seg>
            <seg xml:id="i-d30f8d6826143f99-0">
              Vi inrättade inte kommunal vuxenutbildning för att vi skulle
              få en förlängning av gymnasieskolan. Om vi hanterar det problemet
              kommer en del av de problem som Mats Pertoft tar upp att lösas.
            </seg>
            <seg xml:id="i-554e97599c700c35-0">
              Om olyckskorparna får rätt och konjunkturen viker snabbt finns
              det anledning att dimensionera komvux igen för det. Det är en
              gammal sanning att om man inte har något arbete kan det vara en
              klok investering för både individen och samhället att utnyttja
              den tiden till att vidareutbilda sig.
            </seg>
          </u>
          <note type="speaker" xml:id="i-f2027a609eb8b670-0">
            Anf. 134 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-7">
            <seg xml:id="i-5a5056ba21d8b762-0">
              Herr talman! Jag tar liknelsen om droppen som urholkar stenen
              som en komplimang till oss socialdemokrater och bevis på att vårt
              budskap verkligen har gått fram.
            </seg>
            <seg xml:id="i-450c832189958b8d-0">
              En viktig sak i debatten har varit att det finns en signal om
              att minska antalet studerande på högskolor. Kvaliteten ska öka,
              och det leder till färre studerande. Det skriver ni själva. Ni
              gör en nedmontering av vuxenutbildning.
            </seg>
            <seg xml:id="i-51e44182189fa001-0">
              Det har också jämförts med en fotbollsmatch. Det är bra att alliansens
              utskottslag har satt in extra spelare i dag. Det välkomnar vi.
              Vi saknar ytterligare en extraspelare, en högerforward.
            </seg>
            <seg xml:id="i-4f33c220e79c05ec-0">
              Denna höst ökar söktrycket med 5 procent till högskolor och universitet.
              I dag har VHS gått ut med ett pressmeddelande och sagt att trenden
              står sig. Det kommer ytterligare signaler om att söktrycket ökar.
              Man har talat om siffror på 8 procent inför vårterminen.
            </seg>
            <seg xml:id="i-c70d2f567f8668f4-0">
              Det är ett bra exempel på att det finns flera unga människor
              som nu känner behov av att gå vidare i högre studier. Därför är
              vår signal om fler högskoleplatser viktig.
            </seg>
            <seg xml:id="i-d82c71621e4eb836-0">
              Samtidigt har VHS sagt att det är svårare att komma in på läkarutbildning,
              tandläkarutbildning och psykologprogram. Det finns platser där
              man skulle kunna satsa mer för att utbilda fler läkare och så
              vidare.
            </seg>
            <seg xml:id="i-622eef3db889cb70-0">
              Vi har angett vårdområdet i vår budgetproposition som viktigt
              att satsa på med tanke på att vi har mer pengar för studier på
              högskolor och universitet.
            </seg>
            <seg xml:id="i-795548bfb32ba442-0">
              När det gäller vuxenutbildningen finns det inget mål att skjuta
              mot från alliansens sida. Jag vill på nytt påpeka att jag använde
              rekryteringsbidraget som ett exempel för att visa på vad som har
              hänt under den borgerliga regeringens tid.
            </seg>
            <seg xml:id="i-ec3d5eb0191928c2-0">
              Nu har ni makten och ansvaret. Samtidigt sade jag att vi vill
              ha en bred diskussion och återkomma med dessa saker.
            </seg>
          </u>
          <note type="speaker" xml:id="i-129edd50d18a85f8-0">
            Anf. 135 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-23" who="unknown">
            <seg xml:id="i-8c6fdc225703233f-0">
              Herr talman! Det är bara att konstatera att vår politik utgör
              en helhet. Vi hade flera motiv till att avskaffa rekryteringsbidraget.
              Det är ett slags rättviseargument som har nämnts här om rättvisa
              mellan olika studerandegrupper. Det är det faktum att utvärderingar
              visade att det inte fungerade särskilt bra. Det är naturligtvis
              också att vi behövde pengarna för delar av vår jobbpolitik.
            </seg>
            <seg xml:id="i-8302c3546e590f9e-0">
              Det var en väldigt riktig avvägning att se till att vässa jobbpolitiken,
              inte minst med jobbavdraget, så att fler människor verkligen kom
              i arbete. Vi vann valet på jobblinjen, och vi har fullföljt jobblinjen.
              Jobblinjen har en väldig betydelse också för utbildningspolitiken.
              Det skapar en helt annan intensitet i utbildningssituationen om
              man verkligen på goda grunder tror att om man anstränger sig under
              utbildningen leder det fram till ett riktigt arbete. Jag tycker
              att den politiken hänger mycket väl ihop, och jag är stolt över
              den.
            </seg>
            <seg xml:id="i-ad6746124eb4ae26-0">
              Om ni nu kritiserar att rekryteringsbidraget avvecklades är det
              jätteintressant vad ni tycker ska komma i stället. Vi är inte
              passiva vi heller. Vi följer utvecklingen vecka för vecka. Vi
              har också introducerat ett antal olika arbetsmarknadspolitiska
              program som syftar till att göra arbetskraften mer anställningsbar.
              Det kommer möjligen att tas upp i nästa debatt här i kammaren
              som ska handla om arbetsmarknadspolitik. Jag tycker att politiken
              har hängt ihop, och hittills har den också varit framgångsrik.
            </seg>
          </u>
          <note type="speaker" xml:id="i-41d7b3c518b2a37e-0">
            Anf. 136 THOMAS STRAND (s) replik:
          </note>
          <u who="thomas_strand_a4f0e0" xml:id="i-403364e944732080-8">
            <seg xml:id="i-221bb6535a354e7a-0">
              Herr talman! Jag vill återuppta den tråd om synen på vuxenutbildningen
              som jag blev avbruten i när talartiden var ute.
            </seg>
            <seg xml:id="i-5d169dca036c7ea4-0">
              Vi har i vårt förslag en tydlig inriktning på att vi vill satsa
              mer pengar på vuxenutbildningen med 600 miljoner kronor. Där ryms
              korttidsstödet. Vi vill återkomma och tala om hur vi vill fortsätta
              att utveckla vuxenutbildningen i Sverige.
            </seg>
            <seg xml:id="i-cbcbe1e8810e7f72-0">
              Låt mig påminna statsrådet om att när alliansen kom med sitt
              utbildningsdokument var det februari 2006. Vi har lovat att vi
              har vår kongress i november 2009. Vi kommer tidigare än alliansen
              att presentera mer detaljerat hur vi ska lösa olika saker. Däri
              ingår vuxenutbildning. Vi får anledning att återkomma till rekryteringsbidrag
              och så vidare.
            </seg>
            <seg xml:id="i-612e3dc7fcbfb193-0">
              Kunskapslyftet nämndes. Det var något som de borgerliga var emot
              när vi satsade på det. När den perioden var över gick varenda
              krona tillbaka i påsen till kommunerna.
            </seg>
            <seg xml:id="i-df478059a4b78aaf-0">
              Jag vänder mig emot att man bara ser vuxenutbildning eller komvux
              som en arbetsmarknadsåtgärd. Det är den inte för oss. Den är det,
              men det livslånga lärandet är lika viktigt för att ge livschanser
              i livet för människor. Det vill jag gärna säga.
            </seg>
          </u>
          <note type="speaker" xml:id="i-f3b59109f7530bdd-0">
            Anf. 137 Statsrådet LARS LEIJONBORG (fp) replik:
          </note>
          <u xml:id="i-449c64e661182dd9-24" who="unknown">
            <seg xml:id="i-ba7f096c1c999276-0">
              Herr talman! Det är en syn som vi delar. I de överväganden som
              vi kontinuerligt gör ingår i själva verket att flytta fram positionerna
              när det gäller att slå fast människors rättigheter till vuxenutbildning.
              Man ska också kunna ha en garanterad och laglig rätt att få gymnasiekompetens
              genom komvux. En sådan rättighet finns inte i dag. Vi tänker mycket
              offensivt kring komvux.
            </seg>
            <seg xml:id="i-e19a28343368bcb2-0">
              Det är någonting konstigt med era 600 miljoner. Tankarna går
              till den fornnordiska mytologin och galten Särimner. Den slaktades
              ju varje kväll. Det var 600 miljoner till komvux. Nästa morgon
              var den lika fin igen. Då kunde man slakta den och ta det till
              korttidsstudiestödet. Nästa morgon var den lika fin igen. Då kunde
              man använda det till rekryteringsbidraget.
            </seg>
            <seg xml:id="i-9783a4c4c218a6c3-0">
              I den hårda verkligheten finns det inga galtar Särimner. Här
              måste man finansiera utgifter krona för krona. Där har Socialdemokraterna
              som vi ser det en hel del kvar i sin kamerala verksamhet.
            </seg>
          </u>
          <note xml:id="i-c48964702f9d5224-1">
            Överläggningen var härmed avslutad.
          </note>
          <note xml:id="i-0cd80fce84185a22-0">
            13 § Arbetsmarknad och Arbetsliv
          </note>
          <note xml:id="i-bcb4733a5df1f0ef-3">
            Föredrogs
          </note>
          <note type="speaker" xml:id="i-b994d5a07741ac71-0">
            Anf. 138 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-1acf12ec1b093e99-0">
            <seg xml:id="i-57def313a5484dbf-0">
              Herr talman! Den moderatledda regeringens första år vid makten
              inleddes med stora försämringar av tryggheten. Högkonjunkturens
              guldläge schabblades bort, skulle jag vilja säga.
            </seg>
            <seg xml:id="i-3bbbc74d884905ed-0">
              Regeringen hade alla chanser i världen att minska klyftorna,
              men man valde att göra precis tvärtom. Regeringen hade alla chanser
              i världen att minska revorna i välfärden, men man valde att vidga
              dem i stället. Ungefär så tror jag att historiebeskrivarna unisont
              kommer att sammanfatta den borgerliga politiken i början av 2000-talet.
            </seg>
            <seg xml:id="i-0634909ba40ae72b-0">
              I sin iver att snabbt rasera tryggheten vid omställning har regeringen
              struntat i att analysera konsekvenserna av de genomförda försämringarna
              i a-kassan.
            </seg>
            <seg xml:id="i-75a4e8bab35d2bbc-0">
              Varje dag får jag brev och telefonsamtal från upprörda människor.
              Jag misstänker att brevskörden på Arbetsmarknadsdepartementet
              är likartad, eller mejlskörden kanske man ska säga, för det är
              oftast den kontakten man har numera. Likaså när jag reser ute
              i landet får jag lyssna på dem som har drabbats.
            </seg>
            <seg xml:id="i-38dd345e81b0a5e3-0">
              Jag skulle vilja uppmana de borgerliga riksdagsledamöter som
              är här i kammaren i dag och pratar om regeringens förträfflighet,
              som ni med all säkerhet kommer att göra så småningom, att lämna
              huset ett tag. Ta en tur ut i samhället! Besök arbetsförmedlingar
              och träffa dem som har sökt 6070 jobb och inte fått något. Det
              enda de har fått under året är en tuffare a-kassa, sämre ersättning,
              sämre regelverk, dyrare egenavgift, och de går mot en jul där
              de är fattigare än någonsin. Jag tror att det är viktigt att titta
              på den här verkligheten och se hur det är.
            </seg>
            <seg xml:id="i-4299f14f801efae9-0">
              Arbetsmarknadsministern, som är här i dag vilket jag tycker är
              trevligt, verkar inte heller ha så mycket kontakt med verkligheten.
              När en journalist frågade arbetsmarknadsministern om hur han tror
              att det är att leva på en sämre a-kassa svarade han: Det är naturligtvis
              inte vad man önskar. Men vi har inte gjort allt det här för att
              jävlas med långtidsarbetslösa utan för att stärka möjligheterna
              att komma tillbaka till arbete. Då krävs ibland obehagliga åtgärder.
            </seg>
            <seg xml:id="i-d7725e3061bc6a30-0">
              Ett tydligt och klart besked till dig som är arbetslös och som
              kanske tittar på den här debatten eller läser den efteråt: Kom
              ihåg att när arbetsmarknadsministern och hans regeringskompisar
              utsätter dig för obehagliga saker är det i all välmening. Det
              är för din egen skull, så protestera inte när mattan dras undan
              fötterna och a-kasseersättningen försvinner. Det är för din egen
              skull. Det är en välgärning för att du ska få ett jobb.
            </seg>
            <seg xml:id="i-474f4edc0ba28a91-0">
              Herr talman! Nästan 400 000 personer har lämnat a-kassan, många
              för att de inte har råd att betala den höjda avgiften eller för
              att de gör bedömningen att försäkringen ändå inte kommer att fungera
              för mig, därför att jag jobbar deltid och klarar inte de nya tuffa
              reglerna, eller av andra skäl gör bedömningen att det inte är
              värt att vara med.
            </seg>
            <seg xml:id="i-9ffe7645f3602891-0">
              Jag förstår att Reinfeldt och Borg måste finansiera sina skattesänkningar
              för dem som redan är välbeställda. Men det blir ju ett dubbelfel
              när pengarna tas från dem som trots allt valt att stanna kvar
              i a-kassan, alltså dem som har straffat ut sig och av vilka regeringen
              kräver att pengarna ska tillbaka till regeringen, en fråga som
              jag inte tycker är löst. Dessutom kan man inte driva in dem, utan
              a-kassorna själva får hålla på och mala med det här. Pengarna
              ska in! Det betyder att de som har valt att stanna i a-kassan
              och vara kvar och försäkra sig också ska betala in till regeringen
              för dem som har lämnat den. Jag tycker att det finns skäl för
              arbetsmarknadsministern i dag att ge beskedet att här måste vi
              tänka om, om det är så att vi vill värna om försäkringen, värna
              om dem som är kvar och om vi vill att det ska finnas en trygghet
              för dem som finns ute i samhället.
            </seg>
            <seg xml:id="i-c46dc7177802c416-0">
              En annan del i den här budgeten som jag är mycket bekymrad över
              är naturligtvis begränsningen av deltidsstämplingen, inte därför
              att jag tycker att människor ska deltidsstämpla det är ju nästan
              bara kvinnor som gör det också utan för att jag tycker att målet
              måste vara att människor ska kunna få jobba den tid som de faktiskt
              vill göra. Det är möjligt att vi delar den uppfattningen med regeringen.
              Men vad man gör här är att man ensidigt straffar dem som är mest
              utsatta, de kvinnor som jobbar inom handeln, eventuellt inom den
              kommunala sektorn, inom Fastighets och Hotell &amp; Restaurang som
              inte får heltid som de behöver för att de ska kunna försörja sig
              och sin familj. Många gånger är de också ensamstående. Det görs
              ingenting från regeringens sida för att ställa krav på arbetsgivarna
              att försöka se till att ge dem den tid de eftersöker så att de
              kan försörja sig på sin lön. Nej, i sedvanlig ordning agerar regeringen
              precis som man har gjort under hela första året: Kläm till den
              som redan är svag och dra av ersättningen, så slipper vi deltidsstämplingen.
              Det är inte ett ord, inte en enda rad om att arbetsgivarna skulle
              behöva skärpa till sig och se till vi får mer heltider.
            </seg>
            <seg xml:id="i-0b6e188e98240285-0">
              Jag har det inte bekräftat i siffror än, men jag får rapporter
              från landet om att i många kommuner och på andra ställen där det
              har funnits heltider i deras organisationer, som är nedbrutna
              i olika ekonomiska områden, ersätts i dag heltidsanställda med
              deltidsanställda. Jag såg till och med ett reportage om en livsmedelsaffär
              där man skulle anställa fler därför att de heltidsanställda skulle
              gå ned på deltid. Det är det som sker i Moderaternas Sverige som
              det ser ut i dag. Det är det som sker när man inte ställer krav
              på arbetsgivarparten och säger att det här vill vi inte ska hända.
              Det här är en orättvis politik som förs i det här läget.
            </seg>
            <seg xml:id="i-859f9a9657bec894-0">
              Det som oroar mig mest i den budget som läggs fram är det som
              kanske väntar under nästa år. Man kan alltid spekulera i vart
              konjunkturen tar vägen. Att det är en konjunktursvängning på gång
              råder det ingen tvekan om nu. Den har vi själva sett. Kurvorna
              vänder. Framför allt vänder kurvan för de företag på exportsidan
              som känner av försämringarna mest, väldigt mycket på skogssidan.
              Där brukar man ha en konjunkturkänning i första ledet, det vill
              säga en nedtrappning.
            </seg>
            <seg xml:id="i-b266f592338b2da1-0">
              Hur djup och hur lång konjunktursvackan blir kan vi bara spekulera
              i. Vi har ännu inte sett den på arbetsmarknaden, och det är inget
              märkvärdigt, för så brukar det vara. Det finns en eftersläpning.
              En ekonomisk konjunkturuppgång kommer ganska tidigt väldigt starkt.
              Vi ser att sysselsättningen har en eftersläpning. En konjunkturnedgång
              visar sig ganska snabbt i de ekonomiska siffrorna, framför allt
              i tillväxttal och så vidare, men vi vet att sysselsättningen har
              en eftersläpning.
            </seg>
            <seg xml:id="i-f41b06bcb4fb2ba6-0">
              Det finns väldigt lite resurser i denna budget som vänder sig
              till ett skifte på arbetsmarknaden, som mycket väl kan ske under
              2008. I Ams egen rapport tror man till och med att arbetslösheten
              kommer att stiga den senare delen av 2008. Ams pekar också på
              en kraftig nedskrivning av nya jobb från drygt 100 000 till en
              halvering. Det finns väldigt lite fria resurser i den här budgeten
              till hjälp för dem som drabbas av omställningar, neddragningar
              och förändringar på arbetsmarknaden.
            </seg>
            <seg xml:id="i-544d3ef124e393bf-0">
              Jag skulle vilja säga att regeringens arbetsmarknadspolitik är
              oprövad. Det har varit glidarår på arbetsmarknaden. Vi hade en
              kraftig sysselsättningstillväxt från 2005 till 2006. Det visar
              nya siffror som kommer nu. De som gjorde bedömningar då sade att
              det skulle fortsätta 2007 om konjunkturen höll i sig. Konjunkturen
              höll i sig 2007 och blev kanske ännu starkare i början av 2007
              än vad man trodde under 2006. Sysselsättningen har också fortsatt
              att öka. Det har inte behövts någon arbetsmarknadspolitik egentligen.
            </seg>
            <seg xml:id="i-42b950862ead11a1-0">
              Arbetsmarknadsministern själv har sagt att nystartsjobben har
              ett överspill och att 70 procent av jobben skulle ha kommit i
              vilket fall som helst. Det är regeringens bedömning. Jag skulle
              tro att siffran skulle bli ännu högre om man skulle göra en neutral
              bedömning.
            </seg>
            <seg xml:id="i-53480a3bc38a12cb-0">
              Nej, arbetsmarknadspolitiken kommer att prövas den dag konjunkturen
              vänder och den dag den verkligen ska ha ett syfte och rusta dem
              som blir friställda och se till att de snabbt kan komma in i ett
              nytt jobb, kanske växla bransch och komma in i något annat. Det
              är då arbetsmarknadspolitiken får sin prövning.
            </seg>
            <seg xml:id="i-3a5dc91a80f99cf9-0">
              Sprickorna i arbetsmarknadspolitiken märks också när det vänder.
              Den stora frågan för småföretagen just nu är bristen på kompetent
              arbetskraft som kan gå in där det finns lediga jobb. Flaskhalsproblemen
              är tydliga. Det pekar småföretagarna på samtidigt som drygt 5
              procent, enligt EU:s sätt att räkna arbetslöshet, fortfarande
              är arbetslösa. Det skriks på arbetskraftsinvandring i detta läge.
              Det är den situation som råder, och det finns ingen politik att
              nå detta med.
            </seg>
            <seg xml:id="i-f26bc1f94533bb28-0">
              Ams har varit synnerligen lojala mot den nya politiken, för lojala
              i mitt tycke. Jag vet att de är lojala mot sin regering, och så
              ska det vara. Men är man ute i landet och lyssnar på arbetsförmedlare
              finns det en förtvivlan hos många av dem. De säger att de inte
              har några resurser att sätta in. Det finns inga resurser att ge
              en praktik eller en arbetsmarknadsutbildning för att de ska kunna
              komma tillbaka i sysselsättning. Det finns inget sådant; det har
              man inte. Det finns mycket lite sådant i den nya resursen.
            </seg>
            <seg xml:id="i-4eaf7fddbfe2aaf0-0">
              Jobb- och utvecklingsgarantin drar mycket resurser. Det har vi
              visat tidigare. Det blev till och med timeout tidigare under året
              när det gällde hur man skulle kunna klara detta. I mars kommer
              enligt beräkningar de första som kommer ur jobb- och utvecklingsgarantin
              som inte får vara kvar där längre. Då ska de ha någon samhällsnyttig
              åtgärd eller tjänst som de ska placeras i där vi i dag inte vet
              ett endaste dugg vad det handlar om. Jag har frågat om det i interpellationer.
              Arbetsmarknadsministern har inte kunnat ge något besked; det ska
              komma senare.
            </seg>
            <seg xml:id="i-a37b65eb6045a855-0">
              Jag träffade en som är berörd av detta som frågade: Vad händer
              med mig efter detta? Inte vet jag, fick jag säga. Regeringen vet
              inte själv och ger inga besked om vad som ska hända. Men att något
              ska hända på det området har det sagts, men vi vet inget om det.
              Det är en svaghet när man lägger fram en budget. Man aviserar
              förslag och säger vad man har tänkt sig men inte hur det ska gå
              till och hur det ska fungera i praktiken. Det är en svaghet i
              den budget som läggs fram.
            </seg>
            <seg xml:id="i-7498fe81791fb7c0-0">
              Ingen arbetsmarknadspolitik i världen kan ge sysselsättning om
              den inte är parad med rätt finanspolitik. Jag är mycket rädd för
              att den situation som råder just nu kommer att förvärra läget
              i Sverige. Vad vi ser är att exportindustrin viker och att effektiviseringen
              har stannat av. Det har varit mycket höga vinster och det brukar
              vara ett tecken.
            </seg>
            <seg xml:id="i-c956244349373aa7-0">
              Vi har fortfarande en stark inhemsk efterfrågan som nog i mycket
              kan relateras till den förda finanspolitiken. 80 miljarder i skattesänkningar
              är utlagda. Då är det klart att det finns köpkraft i samhället.
              Det gör att inflationstrycket hålls uppe starkt, trots att Riksbanken
              vid sitt nästa möte när man ska fastställa räntorna i december
              borde sänka räntan.
            </seg>
            <seg xml:id="i-3eb98a0d8e9507e8-0">
              En räntesänkning vore det bästa för industrin. Det skulle stimulera
              utvecklingen att effektivisera och investera så att man rustar
              sig ur den lågkonjunktur som är på gång. Men det kommer inte någon
              räntesänkning med det räntetryck som ligger. Skulle Riksbanken
              hålla sig till det man tidigare sagt skulle man egentligen höja
              räntan i december. Det tror jag inte att man gör, för man tittar
              på något års sikt och så vidare. Men det blir definitivt inte
              någon räntesänkning.
            </seg>
            <seg xml:id="i-57361a19159a8c94-0">
              Vi kan hamna i ett läge där vi får räntetryck och inflationstryck
              samtidigt som vi har en exportindustri som minskar. Det kan göra
              att vi hamnar i ett läge som blir mycket besvärligt under 2008.
              Det är kopplat till en budget som inte innehåller några resurser
              för vad som händer om arbetsmarknaden blir sämre under året än
              vad som har beräknats.
            </seg>
            <seg xml:id="i-c206a3e81bb50d5c-0">
              Det är en orättvis politik som förs. Enskilda människor kommer
              hårt i kläm ute i samhället. Det går inte att säga som arbetsmarknadsministern
              har sagt under hela sitt år, nämligen att vi måste se detta i
              större termer. Det är en åtgärd för att få mer sysselsättning.
              Det finns ett ansvar i Sveriges riksdag och i regeringen för den
              enskilda människan.
            </seg>
            <seg xml:id="i-0d5e9d487dc6d593-0">
              Vi debatterade i fredags om kvinnan i Luleå som skulle söka jobb
              i Karlskrona. Vi kom så långt att vi var överens, arbetsmarknadsministern,
              även om det inte höggs i sten, om att det kanske inte var riktigt
              bra att det blev på det sättet. Det finns många sådana fall. Det
              är fler som har hört av sig till mig som har utsatts för samma
              sak. Det kan inte vara rimligt att söka jobb på det sättet och
              utsätta enskilda människor för ett sådant tryck. Det är inte bra,
              och det ger en signal om att människor känner sig oroliga på ett
              sätt som vi inte vill.
            </seg>
            <seg xml:id="i-5265ffcd8d194369-0">
              Det som oroar mig allra mest med de nya a-kassereglerna är naturligtvis
              sättet på vilket ersättningarna skrivs ned, på vilket sätt regelhanteringen
              väntar och på vilket sätt man ska ta jobb. Om vi hamnar i en lågkonjunktur
              under 2008 innebär det att en LO-arbetare som tjänar kanske 22
              00025 000 i månaden, vilket man kan göra på ett LO-jobb med skifttillägg
              och så vidare, med det nya regelsystemet kommer att vara skyldig
              att ta jobb där lönen ligger till och med under 10 000 kronor
              i månaden om verksamheten läggs ned. Det är en rejäl lönesänkning.
              Visst kan man säga att han kommer ut i jobb, men vad blir konsekvensen?
            </seg>
            <seg xml:id="i-4b8485e853d5a3e0-0">
              Nu är vi tillbaka i det som vi startade detta år med. Då diskuterade
              vi också a-kassan, nivåerna och taket. De har varit en viktig
              del för att se till att hålla uppe de lägsta lönerna. Den ambitionen
              har inte regeringen. Ambitionen är nog tvärtom att få ned de lägsta
              lönerna och se till att det uppstår en låglönemarknad där människor
              tvingas att ta jobb, försämra sin standard och utsätta sig för
              en press på ett sätt som vi tidigare inte har sett i Sverige.
              Jag är mycket orolig för det.
            </seg>
            <seg xml:id="i-aeb98bda775a4d86-0">
              Det var någon som till och med sade att när de överklassnära
              tjänsterna, som man brukar kalla dem ibland, träder i kraft kan
              man använda vårdnadsbidraget till att anställa någon som städar
              hemma. Det får man dra av, och har man dessutom någon under 25
              år behöver man inte betala någon arbetsgivaravgift. Då är den
              tjänsten subventionerad i tre olika led. Det är värst vad regeringen
              är beredd att göra av med skattepengar ibland om det blir på rätt
              vis. Det finns anledning att fundera över det. Det är en orättvis
              politik.
            </seg>
            <seg xml:id="i-389937461d3c33c5-0">
              I vår budget och i våra alternativ pekar vi på vad vi vill göra.
              Mer
            </seg>
            <seg xml:id="i-11a1666639d8d5c3-0">
              arbetsmarknadsutbildning, större hänsyn och bättre a-kassa ger
              trygghet för människor och underlättar omställning och så vidare.
              Jag ska inte uppta tid med att läsa vad vi har skrivit; det är
              nog väl känt för den som har läst det. Men det är en rättvis politik
              som pekar på detta och som ger människor trygghet. Det kommer
              att skapa en bra framtid för människor.
            </seg>
            <seg xml:id="i-cfe2e23f35021332-0">
              Till sist ska jag säga att vi naturligtvis står bakom alla våra
              reservationer men att vi yrkar bifall till reservationerna 1,
              8, 17, 19 och 21.
            </seg>
            <seg xml:id="i-1d0e49e744ba3847-0">
              (Applåder)
            </seg>
          </u>
          <note type="speaker" xml:id="i-3b42cac6755d3c72-0">
            Anf. 139 JOSEFIN BRINK (v):
          </note>
          <u who="josefin_brink_fef83c" xml:id="i-c2c64ad183909936-0">
            <seg xml:id="i-11ddd93625654563-0">
              Herr talman! Jag vill inleda med att säga att jag självfallet
              står bakom alla Vänsterpartiets reservationer i betänkandet, men
              för att spara lite tid yrkar jag bifall bara till reservationerna
              nr 1, 13 och 20.
            </seg>
            <seg xml:id="i-65245c490aca7978-0">
              Mina partikamrater Torbjörn Björlund och Kalle Larsson kommer
              senare att ta upp våra synpunkter när det gäller arbetsmiljöfrågor,
              satsningar på funktionshindrades arbetsmarknad och flykting- och
              integrationsfrågor. Jag kommer att uppehålla mig mer vid den generella
              arbetsmarknadspolitiken.
            </seg>
            <seg xml:id="i-587610738992942b-0">
              Herr talman! Alla människors rätt till arbete är en kärnfråga
              för oss i Vänsterpartiet. Full sysselsättning och ett arbetsliv
              som präglas av trygga villkor, god arbetsmiljö och inflytande
              för de anställda är avgörande förutsättningar för att skapa ett
              jämlikt och jämställt samhälle. Därför genomsyras hela vår politik
              och budget av satsningar som skapar jobb i såväl privat som offentlig
              sektor. Det är konkreta och framtidsinriktade satsningar som genererar
              jobb inom byggsektor, forskning, industri och turistnäring och
              som samtidigt möter de stora behov som finns av bostäder till
              rimliga priser, miljövänlig teknik och utbyggd kollektivtrafik
              som gör det möjligt för vanliga människor att ställa om till en
              miljövänlig livsstil.
            </seg>
            <seg xml:id="i-12e8b9233574ebb1-0">
              Vi gör en stor satsning på välfärden i kommuner och landsting
              där behoven av mer personal är stora.
            </seg>
            <seg xml:id="i-7b560772be89aa1e-0">
              Vi avsätter ett utrymme för lönekostnaderna i statsbudgeten,
              medan kommuner och landsting själva avgör var behoven är som störst
              och var man behöver göra satsningar. Det kan vara barngrupperna
              i förskolan som behöver minskas. Det kan vara skolklasserna som
              behöver minskas. Kanske behövs det fler vårdare i hemtjänsten
              eller i äldreboendena. Kanske vill man ha fler personliga assistenter
              eller göra en storsatsning på bibliotek och kulturskolor. Det
              är de lokala behoven som avgör, men vi ser till att utrymmet finns.
            </seg>
            <seg xml:id="i-750aadcef4dde028-0">
              Genom den här satsningen höjer vi förstås framför allt kvaliteten
              i välfärden för alla medborgare på ett väldigt konkret sätt. Det
              är också en väldigt kraftfull och konkret satsning på minskad
              arbetslöshet och bättre arbetsvillkor för alla de undersköterskor,
              hemvårdare, lärare, sjuksköterskor, förskollärare och så vidare
              som har en alldeles för tung arbetsbörda i dag.
            </seg>
            <seg xml:id="i-e0b7419e21e2b288-0">
              År 2010 då vi har budgeterat lönekostnader för 150 000 välfärdsjobb
              med kollektivavtalsenlig lön blir kostnaden ca 29 miljarder kronor
              netto. Utöver det satsar vi 2 ½ miljard kronor per år på ett särskilt
              statsbidrag till kommunerna som ska sätta fart på arbetet med
              att minska de orättfärdiga löneskillnaderna mellan kvinnor och
              män. Vi är nämligen inte nöjda med de ojämställda löner och de
              tuffa arbetsvillkor som råder i den offentliga välfärdssektorn
              och vi har, till skillnad från regeringen, en politik som syftar
              till att göra något åt det.
            </seg>
            <seg xml:id="i-73f90219c7d5bd66-0">
              Satsningen på 150 000 fler anställda i välfärden och högre löner
              till kvinnor på drygt 30 miljarder kronor över en fyraårsperiod
              ska jämföras med att högerregeringen redan nu har sänkt skatterna
              med nära 80 miljarder kronor. Det är alltså betydligt mer än dubbelt
              så mycket. Den största andelen av de skattesänkningarna har gått
              till dem som redan tjänar mest och sitter på stora förmögenheter.
            </seg>
            <seg xml:id="i-c7d4aaa1f33d8024-0">
              Det är alltså inte en fråga om huruvida det finns pengar; det
              är en fråga om hur man vill använda dem. Regeringen tycker att
              de förmögna betalar för mycket i skatt och använder de stora överskotten
              i ekonomin till att lätta deras börda. Vi anser att det är hög
              tid för ett kvalitetslyft i välfärden och för ett lönelyft för
              underbetalda kvinnor, och det använder vi pengarna till.
            </seg>
            <seg xml:id="i-d7bfadb58db8873c-0">
              Vi vill dessutom satsa på att stärka kvinnors ställning i arbetslivet
              genom rätt till heltid, begränsning av otrygga visstidsanställningar,
              genom att föräldraförsäkringen delas lika mellan föräldrarna och
              genom utbyggd barnomsorg på obekväm arbetstid.
            </seg>
            <seg xml:id="i-8f1d94be273120dd-0">
              Dessvärre måste jag konstatera att regeringen inte har någonting
              att svara upp med när det gäller jämställdhet. I stället går man
              baklänges. Hela 66 procent av de skattesänkningar som man har
              genomfört går till män. De redan existerande klyftorna mellan
              kvinnor och män fördjupas alltså som en direkt effekt av skattesänkningarna.
            </seg>
            <seg xml:id="i-7f2955900ce30ba3-0">
              Dessutom måste ju skattesänkningarna betalas i andra ändan. Det
              priset betalas också i högre grad av kvinnor än av män då a-kassa,
              sjukförsäkring och föräldraförsäkring har urholkats liksom utrymmet
              för löneförhöjningar och nyanställningar i välfärdssektorn. Skatterabatter
              på överklassnära tjänster stjäl också resurser från en eftersatt
              välfärdssektor till förmån för städning och barnpassning hemma
              hos medarbetare i Regeringskansliet och deras klasskompisar som
              uppenbarligen inte anser att det är värt priset att betala för
              de tjänsterna.
            </seg>
            <seg xml:id="i-db8c8e82c5504775-0">
              Lägg därtill det vansinniga vårdnadsbidraget som kommer att underminera
              den kommunala barnomsorgen och förvandla kvinnor med barn till
              bidragstagare så blir bilden komplett av en politik som ökar ojämlikheten
              och diskrimineringen av kvinnor i arbetslivet. Det är svårt att
              tänka sig en mer omodern politik.
            </seg>
            <seg xml:id="i-a4248db89ca64804-0">
              Herr talman! Vänsterpartiet har konsekvent sagt nej till regeringens
              alla försämringar av a-kassan och nedmonteringen av arbetsmarknadspolitiken.
              Vi fortsätter att säga nej till redan genomförda försämringar
              och till de ytterligare försämringar som presenteras i årets budget.
            </seg>
            <seg xml:id="i-e547a57c572309ff-0">
              Vi vill ha en arbetslöshetsförsäkring som är solidariskt finansierad,
              som bidrar till att upprätthålla rimliga lönenivåer och som ger
              människor trygghet och anständiga levnadsvillor även när de råkar
              förlora sitt arbete. Med vårt förslag får 80 procent av löntagarna
              80 procent i ersättning från en försäkring som alla löntagare
              har råd att vara med i. Vi anser att det är viktigt att alla löntagare
              har möjlighet att vara med i a-kassan. Det brukar regeringen och
              arbetsmarknadsministern också säga. Men när nu över 370 000 personer
              har lämnat arbetslöshetsförsäkringen på grund av regeringens försämringar
              och man fortsätter i samma stil och stöter ut ytterligare stora
              grupper från a-kassan måste man fråga sig om regeringen verkligen
              menar allvar med att a-kassan ska vara till för alla.
            </seg>
            <seg xml:id="i-0b6fbac375b3da5b-0">
              Den senaste försämringen är urholkningen av möjligheten att stämpla
              på deltid som regeringen nu inför. Ett mer träffsäkert sätt att
              försämra redan lågavlönade kvinnors ekonomi får man leta efter.
              Det handlar om ungefär 133 000 deltids- och timanställda som i
              ett slag får sin ekonomi kraftigt försämrad. Det de har att välja
              på när de 75 stämplingsdagarna är över är antingen att gå ned
              och leva på den ynkliga lön som de får från ett deltidsarbete
              eller från en timanställning där man aldrig kan förutse hur mycket
              man kommer att ha i inkomst eller att helt enkelt säga upp sig
              och bli arbetslös på heltid för att man inte längre har råd att
              arbeta. Hur bakvänt kan det bli?
            </seg>
            <seg xml:id="i-9e45f9ef4df0c78e-0">
              I stället för att gå till roten med problemet med deltidsarbetslöshet
              och ställa krav på arbetsgivarna att de måste erbjuda heltidsjobb
              som människor kan leva på väljer regeringen att vältra över hela
              kostnaden för den här skitiga arbetsmarknaden på dem som blir
              drabbade av den.
            </seg>
            <seg xml:id="i-30eb88bf4eabbd97-0">
              Med samma klockrena konsekvens inför regeringen två extra karensdagar
              i a-kassan samtidigt som man har gett mer generösa möjligheter
              för arbetsgivarna att anställa människor på otrygga visstidskontrakt.
              Här vältrar man återigen över alla kostnader för generösare spelregler
              för arbetsgivarna på dem som drabbas av de taskiga anställningsvillkoren.
            </seg>
            <seg xml:id="i-e67e765cd4450332-0">
              Det är den röda tråden i hela den borgerliga arbetsmarknadspolitiken.
              Det nya finansieringssystemet för a-kassan bygger ju på samma
              osolidariska princip: Ju högre arbetslöshet en kassa har bland
              sina medlemmar desto mer ska kassan betala till staten.
            </seg>
            <seg xml:id="i-e91a1dfd49d1d41f-0">
              I budgetpropositionen står det att syftet med detta är att stärka
              drivkrafterna för arbetstagarorganisationer att vara ansvarsfulla
              i löneförhandlingarna.
            </seg>
            <seg xml:id="i-213b1d0164c8ecee-0">
              För den som till äventyrs lyssnar på detta och inte är van att
              läsa budgetpropositioner kan jag berätta att det i klarspråk betyder
              att om man är arbetslös ska man ta ansvar för det själv och vara
              beredd att sänka sin lön för att kunna få ett jobb. De yrkesgrupper
              som är allra hårdast drabbade av arbetslöshet ska alltså själva
              bära kostnaderna för sin egen situation.
            </seg>
            <seg xml:id="i-84bdf576af456c17-0">
              Jag menar att regeringen här väldigt öppet har redovisat att
              det faktiskt är en låglönemarknad man vill skapa av sin så kallade
              jobbpolitik.
            </seg>
            <seg xml:id="i-93dc82488b6eeaa4-0">
              För Vänsterpartiet är det här en helt förkastlig politik. Vi
              anser inte att arbetslösheten ska bekämpas genom att tryggheten
              urholkas för sjuka och arbetslösa, genom att lönerna sänks och
              genom att arbetsvillkor och arbetsmiljö försämras.
            </seg>
            <seg xml:id="i-4a6159e2faf2eaaa-0">
              Vi anser att arbetslösheten ska bekämpas genom en klok ekonomisk
              politik som skapar förutsättningar för nya jobb och genom en arbetsmarknadspolitik
              som ger människor det stöd och den hjälp de behöver för att kunna
              hitta ett nytt jobb.
            </seg>
            <seg xml:id="i-db8917f6fabe34db-0">
              Att stödja människor att hitta ett nytt jobb och rusta arbetskraften
              för att kunna komma ut på arbetsmarknaden är regeringen provocerande
              ointresserad av. Samtidigt som det enligt SCB finns 274 000 öppet
              arbetslösa i dag duggar rapporterna tätt om brist på arbetskraft
              med rätt yrkeskunskaper. Både Ams och ett flertal arbetsgivare,
              framför allt inom industrin, vittnar om att betydligt fler skulle
              kunna få ett jobb i dagsläget om det bara satsades på utbildning
              av de arbetssökande.
            </seg>
            <seg xml:id="i-7a767192ffd56443-0">
              I detta läge väljer regeringen att halvera antalet arbetsmarknadsutbildningar.
              Det är faktiskt helt obegripligt att man så lättvindigt sjabblar
              bort en historisk chans för så många arbetslösa att med hjälp
              av en arbetsmarknadsutbildning nu få möjlighet att ta de jobb
              som finns utlysta, som finns att ta, men som ingen kan ta därför
              att det saknas personer med rätt utbildning. Varför i all världen
              vill regeringen inte satsa på det som alla inblandade anser vara
              den absolut viktigaste insatsen för att kunna matcha de arbetssökande
              mot de lediga jobb som faktiskt finns?
            </seg>
            <seg xml:id="i-5149134aa6c94e97-0">
              Det enda rimliga i ett sådant läge är att i stället satsa mer
              på arbetsmarknadsutbildningar. Det är vad vi i Vänsterpartiet
              föreslår i vår budget tillsammans med fler och mer riktade anställningsstöd
              och program för dem som står allra längst från arbetsmarknaden.
              Samtidigt som arbetstillfällena fortsätter att strömma till har
              nämligen allt fler fastnat i långvarig arbetslöshet, och det har
              blivit svårare än tidigare för funktionshindrade, för långtidssjukskrivna
              och för unga utan arbetslivserfarenhet att få ett jobb därför
              att regeringens sänkta ersättningar och hårdare krav och kontroll
              av de arbetslösa inte har fungerat för dessa människor.
            </seg>
            <seg xml:id="i-a83494ffe1855b12-0">
              Vilka klantskallar som helst skulle kunna redovisa en minskning
              av arbetslösheten motsvarande den som vi nu ser. Det vore en bedrift
              att misslyckas med det i nuvarande konjunkturläge. Men för att
              verkligen komma åt det stora utanförskap som arbetslöshet och
              ohälsa skapar och bereda alla människor en plats i arbetslivet
              krävs mer än bara flax med konjunkturen. Det kräver krafttag mot
              arbetsmiljöproblem, så att man förebygger ohälsa. Det kräver tryggare
              anställningsvillkor, så att människor inte slungas ut och in i
              arbetslöshet. Det kräver ökat inflytande för de anställda på arbetsplatserna.
              Det kräver en starkare ställning för de fackliga organisationerna
              så att de kan tillvarata de anställdas rättigheter. Det kräver
              en aktiv arbetsmarknadspolitik som skapar förutsättningar för
              var och en att faktiskt hitta sin plats i arbetslivet.
            </seg>
            <seg xml:id="i-d3f973e0f911c9f7-0">
              Det är med stor bedrövelse som jag konstaterar att regeringen
              med denna budget i alla avseenden går i rakt motsatt riktning
              med sin politik och fortsätter att ägna sig åt att sparka på dem
              som ligger och som i själva verket skulle behöva ett handtag för
              att komma upp.
            </seg>
          </u>
          <note xml:id="i-2951d5db033ebda7-0">
            I detta anförande instämde Torbjörn Björlund och Kalle Larsson
            (båda v).
          </note>
          <note type="speaker" xml:id="i-9cf63f152ea0d9e0-0">
            Anf. 140 ULF HOLM (mp):
          </note>
          <u who="ulf_holm_0cd69a" xml:id="i-654278646183facd-0">
            <seg xml:id="i-747dc89071bf1773-0">
              Herr talman! Vi var ganska många som i dag lyssnade på årets
              mottagare av Nobels fredspris, USA:s före detta vicepresident
              Al Gore och FN:s klimatpanels ordförande Rajendra Pachauri, när
              de talade i riksdagens andrakammarsal. Deras budskap var solklart:
              Vi måste agera i dag för att förhindra klimatförändringarna som
              nu hotar jorden. Al Gore sade att vi har möjligheten att vara
              den generation som gör skillnad. Låt oss anta denna utmaning.
            </seg>
            <seg xml:id="i-803c20b220fb3178-0">
              Miljöpartiet har länge drivit på i klimatfrågan. Stora reformer
              genomfördes under den förra mandatperioden, bland annat skatteväxlingen,
              som Miljöpartiet lotsade igenom, med höjda energi- och klimatskatter
              samtidigt som skatten sänktes för låg- och medelinkomsttagare.
              Skatteväxlingen bidrar kraftigt till övergången från olja till
              biobränslen. Svensk skogsråvara ses i dag som en mycket värdefull
              naturresurs. Svensk bioenergiteknik går på export, och nya jobb
              skapas i energi- och miljöteknikföretag.
            </seg>
            <seg xml:id="i-f41e02a875f6bbf4-0">
              En aktiv klimatpolitik skapar nya jobb, och det är nya jobb som
              vi behöver. Framför allt i inom den privata sektorn men också
              inom den offentliga sektorn måste vi skapa förutsättningar för
              att det skapas nya jobb, samtidigt som vi antar den största utmaningen
              som vi politiker står inför, nämligen att förhindra en klimatkatastrof.
              Den utmaningen måste vi ta.
            </seg>
            <seg xml:id="i-b3736601cd8b162c-0">
              Men detta ställer också krav på att samhället tar ansvar. Samhället
              måste ställa upp med nödvändig trygghet i denna omställning. Enskilda
              människor ska inte behöva drabbas skoningslöst när ett företag
              går omkull, för företag kommer att försvinna i denna framtida
              politik samtidigt som nya företag skapas. Men för att detta ska
              fungera måste det finnas trygghet, trygghet så att en enskild
              person kan gå från ett arbete till ett annat. Det kräver omskolning,
              det kräver yrkesutbildning, och det kräver att samhället ställer
              upp för denna utmaning för framtiden och att vi underlättar den
              matchning som kommer att behövas i framtiden för personer som
              ska gå mellan olika arbeten. Detta kräver ansvar från oss.
            </seg>
            <seg xml:id="i-ff7d30785172eba1-0">
              Jag anser att regeringens politik i dessa frågor kapitalt har
              misslyckats. Det finns ingen trygghet för arbetslösa längre. Människor
              känner sig otrygga. De vågar inte gå från ett jobb till ett annat.
              Folk är rädda för att bli arbetslösa, framför allt beroende på
              att förutsättningarna för att gå vidare är sämre. Det har genomförts
              sänkningar i a-kassan nivån har sänkts kraftigt samtidigt som
              kvalifikationsreglerna när det gäller att få vara kvar och kunna
              få del av a-kassan kraftigt har försämrats. Detta är ingen bra
              utgångspunkt för att möta klimatförändringarna och skapa trygghet
              för människor.
            </seg>
            <seg xml:id="i-16ecdb7dc8e0d2e5-0">
              Det är tydligt var regeringen står i dessa frågor, nämligen att
              arbetslösa är lata och att sjuka bara fuskar. Miljöpartiets grundsyn
              är precis den motsatta. Människor vill vara med och delta i samhället.
              Människor som står utanför arbetsmarknaden behöver stöd, kompletterande
              utbildning och omskolning för att komma vidare och komma tillbaka
              till arbetslivet. Människor som är sjuka behöver rehabilitering,
              vård och omsorg för att återigen kunna kliva in på arbetsmarknaden.
            </seg>
            <seg xml:id="i-53345c3701b266e4-0">
              Herr talman! Sverige befinner sig på toppen av en högkonjunktur,
              eller är kanske på väg från toppen. Det finns mängder av yrken
              som nu är bristyrken. Industrin kräver bland annat, som det stod
              i Sydsvenska Dagbladet i går, att jobben blir fler. Men samtidigt
              skapas det flaskhalsar överallt. Det handlar om civilingenjörer
              på bygg- och anläggning, distriktssköterskor, elmontörer och så
              vidare. Det behövs omskolning. Samtidigt vet vi att närmare en
              miljon människor inte har ett arbete i dag. Många av dem skulle
              kunna ta ett jobb, på hel- eller deltid, för att komma tillbaka
              och vara med i den omställning som nu sker.
            </seg>
            <seg xml:id="i-675613bb59250b03-0">
              I det läget är det därför ytterst oansvarigt att dra ned på åtgärdsprogrammen
              i en sådan omfattning som regeringen föreslår. Om inte mycket
              aktiva åtgärder sätts in för att klara människor i den gruppen
              riskerar många som i dag står utanför arbetsmarknaden att aldrig
              komma tillbaka. Är det den politiken som vi vill ha? Nej, absolut
              inte. Regeringen gör ett stort misstag här. Miljöpartiet föreslår
              därför att de flesta platserna behålls i arbetsmarknadsprogrammen.
            </seg>
            <seg xml:id="i-96b64586f8396a15-0">
              Herr talman! Jag måste erkänna att inte alla Ams program är de
              bästa. Men väldigt många är också lyckade. De som hör av sig till
              oss politiker är ofta de som inte har varit nöjda med Amsutbildningen.
              Men samtidigt finns det tusentals som faktiskt klarar att gå en
              Amsutbildning och få ett nytt jobb. Därför måste vi fortsätta
              att jobba med att få bättre Amsplatser och bättre coachning på
              individnivå än som har funnits hittills. Miljöpartiet tror på
              denna politik.
            </seg>
            <seg xml:id="i-0df8c2efdd1faa09-0">
              En annan sak som regeringen nu drar ned på är ett stöd till nyföretagande
              starta-eget-programmet. Man drar ned väldigt mycket på det anslaget
              nu. Det är ett av de bästa projekten som har funnits i Ams regi,
              att människor ska kunna skapa ett eget företag och själva bestämma
              över arbetstider, vad de vill göra och lyckas med detta. Detta
              borde vi stödja, inte minst därför att det har varit så lyckosamt.
              Men detta anslag drar regeringen nu ned på väldigt mycket. Miljöpartiet
              vill behålla anslaget.
            </seg>
            <seg xml:id="i-ea26fd970a247737-0">
              Regeringen drar också ned på ersättningsnivåerna för dem som
              ska delta i regeringens jobb- och utvecklingsgaranti. Miljöpartiet
              menar att det är dags att öka ersättningen i stället. Det är orimligt
              att människor som deltar i aktiviteter som syftar till att bryta
              arbetslösheten får mindre inkomster än när de är arbetslösa. Det
              kan inte vara rimligt. Vi från Miljöpartiet föreslår därför att
              människor som har a-kassa och deltar i jobb- och utvecklingsgarantin
              ska vara berättigade till en ersättning på 80 procent av tidigare
              dagsförtjänst.
            </seg>
            <seg xml:id="i-a485955907e7f49f-0">
              I fredags hade jag en interpellationsdebatt med arbetsmarknadsministern
              gällande rätten att begränsa sökområdet när man söker jobb. Det
              förslag som nu finns om en förändring är totalt fel. Vi kan inte
              tvinga människor att fullständigt bryta upp från familj och hem
              för att få ett jobb.
            </seg>
            <seg xml:id="i-2b55cec10ef36bc7-0">
              Det måste finnas någon anständighet. De första veckorna eller
              månaderna ska man kunna söka jobb enbart i sitt närområde just
              för att rädda familjen. Hur familjen sedan ser ut är en annan
              historia. Parrelationer kan man kanske också tala om. Jag tror
              att regeringen är helt fel ute, i alla fall när det gäller den
              biten.
            </seg>
            <seg xml:id="i-03f7cfe7c6428cb4-0">
              Sedan kommer vi till punkten om att regeringen vill försämra
              för deltidsstämplande, deltidsarbetslösa. Tillsammans med Socialdemokraterna
              och Vänstern har vi en reservation om det. Vi i Miljöpartiet anser
              att det är fel att begränsa denna möjlighet. Med all tydlighet
              klargör vi att regeringen anser att löntagarna ska betala arbetsgivarnas
              ovilja att anställa på heltid.
            </seg>
            <seg xml:id="i-4a85652d44376339-0">
              Det finns många olika sätt att försöka få arbetsgivare att anställa
              på heltid. Men ett förslag som lägger hela bördan på den enskilda
              arbetstagaren är inte rätt politik. Det måste också finnas ett
              ansvar för arbetsgivaren när det gäller att se till att framför
              allt de kvinnor som i dag jobbar på deltid kommer upp till heltid.
              Ansvaret måste delas.
            </seg>
            <seg xml:id="i-221860adc933dcf1-0">
              Den politik som nu förs att hela ansvaret ska läggas på den enskilda
              löntagaren är inte rätt. Dessutom är det ett stort slag mot jämställdheten
              just därför att de flesta som i dag stämplar upp från deltid till
              heltid är kvinnor. Ojämställdheten i regeringens politik är tydlig.
            </seg>
            <seg xml:id="i-524dcb841283dc83-0">
              Jag vill också lyfta fram ett favoritämne för folkpartisterna,
              nämligen Miljöpartiets förslag om friåret. Jag tror att det är
              väldigt viktigt att det skapas en möjlighet för den anställde
              att ta ett friår det kan också kallas för någonting annat eller
              i alla fall en liten paus från det arbete man har för att pröva
              på ett nytt jobb eller för att förebygga ohälsa.
            </seg>
            <seg xml:id="i-72ed702a1173a01f-0">
              Ett sådant förslag kan se ut på många olika sätt. Miljöpartiets
              förslag är friåret som visat sig vara väldigt bra för dem som
              tagit det. Det har också skapat möjligheter för personer som varit
              arbetslösa att gå in på den anställdes plats ett tag och därmed
              få in en fot på arbetsmarknaden. En sådan politik borde få fortsätta.
              Vi föreslår därför att friåret återinförs.
            </seg>
            <seg xml:id="i-c19422127ebefa14-0">
              Herr talman! Vi behöver en politik för lika rättigheter. Jobbet
              för att motverka diskriminering i samhället måste fortsätta. Miljöpartiet
              har lyckosamt lyft fram antidiskrimineringsarbetet och har varit
              med och bildat antidiskrimineringsbyråer på flera ställen i landet.
              Vi vill att den politiken ska fortsätta.
            </seg>
            <seg xml:id="i-7f67d422550e7a66-0">
              Vi välkomnar regeringens förslag om att till de integrationspolitiska
              målen lägga en punkt om ett samhälle fritt från diskriminering.
              Tyvärr saknas konkreta förslag i politiken som innebär att man
              lever upp till föreslagna mål. Målet i sig tycker Miljöpartiet
              är positivt.
            </seg>
            <seg xml:id="i-23cdf3215cef8a28-0">
              Miljöpartiet anser att det är viktigt att alla kommuner solidariskt
              delar det nationella ansvaret för flyktingmottagandet. Vi i Miljöpartiet
              blir alltmer bekymrade över dagens situation där ett fåtal kommuner
              tar emot allt fler flyktingar medan andra kommuner inte tar emot
              en enda flykting. Det är självklart att dessa kommuner ser svårigheter
              med att ansvara för hela Sveriges flyktingmottagning.
            </seg>
            <seg xml:id="i-ebafcb4c9b4d4582-0">
              Vi tror inte att denna situation är bra för den enskilda flyktingen
              som kommer till Sverige. Vi anser att det är viktigt att anlända
              flyktingar så snabbt som möjligt ges chansen att bli aktiva och
              respekterade i det svenska samhället. Då är det mycket viktigt
              att underlätta inträdet på arbetsmarknaden.
            </seg>
            <seg xml:id="i-c97f97d792e7be35-0">
              Vi tror inte på regeringens metod med individbaserade stimulansersättningar.
              I stället vill vi att fler kommuner ska stimuleras till flyktingmottagande
              genom ett ökat bidrag till kommunerna för att uppmuntra dessa.
              I dag finns det inga medel i regeringens budget för detta, vilket
              vi djupt beklagar eftersom vi har ett ansvar för att allt fler
              kommuner delar på detta gemensamma solidariska ansvar.
            </seg>
            <seg xml:id="i-e87b5dba73f2ef42-0">
              När det gäller arbetsmiljöfrågorna drog regeringen ned ganska
              mycket förra året. Det handlar här om 50 miljoner, vilket inneburit
              att 100 tjänster avvecklats på myndigheten. I denna budgetproposition
              inför nästa år fortsätter regeringen att dra ned med ytterligare
              33 miljoner kronor.
            </seg>
            <seg xml:id="i-97dbaf2e87b53ec6-0">
              Vi i Miljöpartiet tror att det är helt fel politik. Vi tror att
              det behövs mer pengar till arbetsmiljöfrågorna. Vi måste uppmuntra
              företagen till att ta ett större ansvar för arbetsmiljöfrågorna
              detta för att personer inte ska bli utbrända, inte ska utsättas
              för olyckor i arbetet och så vidare. För detta behövs det ett
              ordentligt arbete. Vi i Miljöpartiet föreslår att minst 150 nya
              tjänster inrättas på detta område just för att främja ett systematiskt
              arbetsmiljöarbete.
            </seg>
            <seg xml:id="i-e4d9fe26e0103d82-0">
              Också i fråga om jämställdhetsarbetet är det väldigt mycket som
              vi saknar i regeringens förslag. Lika lön för lika jobb borde
              vara en självklarhet. Några extra resurser för att se till att
              företagen faktiskt arbetar med detta och lever upp till lagen
              finns tyvärr inte.
            </seg>
            <seg xml:id="i-1c4b386bc54ca4b2-0">
              Mäns våld mot kvinnor är också ett stort område för vilket det
              saknas ekonomiska resurser i budgeten. Det har nu kommit ett förslag
              till handlingsplan, men vi anser inte att det är tillräckligt.
              I vår budget har vi lagt till pengar till särskilda jämställdhetsåtgärder.
              Tyvärr verkar utskottet inte tillstyrka det, vilket jag beklagar.
            </seg>
            <seg xml:id="i-8128790b235726dc-0">
              Herr talman! Som en sista punkt vill jag lyfta fram det sociala
              företagandet. Vi var många som förra veckan var på ett seminarium
              som handlade om sociala företag och om hur viktiga de är i samhället.
              Som ett komplement till den privata och den offentliga sektorn
              behövs det fler sociala företag. Detta kan också vara ett väldigt
              effektivt sätt att få in personer som i dag står långt från arbetsmarknaden
              så att de känner att de är nyttiga i samhället och får delta i
              arbetslivet på sina villkor.
            </seg>
            <seg xml:id="i-4cdd528e21686562-0">
              Vi har därför en reservation, reservation 15 om sociala företag,
              som jag yrkar bifall till. I reservationen säger vi att vi anser
              att det är viktigt att tydliggöra företagandet som ett instrument
              inom arbetsmarknadspolitiken.
            </seg>
            <seg xml:id="i-0450f4e9015a0cd7-0">
              Även om riksdagen inte bifaller detta förslag hoppas jag att
              regeringen tar till sig detta med sociala företag och att man
              ökar här och jobbar tydligare med detta än vad som hittills varit
              fallet. Vi har mycket att lära av många länder i EU inom detta
              område när det gäller att också få in EU-politiken under detta
              utskott.
            </seg>
            <seg xml:id="i-e7970f6601163b36-0">
              När det gäller själva budgeten deltar inte vi i beslutet. Vi
              har ett särskilt yttrande. Jag vill ändå yrka bifall till reservation
              1 som Socialdemokraterna, Vänsterpartiet och Miljöpartiet har
              gemensamt och som gäller deltidsarbetslösa.
            </seg>
          </u>
          <note type="speaker" xml:id="i-3625ad4d7e9acd8a-0">
            Anf. 141 CATHARINA ELMSÄTER-SVÄRD (m):
          </note>
          <u xml:id="i-449c64e661182dd9-25" who="unknown">
            <seg xml:id="i-c912ccf2b4ca28ea-0">
              Herr talman! Efter år av socialdemokratiskt styre uppfattas varje
              förändring som vi gör som ett fel, som att vi bryter en norm.
              Men klart är att vi måste våga förändra för att människor ska
              få en chans att komma tillbaka. Allt annat vore ett svek.
            </seg>
            <seg xml:id="i-290c9709cec692f3-0">
              Syftet med alliansens politik är att lägga grunden för en långsiktigt
              sund ekonomisk utveckling, skapa utrymme för välfärd samt öka
              makten för enskilda och familjer i deras vardag.
            </seg>
            <seg xml:id="i-9160365382846fa6-0">
              Bara genom att bryta utanförskapet och skapa nya jobb i fler
              och växande företag kan välfärden säkras.
            </seg>
            <seg xml:id="i-a36867ebdea4d6fd-0">
              Våra förslag i denna budget är ytterligare steg för att göra
              det mer lönsamt att arbeta, ännu enklare att anställa och ännu
              mer attraktivt att starta och driva företag.
            </seg>
            <seg xml:id="i-cc6ec8b06e2e02a9-0">
              Det går en stor skiljelinje mellan oss i alliansen och den splittrade
              vänsteroppositionen.
            </seg>
            <seg xml:id="i-b6a66a89e1944efd-0">
              Vi vill göra det mer lönsamt att arbeta. Oppositionen vill göra
              det mer lönsamt att inte arbeta.
            </seg>
            <seg xml:id="i-2d31eb7fb690cb56-0">
              Vi sänker skatterna för dem som tjänar minst. Oppositionen vill
              höja ersättningarna för dem som tjänar mest.
            </seg>
            <seg xml:id="i-ac64d770056778a2-0">
              Tolv år av vänsterpolitik gav det orättvisa resultatet att människor
              hamnade utanför. Färre fick jobb trots flera år av god ekonomisk
              tillväxt, och klyftorna ökade markant. Detta drabbade särskilt
              unga, kvinnor och dem med utländsk bakgrund.
            </seg>
            <seg xml:id="i-a7872e55ba495bea-0">
              Det fanns en grupp som blev mindre fattig under den tidigare
              tolvårsperioden och det var ensamstående män med barn.
            </seg>
            <seg xml:id="i-d7cb9307da8f8449-0">
              Herr talman! En sak har det splittrade vänstergänget i alla fall
              gemensamt de har inte några nya idéer om hur fler ska få riktiga
              nya jobb. Socialdemokraterna vill med sin gamla politik lösa de
              nuvarande problemen. Det är en återställare som bara kan bli en
              rejäl baksmälla.
            </seg>
            <seg xml:id="i-01722132687e0808-0">
              Man vill höja a-kassan, höja taket och förlänga tiden för ersättning.
              Det är åtgärder som visat att de inte får tillbaka människor eller
              tillräckligt ökar rörligheten.
            </seg>
            <seg xml:id="i-92b2431d336a3af4-0">
              Man vill att fler ska vara i åtgärder, något som tidigare låst
              ute människor från att ta jobb i en högkonjunktur, precis som
              vi har nu.
            </seg>
            <seg xml:id="i-b442d89b439712d8-0">
              Man vill att det ska vara mer kvar av lönen men att det bara
              ska gälla miljardärerna, inte dem som tjänar minst. Det gör att
              steget från bidrag till lön åter skulle minska, och incitament
              till jobb tappas.
            </seg>
            <seg xml:id="i-a695bd45dfa8a95c-0">
              Alla som tjänar minst 19 000 kronor ska betraktas som höginkomsttagare
              enligt Socialdemokraterna, och det är de som ska betala återställarkalaset.
              Vill inte Socialdemokraterna att LO-hushållen ska kunna leva på
              sin lön?
            </seg>
            <seg xml:id="i-574f38dec59cab4e-0">
              Herr talman! Vänsterpartiet däremot tror att arbetslösheten bäst
              löses genom att fler anställs i offentlig sektor. Men om det vore
              alternativet på allvar, Josefin Brink, varför inte anställa alla
              arbetslösa där? Eller har verkligheten kommit i kapp? Nu föreslås
              bara 150 000 jobb till skillnad från vallöftets 200 000. Om Vänstern
              dessutom menade allvar med sin oro om låglönejobb borde de ha
              avsatt pengar för att räcka till anständiga löner. Så är ju inte
              fallet.
            </seg>
            <seg xml:id="i-dafcbb93e1591eba-0">
              Hur ska Socialdemokraterna på allvar kunna regera med ett parti
              som vill återskapa planekonomin och samtidigt skapa 150 000 låglönejobb
              i offentlig sektor, vilket särskilt kommer att drabba kvinnorna?
            </seg>
            <seg xml:id="i-c2199301129bdf30-0">
              Miljöpartiet för sin del avvisar centrala delar av vår politik.
              I stället vill även de betala för att människor ska ta ledigt
              eller jobba lite mindre. Som ett steg i att göra det mindre lönsamt
              att arbeta vill Miljöpartiet införa en marginalskatt för alla
              som arbetar och tjänar 2 700 kronor i månaden eller mer.
            </seg>
            <seg xml:id="i-61aefee627d2f418-0">
              Herr talman! Tillsammans med mina alliansvänner delar vi upp
              dagens debatt så att den ska bli tydlig utifrån flera perspektiv.
              Utgiftsområdena 13, som handlar om arbetsmarknad, och 14, som
              handlar bland annat om arbetsliv, omfattar 63 miljarder. Det motsvarar
              knappt 14 500 kronor per person som i dag är faktiskt sysselsatt,
              alltså nästan en månadslön efter skatt per år. Det kostar att
              ha människor arbetslösa på fler än ett vis.
            </seg>
            <seg xml:id="i-713539e6a18cee30-0">
              Jag tänkte börja med politikområdet arbetsmarknadspolitik. Det
              är glädjande att omvandlingen av Arbetsmarknadsverket till den
              nya myndigheten Arbetsförmedlingen fortgår som planerat. Från
              nästa år blir det än mer tydligt fokus på en effektiv matchningsprocess
              mellan arbetssökande och arbetsgivare. Arbetsförmedlarna är, Sven-Erik
              Österberg, glada över det, i alla fall de som vi har träffat.
            </seg>
            <seg xml:id="i-1c48c424152e6917-0">
              När det gäller arbetslöshetsförsäkringen går vi vidare med förslag
              så att den inte blir en långvarig försörjning som motverkar arbetslinjen.
              Vi ser även att vår sammantagna politik nu ger resultat. Sysselsättningen
              ökar och arbetslösheten ligger på sin lägsta nivå på flera år.
            </seg>
            <seg xml:id="i-7fbdde8062adae60-0">
              I Aftonbladet i dag, som jag har med mig här, står det: Regeringen
              slår rekord i arbete. Så ser det ut.
            </seg>
            <seg xml:id="i-a947cc2e8b5858e9-0">
              När efterfrågan på arbetskraft ökar borde mängden arbetsmarknadspolitiska
              program och insatser minska. Fokus måste ligga på dem som står
              längst bort. Det är en prioritering som vi har valt. Nystartsjobb,
              jobb- och utvecklingsgarantin för långtidsarbetslösa, nyfriskjobb
              för långtidssjukskrivna, en jobbgaranti för långtidsarbetslösa
              ungdomar och instegsjobb för nyanlända är prioriterade stödinsatser
              för människor som annars fortfarande riskerar utanförskap.
            </seg>
            <seg xml:id="i-e5a7879f41a78e49-0">
              Det finns två viktiga fördelar med våra förslag, till skillnad
              från oppositionens tidigare åtgärder. De innehåller mer individuellt
              anpassade åtgärder och kan förväntas att med större precision
              leda till att den arbetslöses position på arbetsmarknaden förstärks.
              De leder till riktiga, behövda jobb med avtalsenlig lön.
            </seg>
            <seg xml:id="i-a149a85c2ac9a3ca-0">
              Vi har dessutom utökat antalet lönebidrag med 2 000 platser,
              och det gäller också drygt 1 000 platser i Samhall.
            </seg>
            <seg xml:id="i-e7caff0fcb19cdbe-0">
              Herr talman! Vidare när det gäller politikområdet integration
              konstaterar vi att den förra regeringens mandatperiod endast lett
              till blygsamma resultat. De sociala och ekonomiska klyftorna mellan
              grupper med svensk respektive utländsk bakgrund har förblivit
              oförändrade eller vidgats under de senaste åren. Arbete och egen
              försörjning är den enskilt viktigaste faktorn för att bryta utanförskapet.
            </seg>
            <seg xml:id="i-4a060de270b7d836-0">
              Med våra tidigare beslutade insatser för fler i arbete är förutsättningarna
              goda för integrationspolitiska effekter. Dessutom kommer regeringens
              kunskapssatsning i skolan att komma dem till del som inte har
              svenska som modersmål. Inom kort kommer även ett förslag om en
              ny diskrimineringslag.
            </seg>
            <seg xml:id="i-a5ed8fe5b15993cd-0">
              Herr talman! Utgiftsområde 14, arbetsliv, omfattar förvisso mindre
              i pengar men är inte desto mindre angeläget. Arbetsmiljö och övriga
              arbetsvillkor har stor betydelse för att människor ska kunna och
              vilja arbeta utifrån sina förutsättningar.
            </seg>
            <seg xml:id="i-8af616c7aacf2d0d-0">
              Arbetsmiljöarbetat ska förebygga ohälsa och olycksfall men även
              bidra till att utveckla verksamheter och individer.
            </seg>
            <seg xml:id="i-c7e62924bd6f0b94-0">
              Regeringen har tagit ett initiativ till ett arbete för att ta
              fram underlag för hur den framtida arbetsmiljöpolitiken ska utformas.
              Arbetet kommer att ske i bred samverkan med bland annat arbetsmarknadens
              parter och andra aktörer på området.
            </seg>
            <seg xml:id="i-c73fe42d236055bb-0">
              Besparingar har gjorts och kommer att genomföras på myndigheter,
              däribland Arbetsmiljöverket. Det ger viktiga förutsättningar för
              att minska den statliga byråkratin och inte minst för att få fler
              i arbete. Det är viktigt även ur ett hälso- och arbetsmiljöperspektiv.
              Men allt behöver inte göras som det alltid har gjorts.
            </seg>
            <seg xml:id="i-37d5b2d6e118d889-0">
              När det gäller företagshälsovård har den en viktig roll i det
              förebyggande arbetsmiljöarbetet. Därför är regeringens initiativ
              och satsning på en utbyggd företagshälsovård och tillhörande utbildning
              välkommen.
            </seg>
            <seg xml:id="i-85827b246f5d0e8a-0">
              Jag tänkte tala lite grann om jämställdhet, som är ett politikområde
              som vi också behandlar inom utskottet. Det är viktigt att motverka
              och förändra system som konserverar fördelning av makt och resurser
              mellan könen. Vi får ett bättre samhälle när män och kvinnor delar
              makt och inflytande i alla delar av samhällslivet.
            </seg>
            <seg xml:id="i-7acc99264956dd3d-0">
              Regeringen har nyligen överlämnat till riksdagen en handlingsplan
              för att bekämpa mäns våld mot kvinnor, hedersrelaterat våld och
              förtryck samt våld i samkönade relationer. Det är en handlingsplan
              som innehåller 56 åtgärder inom 6 insatsområden. 800 miljoner
              kronor avsätts under mandatperioden.
            </seg>
            <seg xml:id="i-39f20cdd5fb112b0-0">
              Avslutningsvis, herr talman! Vi står inför en fantastiskt stor
              utmaning som kan bli vår möjlighet om vi hanterar den rätt. Det
              gäller vår demografi, den ålderstruktur som finns. Vi blir allt
              äldre och friskare, vilket gör att livslängden ökar. Detta gör
              att människor som är i arbetsför ålder måste arbeta under så lång
              tid som möjligt och efter sin bästa förmåga. Därför är jobblinjen
              i fokus i allt vi gör.
            </seg>
            <seg xml:id="i-655f1e0f950022ea-0">
              För att bryta den socialdemokratiska norm vi alla har ärvt måste
              vi sätta fokus på att människor har ett eget ansvar. Vi ska ge
              dem verktygen för att de ska kunna ta detta ansvar. Det är därför
              som vi för en politik som ger människor mer makt över sin egen
              vardag.
            </seg>
          </u>
          <note xml:id="i-9e155e29ca301076-0">
            Därmed yrkar jag bifall till utskottets förslag.
          </note>
          <note type="speaker" xml:id="i-607b0686a13ce630-0">
            Anf. 142 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-1">
            <seg xml:id="i-bdf34e6bbaedc468-0">
              Herr talman! Catharina Elmsäter-Svärd beskriver effekterna av
              regeringens politik på ett sätt som nästan får mig att tro att
              hon tror på det själv. Hon talar om att skattesänkningar är riktade
              till framför allt låg- och medelinkomsttagare. SCB har pekat på
              att 70 procent av de skattesänkningar som har genomförts har gått
              till de 2530 procent av befolkningen som tjänar mest.
            </seg>
            <seg xml:id="i-ba3e9d4053a2e0f6-0">
              SCB har gjort en annan undersökning som visar på hur klyftorna
              har förändrats över tiden. Det har varit en viss ökning av klyftorna
              under flera år. Det tror jag hänger samman med lönebildningsfrågor,
              med större möjligheter för starka grupper att ta för sig mer i
              lönebildningen. Men under 2007 sticker kurvan rakt upp. Bland
              annat bidrar hela fastighetsskattefrågan till detta.
            </seg>
            <seg xml:id="i-df8da501867ee17e-0">
              Fastighetsskatten skulle bort. 220 000 fastighetsägare får ökad
              avgift. Det gäller framför allt låg- och medelinkomsttagare som
              bor ute i landet. Dina väljare i Danderyd och Täby, Catharina
              Elmsäter-Svärd, är de stora vinnarna. De tillhör inte de fattiga
              i samhället.
            </seg>
            <seg xml:id="i-0a362eaf4dc8f44c-0">
              Ni pratar mycket om förändring. Jag tycker inte heller att förändring
              är fel. Men förändring under den här regeringsperioden handlar
              bara om försämring för stora delar av svenska folket. Vad får
              den arbetslöse eller den sjuke för ökad makt över sin vardag när
              man bara får försämrade villkor, försämrade ersättningsnivåer,
              ingen hjälp vid den arbetsförmedling som ska göra neddragningar,
              500 miljoner mindre i anslag? Det här håller på att verkställas
              nu.
            </seg>
            <seg xml:id="i-1a2b858f57d5ec46-0">
              Jag vet inte vilka arbetsförmedlare du träffar ute, men när jag
              frågar om de kan coacha, om varje arbetslös kan få en egen coach,
              skrattar de mig i ansiktet och säger: Herregud, hur ska det gå
              till på den här arbetsförmedlingen? Vi får inte ersätta dem som
              har slutat. Vi ska förmodligen omorganiseras, och kontoret försvinner
              eftersom det ska gå upp i ett annat och resurserna blir mindre.
              Det är verkligheten ute i landet, Catharina Elmsäter-Svärd.
            </seg>
          </u>
          <note type="speaker" xml:id="i-23caba44ab9a90b2-0">
            Anf. 143 CATHARINA ELMSÄTER-SVÄRD (m) replik:
          </note>
          <u xml:id="i-449c64e661182dd9-26" who="unknown">
            <seg xml:id="i-1017f4dfa2a375d5-0">
              Herr talman! När jag träffar arbetsförmedlare är de nöjda med
              att de får jobba med att förmedla arbeten och inte fördela åtgärder.
              De tycker dessutom att nystartsjobben, en rättighet som de som
              har stått utanför länge bär med sig, är ett bra verktyg. Det är
              tydligt att jobba med.
            </seg>
            <seg xml:id="i-0d18a349f214e542-0">
              De olika förslag som vi har kommit med under året har inte fullt
              ut satts i sjön. Vi har beslutat om flera olika saker, inte minst
              ungdomsgarantin som infördes från och med förra veckan. Det är
              klart att allt hade varit mycket bättre om vi hade fått igen de
              tolv förlorade åren redan efter en vecka i regeringsställning.
              Men så är inte verkligheten, Sven-Erik Österberg.
            </seg>
            <seg xml:id="i-2e0fe1bc86ac4a18-0">
              Vi har ett antal riktade insatser för dem som står riktigt långt
              borta, för dem som har glömts bort under tolv års tid trots god
              ekonomisk tillväxt. Vi vet att nystartsjobben till stor del har
              gått till dem med utländsk bakgrund, till dem med funktionshinder
              och framför allt till ungdomar. Det gäller särskilt de som har
              stått utanför länge.
            </seg>
            <seg xml:id="i-193aa4dafb5c783e-0">
              När det gäller skattesänkningarna har vi genomfört den största
              revolutionen för låg- och medelinkomsttagare någonsin. Den tusenlapp
              nästan som de får i handen efter nästa jobbskatteavdrag krävs
              det rätt många avtalsrörelser för att ens en gång komma i närheten.
            </seg>
            <seg xml:id="i-787c2a7d521bc24c-0">
              Vad Sven-Erik Österberg gjorde under förra mandatperioden var
              att sänka skatten för miljardärerna och ta bort arvs- och gåvoskatten.
              Ert återställarpaket innebär indirekt en skattehöjning.
            </seg>
            <seg xml:id="i-055282f50ac7711f-0">
              När ska ni tala om för LO-hushållen, Sven-Erik Österberg, hur
              många hundralappar fler i månaden ni tänker höja skatten med nästa
              mandatperiod om ni vinner?
            </seg>
          </u>
          <note type="speaker" xml:id="i-ef532fe6952074e1-0">
            Anf. 144 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-2">
            <seg xml:id="i-8861f875aab0a4b8-0">
              Herr talman! Det behöver vi inte tala om för LO-medlemmarna i
              det här läget. Däremot talar vi om för dem att när de riskerar
              att förlora jobbet ska de ha en försäkring som de vet att de kan
              överleva på. Den ska innebära att de inte behöver sälja bilen,
              inte flytta från huset, inte göra stora ingrepp i familjen. Det
              är fråga om den våndan.
            </seg>
            <seg xml:id="i-b9dc1bee6221aa54-0">
              Jag skulle vilja gissa hur många svenskar som just nu sitter
              och våndas inför denna jul därför att de har fått ett a-kassebesked
              om en kraftig nedtrappning. Det kan vara fråga om förtidspensionärer
              som ser att de är maktlösa. Alla är inte nyfriska och kan ta ett
              jobb. Försäkringskassan bedömer att de utgör 1517 procent. Resten
              har en sådan skada eller åkomma att de inte kan komma tillbaka.
              Dem klämmer ni till. Ni pratar om den arbetande befolkningen och
              tusenlappen. Du vet själv, Catharina Elmsäter-Svärd, att den äts
              upp av a-kasseavgiften, som nu blir ännu högre med er budget riktad
              till kvinnor i hotell- och restaurangbranschen och fastighetshandeln.
              De ska nu betala sin egen arbetslöshet en gång till. Det är så
              ni riktar detta. Det är dem ni piskar på. Det blir bara lite kvar
              för dem. De som dessutom är deltidsarbetslösa får knappt någonting
              kvar över huvud taget utan kanske till och med går på minus. Det
              är det som utgör segregeringen i samhället.
            </seg>
            <seg xml:id="i-7ec92755876d8466-0">
              Sedan gör man en kalkyl och visar på skattesänkningar på 80 miljarder
              och säger att det är låg- och medelinkomsttagarna som har fått
              dem. Det är inte sant. SCB pekar på att 70 procent av skattesänkningarna
              har gått till de 2530 procent av befolkningen som har de bästa
              inkomsterna i samhället. Sådan är fördelningen. Det är därför
              klyftorna ökar så radikalt. Det finns ingenting i denna budget
              som visar att klyftorna skulle minska i samhället totalt sett.
            </seg>
            <seg xml:id="i-6aa540ceb24ab3b4-0">
              De tycker att det är roligt att förmedla jobb. Javisst, det är
              väl kul att förmedla jobb till dem som är lättanställda eller
              kan skaffa jobb själva. Men hur är det med dem som ska gå in på
              en samhällsnyttig tjänst? Ska de parkeras i något slags evigt
              utanförskap tills de kommer till pensionsåldern? Ger man upp hoppet?
              Är det den signalen ni ger dessa människor?
            </seg>
          </u>
          <note type="speaker" xml:id="i-792d33d9bd31e965-0">
            Anf. 145 CATHARINA ELMSÄTER-SVÄRD (m) replik:
          </note>
          <u xml:id="i-449c64e661182dd9-27" who="unknown">
            <seg xml:id="i-f9d0886788a449c1-0">
              Herr talman! Vi har haft en period när människor som har mått
              dåligt inte har fått chans till rätt vård för att kunna komma
              tillbaka. Vi har haft en period när människor har vantrivts på
              sitt arbete, har blivit långtidssjukskrivna och till slut blivit
              tvingade att gå till förtidspension eftersom det inte har funnits
              möjligheter till ett bättre samarbete mellan försäkringskassa,
              arbetsförmedling eller rätt rehabilitering. Det är det vi nu ska
              ändra på med våra förslag.
            </seg>
            <seg xml:id="i-d96b1958a4b47c4b-0">
              Jag tycker att Sven-Erik Österberg borde vara glad åt att som
              det ser ut nu, tack vare regeringens jobbpolitik, ökar skatteintäkterna
              i kommunerna. Den disponibla inkomsten ökar i hushållen. Pensionärerna
              får höjd pension nästa år tack vare att fler är i arbete. Det
              är något som de inte skulle komma upp i ens med den tvåtusenkrona
              som ni försöker locka med i er budget. Vi gör insatser direkt
              riktade till människor som står utanför. Vi talar om vad vi ska
              göra, och vi gör så att det blir verkligt för människor.
            </seg>
            <seg xml:id="i-206aa1f7086e98a2-0">
              Därför, herr talman, är det lite fascinerande att oppositionen,
              här i egenskap av Socialdemokraterna, bara kan häva ur sig farhågor
              för människor men, som Sven-Erik Österberg säger, inte behöver
              tala om för LO-hushållen vad man ska göra nu. Om Sven-Erik Österberg
              hade haft en chans att svara skulle jag ha velat fråga honom när
              man tänker göra det.
            </seg>
          </u>
          <note type="speaker" xml:id="i-c0c16cd219f92325-0">
            Anf. 146 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-1">
            <seg xml:id="i-296de8d0aa6d4c8f-0">
              Herr talman! Ibland blir man förvånad över hur lite de borgerliga
              kan om vanliga människors levnadsvillkor. Ni påstår att vi vill
              inrätta låglönejobb i kommuner och landsting. Nej, vi har avsatt
              ett löneutrymme som motsvarar medianlönen enligt kollektivavtal
              i kommuner och landsting. Den ligger på den nivån. Den ligger
              på drygt 21 000 kronor. Vi tycker att det är för lågt, men det
              är det utrymmet vi har avsatt. Det är inte, Catharina Elmsäter-Svärd,
              staten som sätter löner. De sätter parterna i förhandlingar. Vi
              avsätter utrymme utifrån befintliga lönenivåer. Övriga kringkostnader,
              förutom lönerna, ska kommuner och landsting själva stå för.
            </seg>
            <seg xml:id="i-dc055d5ed39e54ed-0">
              Med tanke på generalangreppet på att vi anser att det är rimligt
              att anställa personer i den kommunala sektorn, vad är det för
              fel med att jobba i den kommunala hemtjänsten? Varför är det så
              fult och dåligt att städa hemma hos gamla, sjuka eller funktionshindrade
              människor, medan det är fint och bra att städa hemma hos de rika
              och friska? Varför är det dåligt och fult att arbeta med barn
              i en pedagogisk miljö i den kommunala förskolan, men fint och
              bra att passa barn i rika privatpersoners hem en och en? På vilket
              sätt, som det står i betänkandet, ökar borgarna kvinnors karriärmöjligheter
              genom att de arbetar i andra människors hem till rabatterat pris
              i stället för att exempelvis arbeta på ett sjukhem eller en fritidsgård?
            </seg>
            <seg xml:id="i-5f2a8dddb97feea4-0">
              Men det kanske inte är de som utför de här skattefinansierade
              hushållstjänsterna som man menar ska få sina karriärmöjligheter
              förbättrade utan bara de som köper dem. Är det så man tänker när
              man säger att kvinnors karriärer gynnas mer av att jobba hos privatpersoner
              än hos kommunerna?
            </seg>
          </u>
          <note type="speaker" xml:id="i-46ab23a8f2291e36-0">
            Anf. 147 CATHARINA ELMSÄTER-SVÄRD (m) replik:
          </note>
          <u xml:id="i-449c64e661182dd9-28" who="unknown">
            <seg xml:id="i-5ca359178a2d39e9-0">
              Herr talman! Jag tycker att Josefin Brinks frågor och redogörelse
              sätter kritiken mot den budgetering som ni har gjort i er budget
              på sin spets. Finansen ifrågasätter faktiskt också om utgiftstaket
              kan hållas på det sätt som ni budgeterar.
            </seg>
            <seg xml:id="i-21dd7a0f74e47b76-0">
              För mig är jobb i offentlig sektor i kommuner också jobb som
              väl behöver utföras. Men för att vi ska klara av att ha jobb i
              offentlig sektor, i denna skattefinansierade verksamhet, krävs
              det att människor jobbar i privat sektor och får pengar att betala
              in i skattesystemet. För oss är det viktigt att det kommer fler
              jobb i privat sektor där människor får lön och betalar in skatt
              för att finansiera den offentliga sektorn. Det behövs också människor
              som inte är arbetslösa.
            </seg>
            <seg xml:id="i-a4d2f560f4544949-0">
              De medel som ni avsätter till den skattefinansierade offentliga
              sektorn ska motsvara medianlön, men det är inte sant, Josefin
              Brink. Enligt riksdagens utredningstjänst motsvarar de pengarna
              i ert budgetförslag en snittlön på 16 300 kronor, alltså en månadslön
              för en lokalvårdare. Om ni tycker att 16 300 kronor innebär ett
              låglönejobb är vi överens, men innebär 21 000 ett låglönejobb
              undrar jag verkligen hur ni har budgeterat.
            </seg>
            <seg xml:id="i-57c67880521876f6-0">
              För att klara den offentliga sektorn måste vi se till att de
              människor som i dag inte har ett jobb kommer i arbete. Varför
              räcker det då bara med 150 000 om det är så viktigt att fylla
              ut tjänsten i offentlig sektor? Hur ska ni finansiera detta? Kan
              ni tala om hur mycket ni tänker höja skatten för att alla dessa
              människor ska kunna ha den här subventionerade anställningen i
              offentlig sektor?
            </seg>
          </u>
          <note type="speaker" xml:id="i-8acd28bd360a56b9-0">
            Anf. 148 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-2">
            <seg xml:id="i-ec82f9b563a1df1f-0">
              Herr talman! Som bekant har vi gjort en budget där vi har ett
              lite större offentligt sparande än vad regeringen har. Det är
              ingen tvekan om att vi har finansierat våra reformer. Hur mycket
              vill vi höja skatten? Ja, för att bekosta de här jobben behöver
              vi bara höja skatten med halva det belopp som regeringen nu har
              sänkt den med för de allra rikaste och förmögnaste. Det har vi
              över huvud taget inga problem med. Räkenskaperna ska jag nog hjälpa
              Catharina Elmsäter-Svärd med någon annan gång. Det verkar vara
              någonting som har gått snett där.
            </seg>
            <seg xml:id="i-fd57645536676d1d-0">
              Regeringen gör sig ständigt bred genom att prata om den här miljonen
              människor som befinner sig i utanförskap. Om det betyder att en
              miljon nya arbetstillfällen måste skapas framöver för den här
              miljonen människor som inte arbetar i dag och som borde kunna
              arbeta, undrar jag varför inte en ynka femtedel av dem skulle
              kunna arbeta i underbemannade förskolor eller i äldreomsorgen.
              Catharina Elmsäter-Svärd pratade själv tidigare om den stora åldersboomen
              som kommer. Betydligt fler människor än i dag kommer att vara
              i behov av vård och omsorg på äldre dagar.
            </seg>
            <seg xml:id="i-c479aa05eea1466a-0">
              Vill man förbättra kvaliteten i skolan, som regeringen också
              talar mycket om, är Lärarförbundet och alla de som jobbar med
              skolfrågor helt eniga om att det krävs fler vuxna i skolan. För
              detta avsätter regeringen inga pengar och inget utrymme. Tvärtom
              minskar, försämrar och urholkar man kommunernas ekonomi så att
              man på många håll nu är i full färd med att skära ned på de viktiga
              välfärdsverksamheterna.
            </seg>
            <seg xml:id="i-fcc1e4cea5a6fb58-0">
              Vem är det som för en oansvarig politik när man inte avsätter
              medel för att kunna svara mot människors behov av välfärd? Detta
              skulle samtidigt skapa nya riktiga jobb. Jag går inte med på att
              det bara handlar om att den privata sektorn finansierar den offentliga.
              Finns det inte en fungerande barnomsorg och äldreomsorg kan inte
              heller kvinnor arbeta i den privata sektorn. Då skickas de hem
              till spisen och tvingas leva på sina män eller kanske på ett vårdnadsbidrag.
              Är det detta ni har tänkt er?
            </seg>
          </u>
          <note type="speaker" xml:id="i-a81a512db48894a0-0">
            Anf. 149 CATHARINA ELMSÄTER-SVÄRD (m) replik:
          </note>
          <u xml:id="i-449c64e661182dd9-29" who="unknown">
            <seg xml:id="i-b750044102e64e16-0">
              Herr talman! Nu förstår jag faktiskt ingenting. Josefin Brink
              säger att det inte bara är skattebetalarna som betalar för jobben
              i offentlig sektor. Då undrar jag: Vem är det som betalar? Det
              finns inte en peng som finansierar offentlig sektor som inte är
              skattemedel på ett eller annat sätt.
            </seg>
            <seg xml:id="i-71a22e9cdce6c407-0">
              Men det här visar kanske det sätt som man har budgeterat på.
              Det finns en klar brist. Med den budget som Vänsterpartiet har
              gjort klarar vi inte utgiftstaket, och vi frångår de principer
              som vi har kommit överens om.
            </seg>
            <seg xml:id="i-7cd837a7ad1307a7-0">
              Josefin Brink säger att de bara höjer skatten för de rikaste
              med sitt förslag. Hur många är det som är riktigt rika? Det är
              inte där de stora pengarna finns. Det handlar om alla de människor
              som i dag har låglönejobb eller medelinkomster. Vi ser till att
              dessa personer får jobba i företag som finns kvar och kan växa.
              De får behålla mer av sin lön när de arbetar. Med regeringens
              jobbpolitik och skattepolitik ökar intäkterna i kommunerna. Vi
              urholkar inte kommunernas ekonomi. Till och med Sveriges Kommuner
              och Landsting har räknat upp sin prognos för hur mycket skatteintäkter
              som kommunerna får tack vare regeringens förda jobbpolitik.
            </seg>
            <seg xml:id="i-043bf832284fd9d9-0">
              Jag pratade med en person i Söderhamn som jobbar på en skola.
              De har en lista med 30 vikarier som de ringer till när de behöver
              ha in ersättare. De säger till mig att de har ett problem. De
              kan inte ringa de här längre, för samtliga har fått jobb. För
              mig är inte det ett problem.
            </seg>
            <seg xml:id="i-748ae56da2c17d36-0">
              Vi måste klara av att ge fler ett arbete för att över huvud taget
              kunna finansiera offentlig sektor som har ett behov även i framtiden.
            </seg>
          </u>
          <note type="speaker" xml:id="i-77979a09ff04c4f8-0">
            Anf. 150 ULF HOLM (mp) replik:
          </note>
          <u who="ulf_holm_0cd69a" xml:id="i-654278646183facd-1">
            <seg xml:id="i-62c80fe9a351c649-0">
              Herr talman! Jag ska börja med att säga att Miljöpartiet inte
              är något vänsterparti. Jag skulle vara tacksam om man säger den
              rödgröna oppositionen.
            </seg>
            <seg xml:id="i-73b3b41662fcf090-0">
              Men visst är det sant att Miljöpartiet är väldigt vänster när
              det gäller trygghet på arbetsplatserna. Det tror jag är väldigt
              viktigt för att klara en omställning.
            </seg>
            <seg xml:id="i-ada307bb925e121c-0">
              Att säga till alla dem som är arbetslösa, till exempel en 45-åring
              som har gått en utbildning och inte får något arbete i dag, att
              människor ska ta ansvar tycker jag är häpnadsväckande. Det måste
              finnas en möjlighet för den personen att omskola sig och lära
              sig något nytt för att kunna få ett nytt arbete i en ny tid. Där
              måste samhället hjälpa till och inte lämna den personen utanför.
            </seg>
            <seg xml:id="i-9168b482372af524-0">
              Catharina Elmsäter-Svärd säger att arbetsmiljöfrågorna har stor
              betydelse. Det kan vi inte se i regeringens budget. Hur kan man
              säga något sådant och samtidigt dra ned så mycket på Arbetsmiljöverket?
              Det är fullständigt obegripligt för mig. Vi borde i stället satsa
              mer på arbetsmiljöfrågorna för att, som Catharina Elmsäter-Svärd
              säger, fler ska kunna jobba längre. Vi måste motverka och se till
              att folk inte slits ut tidigare. Då är det systematiska arbetsmiljöarbetet
              så viktigt. Det borde man satsa mer på än vad regeringen gör.
              Jag tycker att det är häpnadsväckande att säga att regeringen
              anser att arbetsmiljöfrågorna har stor betydelse.
            </seg>
            <seg xml:id="i-22e688cd3b20742c-0">
              Sedan anser inte Miljöpartiet att framtidens jobb finns i subventionerade
              tjänster i hemmet. Det är inte framtidens jobb. Framtidens jobb
              finns i miljöteknikföretag. Därmed inte sagt att tjänster i hemmet
              är dåliga, men staten ska inte subventionera dem.
            </seg>
          </u>
          <note type="speaker" xml:id="i-75120347a2ad2c24-0">
            Anf. 151 CATHARINA ELMSÄTER-SVÄRD (m) replik:
          </note>
          <u xml:id="i-449c64e661182dd9-30" who="unknown">
            <seg xml:id="i-e0257f0f3b5f671e-0">
              Herr talman! Ibland upplever till och med jag att Miljöpartiet
              inte är ett vänsterparti, men ibland börjar jag också fundera.
              Ulf Holm kallar det för den rödgröna oppositionen, men jag tycker
              nog att epitetet den rödgröna röran var bättre. Det spretar trots
              allt en hel del.
            </seg>
            <seg xml:id="i-5822f3cea6aeaf54-0">
              När jag pratar om möjligheten för människor att ta ett ansvar
              handlar det om att ha den egna förmågan att känna makt över den
              egna vardagen. Det innebär att om vi har en jobbpolitik som gör
              att människor får ett jobb och får behålla mer av sin lön, så
              att de inte känner ett beroende av andra, har vi gett ett av många
              viktiga verktyg för att man också ska kunna ta det här ansvaret.
              Men i vår politik som är mycket bredare än så handlar det också
              om hur man ska kunna disponera tid med sina barn och med sin familj.
              Det är också av betydelse.
            </seg>
            <seg xml:id="i-821267a184484c36-0">
              Framtidens jobb finns inom miljöteknik. Det tror jag också, och
              det säger även regeringen mycket tydligt, dels i regeringsdeklarationen,
              dels i sitt arbete. Vi har oerhört mycket att komma med i den
              delen, både i Sverige och när det gäller exportverksamhet som
              är en framtidsbransch.
            </seg>
            <seg xml:id="i-16da68a30665776a-0">
              Det är också viktigt att titta på den oerhört stora svarta marknad
              som har funnits inte minst i städbranschen. Nu blir det möjligt
              för människor att starta företag i städbranschen, låta människor
              som har det stressigt och tufft köpa tjänster som också är framtidsjobb
              och se till att människor kommer i riktiga arbeten och får en
              riktig lön i stället för en svart lön.
            </seg>
            <seg xml:id="i-5a892d732cfb469d-0">
              Det ena behöver inte ställas emot det andra, och jag tror inte,
              herr talman, att Ulf Holm egentligen menar det heller.
            </seg>
          </u>
          <note type="speaker" xml:id="i-e80300372e4dfbfe-0">
            Anf. 152 ULF HOLM (mp) replik:
          </note>
          <u who="ulf_holm_0cd69a" xml:id="i-654278646183facd-2">
            <seg xml:id="i-e69af9bfa9428751-0">
              Herr talman! Catharina Elmsäter-Svärd säger att miljöteknikföretagen
              finns i regeringsförklaringen. Det gör de. Men det räcker inte
              att de finns där. De måste synas i politiken också, och där har
              vi inte sett några stora satsningar. Vi har inte sett några subventioneringar
              av dessa företag så att de kan gå vidare för att främja en bättre
              miljöteknik som också kan gå på export. I stället subventionerar
              regeringen hushållstjänster. Det anser inte Miljöpartiet är det
              rätta.
            </seg>
            <seg xml:id="i-6c027e6de90828e1-0">
              Att säga att människor ska ta ansvar låter väldigt bra, och jag
              stöder det. Men att säga att de ska göra det rakt av, fullt ut,
              det tror jag inte på. Man kan inte lägga ett sådant ansvar på
              den enskilde. Det är inte alla människor som klarar det på egen
              hand, och samhället måste faktiskt främja och stödja och se till
              att det finns rätt och riktig omskolning för att kunna lära sig
              ett nytt jobb. Det kan inte vara och är inte rätt politik att
              tvinga folk att ta ett jobb i ett annat yrke än de är utbildade
              för. Det är inte rätt nationalekonomiskt. Det är inte bra för
              den enskilde. Det är inte bra för företaget. Rätt politik är att
              se till att människor kan omskola sig till ett arbete som de kan
              ha långsiktigt.
            </seg>
            <seg xml:id="i-4a1ad219bddd1974-0">
              Herr talman! Jag tycker att det är häpnadsväckande att höra att
              arbetsmiljöfrågorna är viktiga för regeringen. Jag godkänner inte
              den förklaring som Catharina Elmsäter-Svärd ger, att företagshälsovård
              är så viktig etcetera. Då måste vi också ha pengar till arbetsmiljöinspektörer
              ute på företagen som kan hjälpa företagen att ha en bättre arbetsmiljö.
              Det görs inte av sig självt. Vi måste stödja detta arbete.
            </seg>
          </u>
          <note type="speaker" xml:id="i-838a49d3c9d68535-0">
            Anf. 153 CATHARINA ELMSÄTER-SVÄRD (m) replik:
          </note>
          <u xml:id="i-449c64e661182dd9-31" who="unknown">
            <seg xml:id="i-6315e3ebb94c63ba-0">
              Herr talman! Ulf Holm har inte sett några subventioner för miljöteknikföretagen
              och gör jämförelsen att regeringen nu subventionerar hushållsnära
              tjänster.
            </seg>
            <seg xml:id="i-3ad2c10cf0417f58-0">
              Nej, några subventioner har vi inte på miljöteknikområdet. Det
              är alldeles riktigt. Däremot skärper vi upp när det gäller möjligheten
              till forskning och när det gäller möjlighet att få göra pilotprojekt.
              Vi förbättrar företagsvillkoren, för detta är ju branscher som
              redan finns, med riktiga företag.
            </seg>
            <seg xml:id="i-582b6a8bc284e956-0">
              När det gäller de hushållsnära tjänsterna vill vi göra ett direkt
              häv för att bryta en oerhört negativ trend och motverka en stor
              svart marknad. Vi har valt att göra en subvention av den anledningen
              att vi inte heller tror att det kostar oss några pengar. Det kommer
              snarare in pengar genom att människor arbetar och börjar betala
              skatt. De får dessutom bättre villkor i systemet än utanför.
            </seg>
            <seg xml:id="i-c81f1d2f000f561b-0">
              När det gäller ansvarstagande och människor som är svaga är jag
              av uppfattningen att staten ska vara stark när den behövs. Men
              den kan inte göra allt åt oss. Det påminner mig om att kvinnor
              under lång tid och för länge sedan var beroende av sina män. Nu
              har vi en tid när kvinnor har kommit att bli beroende av staten.
              Vi vill bryta detta så att kvinnor framför allt får jobb och kan
              leva på sin egen lön. Det gäller inte minst i låglöneyrken.
            </seg>
          </u>
          <note type="speaker" xml:id="i-26d9c718b06b6d6f-0">
            Anf. 154 ANNIKA QARLSSON (c):
          </note>
          <u who="annika_qarlsson_20ca89" xml:id="i-3f93b04c49c9c3f6-0">
            <seg xml:id="i-d30731bb07d01a55-0">
              Herr talman! Den nya regeringens mål är att alla som vill och
              kan ska jobba. Det är bra att ministern deltar i debatten. Det
              brukar alltid noteras när han inte deltar, och därför noterar
              jag att han deltar.
            </seg>
            <seg xml:id="i-c3293c4bde1e1122-0">
              Det ena skälet till detta mål handlar om åldersstrukturen i samhället.
              I dag har vi en situation där en person försörjer tre. Utvecklingen
              de närmaste 20 åren kan bli den att en person försörjer sex personer.
              Så ser åldersstegen ut i dag. Det kommer inte att fungera om vi
              även i fortsättningen vill ha en bra skola för både barn och barnbarn,
              en bra omsorg när våra föräldrar blir gamla eller vård när vi
              behöver den. I Sverige är nära var femte person 65 år eller äldre.
              Vi har tillsammans med Italien den äldsta befolkningen i världen.
            </seg>
            <seg xml:id="i-8934ed0720d3d751-0">
              Det andra skälet handlar om att varje människa vill känna sig
              behövd. Man vill ha ett jobb att gå till, man vill växa och utvecklas,
              man vill ha arbetskamrater, lön i slutet av månaden och framför
              allt friheten att försörja sig själv.
            </seg>
            <seg xml:id="i-a6ec7c0c10fb6b3b-0">
              Om vi ska klara framtidens utmaningar måste vi vara fler som
              jobbar för att det ska gå ihop. Vi måste ta vara på människor
              och människors erfarenhet och kompetens oberoende av ålder, ursprung
              eller arbetskapacitet.
            </seg>
            <seg xml:id="i-4668a3b4c4d9f541-0">
              Rune Danielsson, 68 år och företagsledare, skriver på sin hemsida:
              Pensionärer är en stor resurs som utnyttjas alldeles för lite
              i samhället. Det måste vi ändra på. Vi är både kunniga, friska
              och många har en otrolig lust att arbeta vidare efter pensioneringen.
              Det var därför jag startade hyr en pensionär.
            </seg>
            <seg xml:id="i-0520c2e84c15edf3-0">
              Hyr en pensionär har gått från noll till 75 anställda från sommaren
              tills i oktober i år, med sikte på 100 anställda till jul. Fördelarna
              för Rune och hans anställda är många; den avskaffade löneskatten
              och slopade arbetsgivaravgifter för pensionärer gör sitt till.
              Skatteavdraget för hushållstjänster ger verksamheten ytterligare
              skjuts. Med de tidigare reglerna var extra arbete efter pensioneringen
              olönsamt. Den extra inkomsten åts upp av sänkta bidrag och höjda
              skatter.
            </seg>
            <seg xml:id="i-ad84f9439cd3ac1a-0">
              För de över 55 år är risken vid arbetslöshet att det tar längre
              tid att ta sig tillbaka. Därför inför vi olika åtgärder där vi
              bland annat dubblar avdraget för nystartsjobb. Vi utökar också
              nystartsjobben till offentlig sektor från den 1 januari. Vi inför
              nyfriskjobb ett dubbelt nystartsjobb. Vi har också gjort satsningar
              när det gäller matchning, individuell coachning och tillgång till
              fler alternativa arbetsförmedlingar. Detta är viktigt för alla
              kategorier, även de äldre.
            </seg>
            <seg xml:id="i-31db905b0a26fa6b-0">
              Vi för alltså en politik för att allas förmåga och kapacitet
              ska tas till vara. Var och en är en viktig länk för att klara
              de demografiska förändringar som vi redan står mitt i.
            </seg>
            <seg xml:id="i-0196148e8756721d-0">
              Herr talman! Utanförskapet bland unga var nästan högst i Europa
              när svenskarna fick nog och bytte regering. Steg för steg vänder
              vi nu trenden, och fler unga kommer in på arbetsmarknaden. Vi
              behöver dem, precis som vi behöver pensionärerna. För de unga
              har vi ett paket av insatser för att komma in på arbetsmarknaden.
              Det handlar om sänkning av arbetsgivaravgifter för unga, nystartsjobb
              redan efter sex månader, individuell coachning från dag ett, tillgång
              till alternativa arbetsförmedlare, jobbgaranti för unga, översyn
              av gymnasieskolan, och lärlingsutbildningen som har debatterats
              tidigare i dag kommer på försök redan nästa år.
            </seg>
            <seg xml:id="i-071aacdce80a248d-0">
              Vi ser nu resultat av att våra åtgärder är riktiga. SCB har tagit
              fram siffror som visar på 32 000 fler sysselsatta i åldern 2024
              år där fast anställda utgör en stor del, nämligen 23 000 personer.
              Vi har också en god konjunktur. Vi ser att arbetslösheten minskar
              kraftigt och att antalet arbetade timmar är rekordhögt.
            </seg>
            <seg xml:id="i-b0c555428fcb8071-0">
              Högkonjunkturen började redan innan vi bytte regering, och vi
              hörde Sven-Erik Österberg prata om sina 93 000 nya jobb. Men av
              dem kan vi se att 72 000 var tillfälliga jobb nästan vart tredje
              jobb var en arbetsmarknadsåtgärd. Nu ser vi över 150 000 nya jobb,
              riktiga jobb, och då är det mest tillsvidareanställningar.
            </seg>
            <seg xml:id="i-abde48f5244e77dc-0">
              För vänsterkartellen är det åtgärder och sysselsättning, medan
              vi i alliansen säger att alla som vill och kan ska komma i jobb,
              riktiga jobb.
            </seg>
            <seg xml:id="i-b39b31a75773b5e9-0">
              I förra årets budgetmotion från Socialdemokraterna gick det inte
              att utläsa vad de ville göra. Nu finns det siffror och förslag,
              och visst var det med spänning vi öppnade motionen. Efter ett
              år av viss, om än tveksam, självkritik, val av ny partiledare,
              rådslag och mycket tal om omprövning borde det väl märkas, men
              det är samma gamla soppa som serverats förut som åter står på
              bordet.
            </seg>
            <seg xml:id="i-a543de5afd365a33-0">
              Herr talman! Av var och en efter förmåga, åt var och en efter
              behov, är en av socialismens grundtankar. Någon gång under historiens
              resa tappade man dock bort den första delen av meningen. Det var
              där socialdemokratins arbetslinje gick i graven.
            </seg>
            <seg xml:id="i-82eb1dbfa3743176-0">
              Socialdemokraterna föreslår korta avstampsutbildningar som ska
              reparera det som deras skola misslyckats med, nämligen att göra
              ungdomar redo för arbete. De vill höja ersättningar för höginkomsttagare
              och skatten för låginkomsttagare. Sammantaget innebär deras politik
              60 000 färre jobb. Om det varit val i dag hade jag kunnat hjälpa
              dem med valaffischen: Mer bidrag och färre jobb rösta på Socialdemokraterna,
              bidragspartiet.
            </seg>
            <seg xml:id="i-5cf2527cf95109f0-0">
              Vad säger då Vänsterpartiet? De säger att planekonomi är lösningen,
              vilket jag trodde var historia i svensk politik. Det är en kommunistisk
              idé som prövats och misslyckats många gånger om. De vill, förutom
              att från denna kammare förstatliga företag, inrätta 150 000 nya
              arbetstillfällen i offentlig sektor.
            </seg>
            <seg xml:id="i-97e714c04279a338-0">
              Det är osäkra anställningar, för med nästa lågkonjunktur får
              de gå hem igen.
            </seg>
            <seg xml:id="i-e7b5fd2c39a24785-0">
              Alla riktiga jobb inom offentlig sektor blir ett minne blott
              eftersom deras förslag skulle få undanträngningseffekter.
            </seg>
            <seg xml:id="i-d404a86c5e3b7190-0">
              Om det är lösningen med stort L, varför bara 150 000?
            </seg>
            <seg xml:id="i-f28c6ed624064f70-0">
              Och slutligen det grövsta: Det är låglönejobb som det budgeteras
              för. Jag måste få läsa direkt ur kommunisternas särskilda yttrande
              där de skriver: Vi i Vänsterpartiet för en feministisk politik
              som syftar till att ändra maktförhållandena mellan könen och landar
              i att eftersom många kvinnor arbetar i den offentliga välfärdssektorn
              och eftersom fungerande barn- och äldreomsorg har en mycket direkt
              påverkan på kvinnors möjligheter att alls arbeta och försörja
              sig vore en satsning på välfärdssektorn en viktig jämställdhetspolitisk
              insats.
            </seg>
            <seg xml:id="i-ab30ee176d8cb3b6-0">
              Snacka om att cementera gamla fördomar och förlegade strukturer!
            </seg>
            <seg xml:id="i-692b635b4bdb7993-0">
              Slutligen har vi Miljöpartiet med sin stora tomtesäck till dem
              som varit snälla. Här kommer det mer bidrag, höjd skatt för låginkomsttagare
              och färre jobb. Bland dem som har jobb ska några få friår, men
              det gäller bara några få utvalda. De vill också ha fler myndigheter
              och mer byråkrati. Det är inte riktigt den bild jag har av Miljöpartiet,
              men så ser det ut.
            </seg>
            <seg xml:id="i-34055d4c5a3d53e4-0">
              Herr talman! Problemet är att Miljöpartiet tillsammans med sina
              kartellkamrater inte förstått vad som är mjuka respektive hårda
              paket. Deras gemensamma så kallade snällhet är egentligen den
              mest cyniska hårdhet. Vänsterkartellen har redan fått genomföra
              sina idéer, vilket resulterade i ett gigantiskt utanförskap med
              många knäckta självförtroenden och en lång väg tillbaka till den
              reguljära arbetsmarknaden för alldeles för många, helt i onödan.
            </seg>
            <seg xml:id="i-b3df828c7eea4461-0">
              Ni sviker de unga, ni sviker de äldre, ni sviker dem som står
              utanför arbetsmarknaden igen.
            </seg>
          </u>
          <note xml:id="i-cbabaaeaf7ff8e29-0">
            Därmed yrkar jag bifall till utskottets förslag i betänkandet
            och avslag på alla reservationer.
          </note>
          <note type="speaker" xml:id="i-ca90475bb23f4998-0">
            Anf. 155 HANS BACKMAN (fp):
          </note>
          <u who="hans_backman_9286d1" xml:id="i-0268281e246fa02e-0">
            <seg xml:id="i-2f5424b8c35af3d1-0">
              Herr talman! Jag ska börja med att yrka bifall till utskottets
              förslag i betänkandet.
            </seg>
            <seg xml:id="i-8f4415ceeb25f199-0">
              Nu närmar vi oss julen igen och också AU:s julfest.
            </seg>
            <seg xml:id="i-395e19718cd8fb9b-0">
              Det har gått drygt ett år sedan alliansregeringen började regera
              Sverige. Det har varit ett händelserikt år inte minst på arbetsmarknaden.
              Mycket har hänt och mycket har varit positivt. Givetvis är inte
              allt gjort som behöver göras för att skapa en arbetsmarknad där
              alla som vill ha ett jobb också får det. Detta kritiseras förstås
              av oppositionen. Men i ärlighetens namn är det väl inte rimligt
              att begära att vi i regeringspartierna på endast ett år skulle
              kunna lösa allt det som ni i oppositionspartierna under ett helt
              decennium i regeringsställning misslyckades med.
            </seg>
            <seg xml:id="i-d753b89aa0bc169b-0">
              Mycket har alliansregeringen dock lyckats åstadkomma på relativt
              kort tid. Oppositionspartierna, Socialdemokraterna och Vänsterpartiet,
              skriver också i sina särskilda yttranden till det betänkande vi
              nu debatterar att det nu går bra för Sverige, att arbetslösheten
              minskar och att sysselsättningen ökar. 200 000 fler beräknas vara
              sysselsatta till 2010, 90 000 färre beräknas vara arbetslösa till
              2010, och 175 000 färre beräknas vara beroende av olika ersättningar,
              bidrag och stöd till 2010. Utanförskapet minskar för varje år
              av mandatperioden.
            </seg>
            <seg xml:id="i-6517027df1252b0b-0">
              Herr talman! Under året har regeringen bland annat infört nystartsjobb,
              och de har varit framgångsrika. Nästan 13 000 personer har i år
              fått anställning genom nystartsreformen. Nu utvidgar vi möjligheten
              att få nystartsjobb genom att även den offentliga sektorn ska
              omfattas av denna reform. Det kan ge fler, inte minst kvinnor,
              möjlighet till anställning.
            </seg>
            <seg xml:id="i-8bb675e739a04f8c-0">
              En ännu större rabatt ges nu också till arbetsgivare som anställer
              en person som länge varit sjuk. Det sker genom införandet av de
              särskilda nystartsjobben, de så kallade nyfriskjobben. Det innebär
              att arbetsgivarna får dra av dubbla arbetsgivaravgiften vid anställning
              av personer som sedan minst ett år beviljats sjukpenning, rehabiliteringspenning
              eller sjuk- och aktivitetsersättning.
            </seg>
            <seg xml:id="i-0a1bbb2e8a550861-0">
              Vi har, som tidigare nämnts, infört jobb- och utvecklingsgarantin
              samt jobbgarantin för unga mellan 16 och 24 år. Inom ramen för
              dessa garantier ges möjlighet till praktikplatser och kompletterande
              utbildningar samt individuell coachning in i arbetslivet. Inte
              minst är de arbetsförmedlare som jag träffar positiva till möjligheten
              till aktiv coachning och till att man följer de sökande ända in
              på företagen och skapar kontakter. Vi startar också en gymnasial
              lärlingsutbildning hösten 2008.
            </seg>
            <seg xml:id="i-27c6fc787a183d05-0">
              Trots de goda ekonomiska tiderna och regeringens lyckade satsningar
              inom arbetsmarknadspolitikens område finns det förstås de som
              har svårt att hitta ett jobb. För att nå dem som i dag har svårt
              att få jobb satsar regeringen därför förutom på de åtgärder jag
              redan nämnt extra på lönebidragsanställningar och på anställningar
              i Samhall.
            </seg>
            <seg xml:id="i-1e99c2594091a6ca-0">
              Arbetsgivare som anställer en person med nedsatt arbetsförmåga
              kan kompenseras ekonomiskt genom lönebidrag. Syftet med lönebidraget
              är att underlätta för personer med funktionshinder som medför
              nedsatt arbetsförmåga att få en anställning där den enskildes
              kompetens och färdigheter tas till vara och där funktionshinder
              och nedsättning i arbetsförmåga beaktas.
            </seg>
            <seg xml:id="i-6c22a7a2799a3e49-0">
              Regeringen har tidigare genomfört en efterlängtad takhöjning
              vad gäller lönebidragen till 16 700 kronor plus sociala avgifter.
              Dessutom har regeringen tillfört ytterligare pengar för att finansiera
              2 000 nya lönebidragsplatser, och en ytterligare ökning beräknas
              för 2009 och 2010. Sammantaget ökar regeringen alltså utgifterna
              för lönebidrag och Samhall med 588 miljoner kronor 2008. Det ger
              förutom nya lönebidragsplatser också 1 000 nya platser i Samhall.
            </seg>
            <seg xml:id="i-729e57f0be2a32ce-0">
              Samhall ska ge var och en möjlighet att växa utifrån dennes egna
              förutsättningar, och man ska kunna prova på arbetsuppgifter som
              motsvarar dem som utförs på den övriga arbetsmarknaden. Därigenom
              skapas meningsfulla och utvecklande arbeten för personer med funktionshinder.
              Mycket av just dessa möjligheter har efterfrågats av oppositionen.
              Nu genomförs de.
            </seg>
            <seg xml:id="i-cf8d7ab1de9f9e26-0">
              Samhalls medarbetare med funktionshinder kan tack vare denna
              satsning bygga upp en tro på sig själva, få en mer meningsfull
              vardag och i bästa fall också få möjlighet att övergå till en
              anställning på ett annat företag. Verksamheten fungerar bra i
              dag, och en god del av Samhalls medarbetare övergår varje år till
              en reguljär anställning. Varje år går fler än 1 000 medarbetare
              vidare till ett vanligt jobb utanför Samhall. Det är mycket bra.
              Dessa åtgärder är ett viktigt led i regeringens arbete. Vår politik
              går ju ut på att alla har något att bidra med. Alla som vill och
              kan arbeta ska få möjlighet att göra det efter egen förmåga.
            </seg>
            <seg xml:id="i-ee88387318d816e1-0">
              Herr talman! Slutligen vill jag säga några ord om klyftorna i
              Sverige. Oppositionen brukar gärna säga att klyftorna ökar. Det
              har sagts i dag och även tidigare. Oppositionen hävdar att regeringens
              reformer skapar ett orättvisare samhälle. Men hur är det egentligen
              med det? Jag skulle vilja säga att oppositionen har fel. De glömmer
              det som faktiskt hände de där åren mellan 1995 och 2005. Det var
              då klyftorna i Sverige ökade. Inkomstspridningen ökade med 25
              procent, förmögenhetskoncentrationen ökade också med 25 procent.
              Gruppen fattiga ensamstående kvinnor med barn ökade med 10 procentenheter
              mellan åren 1995 och 2006, och gruppen fattiga ensamstående kvinnor
              över 75 år ökade med 8 procentenheter. Fler blev fattiga och hamnade
              i utanförskap på grund av arbetslöshet och förtidspension. Så
              ser facit ut för den gamla regeringen och dess stödpartier.
            </seg>
            <seg xml:id="i-0d3d52c61227a78d-0">
              Min bild är att klyftorna nu minskar och därmed också orättvisorna.
            </seg>
            <seg xml:id="i-847caa2cb3831115-0">
              Jag hävdar att alliansregeringen på sikt skapar ett rättvisare
              samhälle. Det sker tack vare att fler får ett jobb och därmed
              en bättre framtid. Fler kan försörja sig, och då kan Sverige bli
              ett rättvisare samhälle. Fler som bidrar ger också mer resurser
              för att skapa en välfärd som alla i vårt land kan känna sig trygga
              och nöjda med. Prognoserna tyder också på att inkomstskillnaderna
              minskar de kommande åren. Det beror på att fler får jobb. Det
              finns inget bättre sätt att minska inkomstskillnaderna och klyftorna,
              och därmed skapa ett rättvisare samhälle, än att minska arbetslösheten
              och öka sysselsättningen.
            </seg>
            <seg xml:id="i-ea1ef6860995e408-0">
              Jag skulle också vilja nämna att hushållens reala disponibla
              inkomster ökar i år med 5,4 procent och nästa år med 4,0 procent.
              Det är historiskt höga tal som till stor del beror på regeringens
              politik som bidragit till en starkare arbetsmarknad och medfört
              lägre skatter.
            </seg>
            <seg xml:id="i-37396838e180320e-0">
              Jag kan också nämna att i min hemkommun Hofors har den ökade
              skattekraften vänt ett hotande underskott till ett överskott.
              Det är pengar som kan användas till just en bra välfärd, flera
              händer i vården och äldreomsorgen och flera händer i barnomsorgen
              och skolan. Det är på så vis vi kan skapa ett tryggare, bättre
              och rättvisare samhälle och också få pengar till resurser inom
              Välfärds-Sverige.
            </seg>
            <seg xml:id="i-1d0e49e744ba3847-1">
              (Applåder)
            </seg>
          </u>
          <note type="speaker" xml:id="i-1683961c93988672-0">
            Anf. 156 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-3">
            <seg xml:id="i-501e14823d121d64-0">
              Herr talman! Jag har en fråga. I betänkandet står det att bland
              annat vårdnadsbidraget kommer att bidra till att minska kvinnors
              obetalda hemarbete och öka kvinnors karriärmöjligheter. Jag skulle
              gärna vilja höra lite hur man i Folkpartiet har resonerat när
              man har kommit fram till den slutsatsen.
            </seg>
            <seg xml:id="i-9c3f396aa67ec06c-0">
              Är det att vårdnadsbidraget ska ge en ersättning på 3 000 kronor
              i månaden per barn som avses med att det obetalda hemarbetet minskar?
              Det blir så att säga betalt med ett bidrag på 3 000 kronor. Är
              det betydelsen av att det obetalda arbetet minskar, eftersom man
              får ett bidrag för att göra det.
            </seg>
            <seg xml:id="i-9fb45d20fd318f8b-0">
              När det gäller karriärmöjligheterna undrar jag lite grann eftersom
              all forskning och statistik, som jag vet att även Folkpartiet
              i andra sammanhang har hänvisat till, visar att det är precis
              under den tiden kvinnor är föräldralediga som de halkar efter
              i löneutveckling. De går miste om fortbildning, befordran och
              så vidare i arbetslivet. Då undrar jag lite hur man resonerar
              när man tänker utöka frånvaroperioden från kanske ett år upp till
              tre, fyra eller kanske ännu fler år med vårdnadsbidrag. På vilket
              sätt menar man att detta kan antas öka och förbättra kvinnors
              karriärmöjligheter?
            </seg>
          </u>
          <note type="speaker" xml:id="i-5d578ecc97ceb40b-0">
            Anf. 157 HANS BACKMAN (fp) replik:
          </note>
          <u who="hans_backman_9286d1" xml:id="i-0268281e246fa02e-1">
            <seg xml:id="i-6310398208854cef-0">
              Herr talman! Vi i Folkpartiet har också en tro på männen. Vårdnadsbidraget
              är ju riktat till den som är hemma så även en man kan få del av
              detta förstås. Vi har också kopplat ihop det med en jämställdhetsbonus
              som ska stimulera båda föräldrarna att stanna hemma ungefär lika
              lång tid för vård av sina barn. Det tycker vi är en kombination
              som ska stimulera till att både kvinnor och män är hemma lika
              länge med sina barn. Det är så vi vill komma ifrån att bara kvinnorna
              är hemma. Det är alltför ofta kvinnan som är hemma en stor del
              av tiden. Det är vår koppling. Vi tror att också männen kommer
              att ta ett ansvar i framtiden. Det är också en viktig opinionsbildning
              som vi alla bedriver.
            </seg>
          </u>
          <note type="speaker" xml:id="i-2a8e1e4e8958e13b-0">
            Anf. 158 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-4">
            <seg xml:id="i-a7211ee42bfa4ca8-0">
              Herr talman! Som jag förstår det menar man alltså att det obetalda
              hemarbetet ska minska och kvinnors karriärer förbättras med vårdnadsbidraget
              därför att det finns en teoretisk möjlighet att också män kan
              ta ut det.
            </seg>
            <seg xml:id="i-c1268959778a5a08-0">
              Tillåt mig ändå att ställa mig lite frågande till detta. Under
              föräldraledigheten får män ut 80 procent av sin tidigare inkomst.
              Då är det en förkrossande liten andel män som bryr sig om att
              ta ut föräldraledighet. Om man i stället får 3 000 kronor i månaden
              för att vara hemma med barnen, vad finns det för anledning att
              tro att fler män kommer att nappa på det erbjudandet jämfört med
              att få 80 procent av sin lön, vilket i de allra flesta fall trots
              allt är mer än 3 000 kronor?
            </seg>
            <seg xml:id="i-d1d4e2778d630eab-0">
              Det är inte heller precis så att män generellt sett har tagit
              ut vårdnadsbidrag där det har införts. Man har ju provat i flera
              kommuner. I runda slängar tror jag att 97 procent av dem som har
              tagit ut vårdnadsbidrag varit kvinnor. All empiri visar ändå att
              risken är överhängande för att det framför allt kommer att vara
              kvinnor som tar ut vårdnadsbidraget. Och jag har fortfarande lite
              svårt att förstå hur man menar att det här bidraget på något sätt
              ska bidra till att förbättra kvinnors möjligheter i arbetslivet.
            </seg>
          </u>
          <note type="speaker" xml:id="i-9eec57c39f8fb05d-0">
            Anf. 159 HANS BACKMAN (fp) replik:
          </note>
          <u who="hans_backman_9286d1" xml:id="i-0268281e246fa02e-2">
            <seg xml:id="i-5d21a7b7800a64d8-0">
              Herr talman! Vårdnadsbidraget är ju också högst frivilligt. Man
              måste inte ta ut vårdnadsbidraget. Det är inte så att man i en
              relation mellan man och kvinna kan säga: Nu måste du ta ledigt
              och försörja dig med vårdnadsbidraget. Det är en uppgörelse som
              familjen i så fall gör. Sedan får man bestämma vem, pappan eller
              mamman, som i så fall ska ta den här ledigheten.
            </seg>
            <seg xml:id="i-6b0081c05053c1c1-0">
              Sedan tror vi också att jämställdhetsbonusen är ett sätt att
              så att säga öka motivationen för män att ta ut en större del av
              de första månadernas föräldraledighet. Den andra delen av vårdnadsbidraget
              är ju frivillig. Vi tror att familjer kan göra upp om och ta ut
              detta med sunt förnuft.
            </seg>
            <seg xml:id="i-005835791dd383a3-0">
              Det är min stora förhoppning att männen i framtiden tar ett större
              ansvar och är hemma mer med sina barn. Alla som har eller har
              haft små barn vet att det är en väldigt rolig tid i livet. Det
              kan vara ett incitament om man har möjlighet att ha en lägre inkomst
              under en period. Därför tror jag att familjerna kommer att kunna
              lösa detta på ett bra sätt.
            </seg>
          </u>
          <note type="speaker" xml:id="i-ea595625c3873b00-0">
            Anf. 160 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-3">
            <seg xml:id="i-88546a6ad9b52c9c-0">
              Herr talman! Det är intressant att höra Hans Backman berätta
              varför Folkpartiet ställer sig bakom vårdnadsbidraget. Jag förstår
              att det är svårt att förklara. Ni har ju hamnat i fel fålla där,
              Hans Backman. Det här har inte varit er idé. Det här är ett jätteproblem.
              Det är ju Kristdemokraterna som vill ha det här, tvärtemot vad
              deras partivänner vill nere i Tyskland, där man satsar på den
              svenska modellen och anser att det är den som faktiskt är lösningen
              på att kvinnor ska kunna få ett jämställt arbetsliv och kunna
              värderas på samma sätt som män på arbetsmarknaden i sig.
            </seg>
            <seg xml:id="i-133791b1798307f5-0">
              Vi vet från Norge att det är en försvinnande liten del män som
              tar ut vårdnadsbidrag. Det har varit försök i någon kommun i Sverige
              också, och det är en försvinnande liten del. All annan diskussion
              blir ju larvig om vi inte pratar om det. Det är som att önska
              att det skulle komma någon demon uppifrån som skulle ändra de
              betingelser som är. Det blir en kvinnofälla.
            </seg>
            <seg xml:id="i-caf7195919e35f14-0">
              Dessutom är det inte höginkomsttagarna som kommer att använda
              vårdnadsbidraget. Jag är väldigt rädd att det blir en kvinnofälla.
              Det är unga kvinnor som har dålig utbildning, ingen yrkesutbildning,
              som tar de här pengarna för att hanka sig fram och låser sig fast
              där. Det är klart att det här i brist på arbetsmarknadsutbildningar
              och åtgärder för att komma ut på arbetsmarknaden blir en fälla.
              Man fastnar, och åren glider i väg. Så tror jag att det blir,
              och det är det som bekymrar mig allra mest med detta system.
            </seg>
            <seg xml:id="i-83de3b0181b46c22-0">
              Det är intressant att Hans Backman pratar så väldigt varmt om
              handikappade. Ökad arbetslöshet bland handikappade, står det i
              DN Ekonomi den 4 december. Riksrevisionen kritiserar Ams hårt
              för det sätt på vilket man har sett till att funktionshindrade
              kommer ut på arbetsmarknaden. Det är en skarp rapport som lämnades
              i början av denna månad. Samhall har ett seminarium och skriver:
              Den glömda lösningen på arbetskraftsproblemet. Man säger att det
              har blivit ännu svårare för arbetshandikappade att komma ut på
              arbetsmarknaden under det här året.
            </seg>
            <seg xml:id="i-51ca9f0a688b70b5-0">
              Då klingar Hans Backmans ord i den här debatten väldigt falskt.
              Du gör en skimrande beskrivning av hur arbetshandikappade i Moderaternas
              Sverige faktiskt kommer ut på arbetsmarknaden. Det är ju fel.
            </seg>
          </u>
          <note type="speaker" xml:id="i-afd19fb9500ca93c-0">
            Anf. 161 HANS BACKMAN (fp) replik:
          </note>
          <u who="hans_backman_9286d1" xml:id="i-0268281e246fa02e-3">
            <seg xml:id="i-3a5e73971bd98f4b-0">
              Herr talman! Jag vet inte om Sven-Erik Österberg hörde vad jag
              sade. Jag sade att alliansregeringen och de partier som ingår
              i den har lyckats med mycket. Jag tillhör ett av de partierna,
              Folkpartiet liberalerna. Alla som vill ha ett jobb har inte fått
              ett jobb, precis som jag sade. Därför satsar vi nu mycket pengar
              på att kunna förbättra möjligheterna för funktionshindrade. Vi
              är fullt medvetna om att inte alla av dem har fått jobb. Fler
              borde kunna få ett jobb. Det är jätteviktigt. Vi sätter av 588
              miljoner kronor 2008. Det ger då 2 000 nya lönebidragsplatser
              och även 1 000 nya platser i Samhall.
            </seg>
            <seg xml:id="i-7b7204375d82b56f-0">
              Samhall är lyckat. Det får ut ett antal människor varje år i
              fasta jobb, närmare bestämt 1 000 varje år. Vi är fullt medvetna
              om problemet och försöker att lösa det.
            </seg>
            <seg xml:id="i-f6d684351eaa9434-0">
              När det gäller vårdnadsbidrag och jämställdhetsbonus har vi lagt
              fram jämställdhetsbonusen som en komponent i familjepolitiken
              för att stimulera pappor att vara hemma mer. Man höjer helt enkelt
              ersättningen ju mer jämnt man tar ut föräldraledigheten för mamman
              och pappan så att familjen på så vis får en högre ersättning.
            </seg>
            <seg xml:id="i-75df562179f897e4-0">
              Du sade att vår politik var lite larvig. Jag tycker också att
              det är larvigt att tro att allting alltid ska vara som det alltid
              har varit. Sedan vi införde pappamånaden i Sverige har männens
              uttag av föräldraledighet ökat. Med åtgärder som jämställdhetsbonus,
              opinionsbildning och att pappor är goda förebilder för andra pappor
              kommer männen i allt större utsträckning att ta ut föräldraledighet.
            </seg>
            <seg xml:id="i-37411c0f6850e3b0-0">
              Jag säger som Bengt Westerberg en gång i tiden sade: Jag tror
              på människorna.
            </seg>
          </u>
          <note type="speaker" xml:id="i-dad24dcc38ab09f2-0">
            Anf. 162 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-4">
            <seg xml:id="i-9e04b51af4a2c8a3-0">
              Herr talman! Det är klart att vi ska tro på människorna. Det
              gör väl vi också. Samtidigt ska vi se realiteten och hur det är.
            </seg>
            <seg xml:id="i-61eb228abe032929-0">
              Jag menade inte att jämställdhetsbonusen var larvig. Vad jag
              menar är att det Hans Backman försöker säga är det. Han tror att
              många män ska ta vårdnadsbidrag på lite drygt 3 000 kronor i månaden.
              Så blir det inte. Det är larvigt om man tror det. Man måste ta
              till andra åtgärder om det ska bli så. Däremot tycker jag att
              jämställdhetsbonusen är okej. Det är inget fel på den i sig. Den
              kan stimulera på ett positivt sätt.
            </seg>
            <seg xml:id="i-6170109f9abc926a-0">
              Man har inte lyckats med handikappade och inte lyckats med allt.
              I denna brinnande högkonjunktur där efterfrågan på arbetskraft
              varit oerhört stark ökar arbetslösheten bland handikappade. Det
              är ett misslyckande från regeringens sida. När ska arbetshandikappade
              komma ut i arbetslivet och få riktiga jobb om inte när konjunkturen
              är som bäst?
            </seg>
            <seg xml:id="i-27c5b536216dc512-0">
              Hur ska det gå nästa år om det är så att konjunkturen viker och
              vi får en försvagad arbetsmarknad som Ams bedömer? Det skulle
              innebära betydligt färre jobb och till och med ökad arbetslöshet.
              Det kommer inte att vara så att fler arbetshandikappade kommer
              ut på arbetsmarknaden detta år och andra står tillbaka.
            </seg>
            <seg xml:id="i-cd41675a0bdaeb0d-0">
              Felet med er politik är att den inte ändrar kösystemet. Det är
              generella åtgärder som generellt gör det lite billigare att anställa.
              Vem anställer arbetsgivaren om det är lika billigt att anställa
              en som är fullt frisk och en som inte är det? Det är klart att
              man tar den som man bedömer att man får mest effekt av eftersom
              man får samma stimulans för att anställa. Du har samma kösystem
              för nystartsjobben.
            </seg>
            <seg xml:id="i-009334ae85bead6e-0">
              Regeringen gör själv bedömningen att 70 procent skulle ha blivit
              anställda i vilket fall som helst. Det är skattepengar som används
              på ett sätt som jag inte tycker är effektivt. Det skulle ha riktats
              mycket tydligare. Politiken för arbetshandikappade under det här
              året har varit en misslyckad politik. Arbetslösheten ökar. När
              ska den minska om inte när konjunkturen är som allra bäst?
            </seg>
          </u>
          <note type="speaker" xml:id="i-ddda4d33467c48fe-0">
            Anf. 163 HANS BACKMAN (fp) replik:
          </note>
          <u who="hans_backman_9286d1" xml:id="i-0268281e246fa02e-4">
            <seg xml:id="i-610b6dbc2c277151-0">
              Herr talman! Vår förhoppning är att den ska börja minska genom
              de åtgärder som vi sätter in. Många har nu fått jobb under det
              här året. På så vis har vi lyckats bra. En tredjedel av de nya
              jobb som har tillkommit bedöms vara en effekt av regeringens politik.
              Sedan har vi i övrigt också haft hjälp av konjunkturen.
            </seg>
            <seg xml:id="i-8f493b81ca62efb7-0">
              Det som Sven-Erik Österberg glömmer är att när antalet jobb ökar
              på detta sätt så ökar också efterfrågan på arbetskraft. Jag tror
              exempelvis att ännu fler som kommer in i verksamhet i Samhall
              kan få ett jobb på den vanliga arbetsmarknaden. Arbetsgivarna
              kommer att vara tvungna att dammsuga efter personal. Jag tror
              att det kommer att bli en positiv spin-off-effekt av de åtgärder
              vi gör som även kommer de funktionshindrade till del.
            </seg>
            <seg xml:id="i-609797ab0cc11a52-0">
              Jag kan hålla med Sven-Erik Österberg. Jag delar oron för att
              man inte har fått in tillräckligt många som har funktionshinder
              i arbetslivet. Det har varit ett problem länge. Man måste ha en
              dialog med arbetsgivarna, Svenskt Näringsliv och företagen så
              att man på ett mycket bra sätt kan anpassa arbetsplatser för att
              uppnå en möjlighet för funktionshindrade att utföra ett jobb på
              precis lika bra sätt som vem som helst.
            </seg>
            <seg xml:id="i-c7b5f39e9e7d14b0-0">
              Det är ett arbete vi har att fortsätta med. Vi vidtar åtgärder
              i den här budgeten. Vi får säkert anledning att återkomma till
              den diskussionen även framdeles.
            </seg>
          </u>
          <note type="speaker" xml:id="i-41450137ce47cf8d-0">
            Anf. 164 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-89d8e63bdf3a68c9-0">
            <seg xml:id="i-1a57881eca3761a7-0">
              Herr talman! Den nya alliansregeringen gör förändringar på arbetsmarknaden
              som avser att främja jobb och tillväxt. Oppositionen har inte
              sparat på krutet under det här året utan kritiserat regeringens
              jobbpolitik. Vi kristdemokrater menar att vi i alliansen nu gör
              rätt saker i rätt tid. Det finns alltid saker man kan förbättra.
              Det ska vi fortsätta att göra under mandatperioden, men vi är
              på rätt väg.
            </seg>
            <seg xml:id="i-f9e6bce1d8f88b1d-0">
              Varför gör vi då dessa förändringar? Finns det ett behov av att
              dra ned på arbetsmarknadsåtgärder, ändra i a-kassan, satsa på
              jobbavdrag, införa nystartsjobb och så vidare? Enligt min mening
              kan inte svaret bli annat än ja när man ser på utvecklingen i
              Sverige i dag. Sveriges ekonomi går som tåget, och många företag
              skriker efter arbetskraft. Sysselsättningen har ökat på ett år
              med mer än 130 000 personer, och arbetslösheten sjunker dramatiskt.
            </seg>
            <seg xml:id="i-19594910431e24b9-0">
              Behovet av arbetskraft är nu så stort att organisationen Företagarna
              skriver i ett pressmeddelande i november i år: Fortfarande är
              bristen på arbetskraft det viktigaste tillväxthindret för småföretagen.
              Svårigheterna att hitta personal är också en av orsakerna till
              att konjunkturen börjar vika nedåt. Hela 4 av 10 företag har tvingats
              tacka nej till beställningar på grund av att de inte hittat personal.
              Problemen har varit störst i industri-, bygg- och konsultföretag.
              De säger vidare så här: Det är ett svaghetstecken för svensk arbetsmarknad
              att tillväxten stannar upp på grund av arbetskraftsbrist samtidigt
              som så många står utanför arbetsmarknaden.
            </seg>
            <seg xml:id="i-bcd66bcbe114994b-0">
              Herr talman! Det här är anledningen till att vi som ansvariga
              politiker måste vidta åtgärder för att öka tillgången på arbetskraft.
              Annars missar vi den historiska chansen att ge fler personer en
              inträdesbiljett till ett arbetstillfälle.
            </seg>
            <seg xml:id="i-da5999146753d74a-0">
              I detta läge väljer Socialdemokraterna i sin budgetmotion att
              lägga 7,3 miljarder i mer pengar till a-kasseersättningar och
              3,7 miljarder till att sätta personer i olika arbetsmarknadspolitiska
              åtgärder. Tror Socialdemokraterna att detta är svaret på företagarnas
              fråga: Var är arbetskraften?
            </seg>
            <seg xml:id="i-4e1bcd4a7339190a-0">
              Jag undrar om Socialdemokraterna tror på den politiken själva.
              På vilket sätt ger dessa 11 miljarder arbetslösa ett riktigt jobb?
              På vilket sätt ger det företagarna arbetskraft?
            </seg>
            <seg xml:id="i-a27f62fd2b1f950a-0">
              Det vi gör i alliansen är i stället att tydliggöra att a-kassan
              nu är en omställningsförsäkring. Vi ger nedsättning av arbetsgivaravgifter
              till de företagare som verkligen vill anställa personer som har
              varit långtidsarbetslösa. Det, herr talman, ger personer tillgång
              till ett riktigt jobb och en egen lön, och det måste ändå vara
              målet med vår arbetsmarknadspolitik.
            </seg>
            <seg xml:id="i-e5b4608a657e02a4-0">
              När det gäller a-kassan betonar vi som jag sade att det är en
              omställningsförsäkring. Socialdemokraternas partiordförande Mona
              Sahlin säger i olika medier att hon minsann ska återställa a-kassan
              till 80-procentsnivån om de bara får makten år 2010.
            </seg>
            <seg xml:id="i-ee266f6dd536163e-0">
              Herr talman! Vi har faktiskt 80 procent i a-kassan under den
              första tiden i hela 200 dagar. Med detta uttalande ger man bilden
              att 80-procentsnivån är helt borta i dag. Det är skicklig retorik,
              men kör man med sjysta metoder?
            </seg>
            <seg xml:id="i-f46480938c6f32f5-0">
              Herr talman! Man kan också fråga sig om vi i majoriteten är nöjda
              med allt. Nej, det är vi inte. Självklart har vi utmaningar kvar
              innan vi har uppnått vårt mål om full sysselsättning och att bryta
              människors utanförskap. Men vi börjar nu få glädjande siffror.
            </seg>
            <seg xml:id="i-f3161d4919881898-0">
              Det totala utanförskapet i oktober hade minskat med 164 000 personer
              jämfört med för ett år sedan. För första gången sjunker både sjuktal
              och arbetslöshetstal. Under förra mandatperioden förtidspensionerades
              140 nya personer varje dag. Med den nya regeringen som tillträdde
              för ett år sedan har det förändrats till att det i stället är
              400 personer om dagen som lämnar utanförskap och arbetslöshet.
            </seg>
            <seg xml:id="i-7266f6d314a76579-0">
              Det utanförskap som finns i Sverige i dag har skapats under så
              lång tid att det kommer att ta tid att vända utvecklingen dit
              vi vill. Vi har, som vi ofta nämner i debatten, ungefär en miljon
              människor som är i utanförskap, och många väntar på en ny framtid.
              Det är det vi måste jobba för.
            </seg>
            <seg xml:id="i-28a828690fd5bda4-0">
              Vi tror inte att någon hoppar jämfota av glädje kortsiktigt när
              de får en lägre ersättning vid långtidsarbetslöshet. Men vi tror
              att människor som faktiskt söker ett jobb med ljus och lykta hoppar
              jämfota när de faktiskt får ett jobb. Och det är det som är vårt
              fokus. Det är nu, i goda tider, som vi måste ta chansen att få
              in många arbetslösa i ett jobb och ge dem arbetslivserfarenhet,
              om det så är arbetslösa ungdomar, invandrare eller funktionshindrade.
            </seg>
            <seg xml:id="i-697f5fe4175994d9-0">
              Herr talman! Nystartsjobben, som alliansregeringen genomfört,
              har varit lyckosamma just för dessa grupper. Nästan vart tredje
              nystartsjobb har gått till en person med invandrarbakgrund.
            </seg>
            <seg xml:id="i-ecbf6625943f5019-0">
              En annan grupp som har svårigheter att ta sig in på arbetsmarknaden,
              som tidigare nämndes, är personer med funktionshinder. Även denna
              grupp har haft nytta av nystartsjobben. Ca 13 procent av alla
              nystartsjobb har gått till personer med funktionshinder, men fortfarande
              är sysselsättningen betydligt lägre för denna grupp än för genomsnittet.
              Utöver förändringar av attityder är lönebidrag, Samhall och sociala
              företag viktiga för många funktionshindrade. Därför ökar vi, som
              sagts tidigare här, stödet till Samhall men också till lönebidrag.
              Regeringen har också påbörjat ett arbete med att stärka det sociala
              företagandet.
            </seg>
            <seg xml:id="i-480a898cdb74fc50-0">
              Allt detta är viktigt för funktionshindrade som är en grupp som
              alltid, oavsett konjunkturläge, kommer att vara i behov av särskilda
              insatser från samhällets sida.
            </seg>
            <seg xml:id="i-ef21411147675fb4-0">
              Även ungdomar har gynnats av nystartsjobben. Ca 20 procent av
              alla nystartsjobb har gått till ungdomar. Här har vi flera åtgärder
              som kompletterar stödet till unga, och vi ser nu en positiv utveckling
              vad gäller minskad ungdomsarbetslöshet.
            </seg>
            <seg xml:id="i-70d2916fd6e12abe-0">
              Däremot har nystartsjobben visat sig gå till i första hand män.
              Endast en tredjedel av nystartsjobben har gått till kvinnor. Det
              kan eventuellt bero på att många kvinnor arbetar inom den offentliga
              sektorn och där har nystartsjobben inte varit möjliga att använda.
              Men nu ändrar vi på det, så från den 1 januari kommer även offentlig
              sektor att omfattas av denna reform. Det räknar vi med ska gynna
              kvinnor.
            </seg>
            <seg xml:id="i-1c00140669e8a476-0">
              För många kvinnor är det viktigt att få ett heltidsjobb. Att
              gå från deltid till heltid är viktigt inte minst för kvinnor inom
              offentlig sektor, där man oftast drabbas av deltidsarbetslöshet.
              Nystartsjobb ska nu därför även omfatta personer som varit deltidsarbetslösa
              i två år så att de kan komma upp i heltid.
            </seg>
            <seg xml:id="i-dd32ccc27b66752c-0">
              Det har också visat sig vara svårt att få personer som går på
              sjuk- och aktivitetsersättning in på arbetsmarknaden. I denna
              grupp finns också många kvinnor. Därför införs nu från årsskiftet
              en rejäl satsning på rehabilitering genom så kallade nyfriskjobb.
              Det innebär en extra stor subvention till företag som anställer
              personer som haft sjukpenning eller sjuk- och aktivitetsersättning
              under en längre tid.
            </seg>
            <seg xml:id="i-33e70e52c5d662b7-0">
              Ja, herr talman, det är några i raden av åtgärder som vi genomför
              för ett minskat utanförskap. Samtidigt är oppositionens svar på
              alliansens jobbpolitik tydligt. De vill återställa allt till det
              gamla, de vill vrida klockan tillbaka till före valet 2006, och
              de säger att de vill återställa rättvisan. Men man kan fråga sig
              vilken rättvisa det är de vill återställa.
            </seg>
            <seg xml:id="i-c07cbe5cc4cf90d7-0">
              Oppositionen tycks vilja gå tillbaka till en tid där utanförskapet
              bestod av 164 000 fler människor, en verklighet där arbetslösheten
              var markant högre och sysselsättningen lägre. Jag tror inte att
              det är vad svenska folket vill. Jag är övertygad om att de insatser
              vi har genomfört för att pressa tillbaka arbetslösheten och minska
              utanförskapet är uppskattade. Oppositionen däremot har en rad
              frågor att besvara när man säger nej till jobbskatteavdrag.
            </seg>
            <seg xml:id="i-54f294f39bb8c4ca-0">
              Hur skapar högre skatter fler jobb? Nej säger man också till
              olika reformer med sänkta arbetsgivaravgifter. Då är min fråga:
              Hur ger högre arbetsgivaravgifter fler jobb? Och varför är höjda
              tak i a-kassan, det vill säga högre a-kassa för höginkomsttagare,
              viktigare än sänkta skatter för låginkomsttagare?
            </seg>
            <seg xml:id="i-338bfdfb83bbd6d6-0">
              Under Socialdemokraternas senaste tolv år vid makten gick 140
              personer, som jag sade tidigare, i förtidspension varje dag. Sedan
              regeringsskiftet har ungefär 400 personer varje dag gått från
              utanförskap till arbete.
            </seg>
            <seg xml:id="i-9b59c1a5bff25e29-0">
              Det är inte konstigt att Socialdemokraterna måste öka resurserna
              till a-kassa och arbetsmarknadspolitiska åtgärder med 11 miljarder
              kronor jämfört med vår budget, eftersom 60 000 färre personer
              skulle vara sysselsatta med er politik.
            </seg>
            <seg xml:id="i-a502790281ea83ba-0">
              Med vår politik är arbetslösheten nu den lägsta sedan 1991, och
              sysselsättningen har inte varit så hög sedan man började mäta
              sysselsättningen på 1970-talet. Det tycker jag talar för att vi
              måste fortsätta på den väg som vi i alliansen påbörjat. Alliansen
              verkar nu vara det enda alternativet för dem som vill ha en jobbskapande
              politik.
            </seg>
          </u>
          <note xml:id="i-9d6ecfac004e55e1-0">
            Jag yrkar bifall till utskottets förslag till beslut i betänkandet.
          </note>
          <note type="speaker" xml:id="i-da894e3a6bfda692-0">
            Anf. 165 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-5">
            <seg xml:id="i-b3349215551f5c35-0">
              Herr talman! Désirée Pethrus Engström står och beskriver den
              situation som är, som jag också beskrev i mitt inlägg, nämligen
              att det finns en stor efterfrågan på kvalificerad arbetskraft
              inte minst inom industrin och byggsektorn samtidigt som det fortfarande
              finns väldigt många arbetslösa.
            </seg>
            <seg xml:id="i-82c317e7e7d2101a-0">
              I det läget presenterar alliansen en budget där man halverar
              antalet arbetsmarknadsutbildningar. Det är ju precis arbetsmarknadsutbildningar
              som alla arbetsgivare som söker med ljus och lykta efter arbetskraft
              efterfrågar. Det är det som arbetsförmedlingarna efterfrågar och
              säger att om de bara hade detta skulle de kunna matcha fler av
              de fortfarande alltför många arbetssökande mot de jobb som faktiskt
              är lediga. Därför är det intressant att Désirée Pethrus Engström
              tar upp just den här problematiken och samtidigt yrkar bifall
              till en politik som inte syftar till att göra någonting åt den.
            </seg>
            <seg xml:id="i-4e3dcf0526846943-0">
              En annan sak är att långtidsarbetslösheten och utanförskapet
              just för funktionshindrade, långtidssjukskrivna och unga människor
              har ökat sedan den här regeringen tillträdde. Det är fler unga
              i dag som är långtidsarbetslösa. Det har blivit svårare för funktionshindrade
              att hitta jobb. Och det har inte blivit något lättare för dem
              som har varit sjukskrivna att få jobb.
            </seg>
            <seg xml:id="i-071dfe4a32afaae6-0">
              Jag tycker inte att man presenterar några riktigt bra förslag
              för hur de här människorna ska kunna komma tillbaka. Det är lite
              fånigt att påstå att inte vi kommer med några bättre förslag.
              Vi vill till exempel, för att underlätta för arbetsgivare att
              anställa personer som har varit sjukskrivna, slopa sjuklöneansvaret
              under det första året när man anställer någon som har varit långtidssjukskriven.
              Är inte det en bra åtgärd för att till exempel motivera företag
              att faktiskt ge personer som har varit långtidssjukskrivna en
              chans att komma tillbaka? Såvitt jag vet är det detta som arbetsgivarna
              framför allt efterfrågar.
            </seg>
          </u>
          <note type="speaker" xml:id="i-8368c7d478b022b2-0">
            Anf. 166 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-89d8e63bdf3a68c9-1">
            <seg xml:id="i-79aa758b6c906306-0">
              Herr talman! Visst, det är självklart bra med arbetsmarknadsutbildningar
              för att få fler i jobb. Men samtidigt måste vi ha en rimlig avvägning
              mellan hur många som går i olika utbildningar och hur många som
              ska stå till arbetsmarknadens förfogande.
            </seg>
            <seg xml:id="i-28c88db235c4010d-0">
              Det som är det stora problemet i dag är att det finns för lite
              arbetskraft, att för få personer står till arbetsmarknadens förfogande.
              Det som arbetsgivarna efterfrågar är fler som vill söka jobb.
              Där tror jag att en del, och som vi verkligen lägger krut på,
              är att försöka få arbetsförmedlingarna att bli mycket bättre på
              att matcha personer med de jobb som finns. Oftast tror jag inte
              att man hittar arbetskraft. Jag har mött flera företagare som
              säger att de inte riktigt orkar söka efter arbetskraft, att de
              tycker att det är jobbigt. De tycker inte att de får tillräckligt
              med hjälp från arbetsförmedlingen.
            </seg>
            <seg xml:id="i-2be4a8c959859505-0">
              Jag tror alltså att vi måste ha en lagom nivå på arbetsmarknadsutbildningar
              och hur många vi har inlåsta i de utbildningarna, men självklart
              ska vi ha kvar arbetsmarknadsutbildningarna.
            </seg>
            <seg xml:id="i-9294ba50f76c63c8-0">
              Sedan säger Josefin Brink att funktionshindrade och ungdomar
              är arbetslösa. När det gäller funktionshindrade finns det statistik
              som visar att vi inte har lyckats nå hela vägen. Men nystartsjobben
              har ändå gett de 13 procenten funktionshindrade tillgång till
              ett jobb. Vad hade hänt om vi inte hade haft nystartsjobben? På
              vilket sätt hade de med Vänsterns politik lättare fått jobb? Det
              är ju ni som har försatt dem i det här utanförskapet och inte
              fått in dem på arbetsmarknaden redan tidigare.
            </seg>
            <seg xml:id="i-94a8348fc0a0d3d1-0">
              När det gäller ungdomsarbetslösheten kör ni lite olika valser,
              eftersom ni räknar dem som tidigare var i åtgärder. Den totala
              arbetslösheten har sjunkit för ungdomar.
            </seg>
          </u>
          <note type="speaker" xml:id="i-4ce94cea3c3657d1-0">
            Anf. 167 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-6">
            <seg xml:id="i-4be4853588d5d2b0-0">
              Herr talman! Självfallet måste antalet personer i arbetsmarknadspolitiska
              program minska när arbetslösheten minskar. Där är vi helt eniga.
              Men vad som har hänt med regeringens politik är att andelen av
              de arbetslösa som får någon typ av aktiva åtgärder och insatser
              har minskat. Från att ha legat på mellan 45 procent och 50 procent
              under en ganska lång tid är man nu nere på ungefär 32 procent
              av de arbetslösa som över huvud taget får några insatser. Man
              har de facto halverat antalet platser i arbetsmarknadsutbildningar.
            </seg>
            <seg xml:id="i-da7b8e0ae9cf78e9-0">
              Det handlar inte bara om att man ska låsa in en större andel
              av de arbetslösa i åtgärder, som ni uttrycker det, utan det handlar
              om att man ska ha en rimlig volym på hur många av de arbetslösa
              som behöver särskild hjälp och stöd för att komma tillbaka till
              arbetslivet. Där har ni avvecklat den aktiva arbetsmarknadspolitiken.
            </seg>
            <seg xml:id="i-ca72636cd58bafa6-0">
              Det faktum att långtidsarbetslösheten ökar är ett tecken på att
              det saknas åtgärder för personer som med tidigare insatser hade
              kunnat gå tillbaka till ett jobb. Är det något fel på de personer,
              menar ni i alliansen, som nu går in i långtidsarbetslöshet och
              i dessa ganska meningslösa garantier så att det inte är någon
              idé att satsa på utbildningar för dem? Väntar ni på att det ska
              komma andra lite bättre människor som ska kunna ta alla dessa
              jobb eftersom ni säger att ni inte kan satsa några utbildningar
              och grejer på dem? Nej, in med dem i några varaktiga samhällsnyttiga
              sysselsättningar med 65 procents ersättning och så väntar vi in
              att arbetskraften ökar så att vi kan få lite bättre folk som ska
              kunna besätta de lediga platserna.
            </seg>
            <seg xml:id="i-8857286c466628af-0">
              Det är en ganska fräck retorik kring detta när man inte ser de
              arbetssökande som finns som tillräckligt fina för att kunna platsa
              på de jobb som finns lediga men som skulle kunna platsa om man
              bara erbjöd dem en utbildning eller det stöd som de behöver.
            </seg>
          </u>
          <note type="speaker" xml:id="i-252172756ee1cef1-0">
            Anf. 168 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-89d8e63bdf3a68c9-2">
            <seg xml:id="i-c6e9087b4114a2ed-0">
              Herr talman! Jag förstår inte hur man ska få ihop det i Vänsterns
              politik för att få minskad arbetslöshet. Det ni säger är att det
              ska bli fler anställda i offentlig sektor. Det är det enda svaret
              när det gäller jobbpolitiken. Men ni säger nej till alla anställningsåtgärder
              när det gäller nystartsjobben och att vi över huvud taget ska
              kunna komma in på den privata arbetssidan. Det är lite sorgligt.
            </seg>
            <seg xml:id="i-2511f167b8f709c5-0">
              Självklart är det så, och det har jag sagt hela tiden, att vi
              ska ha arbetsmarknadsåtgärder. Men det ni gjorde under förra mandatperioden
              var att ni låste in jättemånga som fortfarande går i plusjobb,
              när vi i stället hade kunnat lägga pengar på arbetsmarknadsutbildningar.
            </seg>
            <seg xml:id="i-f3a8bf13be91d4d2-0">
              Självfallet måste vi ha tillräckligt många som står till arbetsmarknadens
              förfogande. Vi sänkte under detta år från 120 000 till 90 000
              personer i åtgärder. Det är ingen liten grupp ändå, 90 000, som
              är i olika åtgärder.
            </seg>
            <seg xml:id="i-cacce1d850e332f0-0">
              För oss är den viktigaste politiken att försöka sänka arbetsgivaravgifterna
              för att stimulera arbetsgivarna att anställa personer som står
              långt från arbetsmarknaden. Det är därför vi har satsat, och vi
              ser också att det ger resultat att jobba med den politiken. Det
              har gett både funktionshindrade, ungdomar och långtidsarbetslösa
              ett jobb som de inte skulle ha fått med er politik.
            </seg>
          </u>
          <note type="speaker" xml:id="i-00be32ad565c1b12-0">
            Anf. 169 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-5">
            <seg xml:id="i-d031f8571afcaa59-0">
              Herr talman! Jag ska börja med det Josefin Brink sade. Det är
              en alldeles lysande beskrivning som Désirée gör över läget. Det
              är stor efterfrågan på arbetskraft, men många står fortfarande
              utanför. Jag kan inte fatta, varför gör man ingen politik för
              det? Om de som står utanför inte har tillräckliga kvalifikationer
              för att kunna ta de jobb som är lediga, varför satsar man då inte
              på en politik som ger en utbildning och en matchning och hjälper
              till med en kompetenshöjning så att de kan ta de lediga jobben?
            </seg>
            <seg xml:id="i-76a474540b45d857-0">
              Det är den rätta politiken i stället för att generellt kasta
              ut en arbetsgivaravgiftssänkning för alla under 25 år även till
              dem som redan har jobb och som ger McDonalds över 60 miljoner
              kronor direkt in. Det är att slösa med skattepengar om man ska
              göra en prioritering. Det där förstår jag inte.
            </seg>
            <seg xml:id="i-589273bfba94ca48-0">
              Vad gäller a-kassan, Désirée, har jag full förståelse för att
              det inte är så himla lätt att begripa. Det är ett komplicerat
              system. Det är inte så att de flesta har 80 procent som läget
              är nu. Den som tjänar 20 000 och räknar in karensdagarna har under
              sin första period 71 procent. Ju mer du tjänar, desto lägre ersättningsnivå
              har du i a-kassan.
            </seg>
            <seg xml:id="i-0462b76a1b32fa52-0">
              Det stora problemet med a-kassan nu, och som håller på att underminera
              hela systemet, är att man får så låg ersättning när man blir arbetslös
              så att man inte klarar sig på ersättningsnivån. Det var därför
              det var en debatt häromkvällen då arbetsmarknadsministern i tv
              försökte förklara varför 80 kommuner nu får ökade socialbidrag
              mitt i brinnande högkonjunktur. Det är för att man måste täcka
              upp de brister som finns på det här området där försäkringssystemet
              inte täcker upp. Då får försörjningssystemet gå in. Det är det
              som är problemet just nu. Annars är det en nedåtgående tendens
              för socialbidrag. Men detta späder på så att kommuner får ta fram
              pengar.
            </seg>
            <seg xml:id="i-42fb8e8fbc64b672-0">
              Där staten drar sig tillbaka får kommunerna gå in, och så får
              man ett eroderat försäkringssystem som är underminerat. Det är
              därför vi satsar 7 miljoner, för vi vill ha en försäkring som
              ger trygghet och en ordentlig brygga från arbetslöshet och in
              på arbetsmarknaden där människor känner sig trygga. Trygga människor
              vågar.
            </seg>
          </u>
          <note type="speaker" xml:id="i-ceebbdcd1e679028-0">
            Anf. 170 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-89d8e63bdf3a68c9-3">
            <seg xml:id="i-0de04251b2a9fcab-0">
              Herr talman! Jag blev förvånad när Sven-Erik Österberg tidigare
              i debatten sade att det inte hade behövts någon arbetsmarknadspolitik
              under det här senaste året. Då undrar jag vad det är vi diskuterar.
              Vad är det som skulle ha gjorts i Sven-Erik Österbergs värld för
              att vi skulle få fler i arbete? Det enda jag kan läsa ut av Socialdemokraternas
              budget är mer pengar till a-kassa och mer pengar till åtgärder.
              Hur ger det fler jobb? Det svaret har vi fortfarande inte fått
              från någon i oppositionen.
            </seg>
            <seg xml:id="i-0d6fa882085b34fc-0">
              Självklart är utbildningar en del, men det är inte svaret för
              alla de arbetsgivare som ropar efter arbetskraft. Det är inte
              alltid utbildning som saknas. Och är det utbildning som saknas
              är det ofta högskoleutbildning, och det satsar vi mer på.
            </seg>
            <seg xml:id="i-5a3e37a7e1d8e007-0">
              När det gäller a-kassan och nivåerna är det självklart att man
              ska ha en hyfsad bidragsnivå under den första tiden. Ni säger
              80 procent, och sedan tricksar ni lite grann med diskussionen
              och säger att vi inte har 80 procent. Vi har 80 procent, men vi
              har något olika när det gäller taket. Man kan alltid diskutera
              vad den optimala situationen ska vara för det, men det är lite
              att komma undan diskussionen och den frågeställning som vi fortfarande
              har. På vilket sätt skapar ersättningssystemen fler jobb?
            </seg>
          </u>
          <note type="speaker" xml:id="i-b6406d8bd77e83f6-0">
            Anf. 171 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-6">
            <seg xml:id="i-38340c87b4315d78-0">
              Herr talman! Jag ska inte vara elak mot Désirée i denna sena
              timme. Men ta reda på fakta om a-kassan! Ring till Arbetslöshetskassornas
              samorganisation och låt dem berätta hur a-kassesystemet fungerar
              mot gällande lönenivåer och vad en arbetslös verkligen får i förhållande
              till sin inkomst när han blir arbetslös. Då slipper vi ta den
              debatten om att det är 80 procent här. För jag lovar att det inte
              är på det sättet, Désirée. Ta reda på det, så kan vi diskutera
              vid sidan av och slipper tjafsa om det här.
            </seg>
            <seg xml:id="i-3a3b94594567b345-0">
              Åtgärder är fult i alliansens och den moderatledda regeringens
              diskussioner. Åtgärder är fult och låser in människor så att de
              inte kan ta ett riktigt jobb. Åtgärder i vår värld, och de drygt
              3 miljarderna som vi satsar, är arbetsmarknadsutbildningar och
              kanske ibland praktik för att den som är långt från arbetsmarknaden
              ska få en chans att visa vad man kan så att man kan få en anställning.
            </seg>
            <seg xml:id="i-91879f904186ada1-0">
              Har vi ett stort utanförskap med många arbetslösa som inte matchar
              de krav som arbetsgivarna ställer är det väl alltid utbildning
              som fattas. Därmed inte sagt att alla kan utbildas till alla jobb.
              Det är något annat. Men det är klart att med utbildning kan man
              få fler att ta de lediga jobb som finns.
            </seg>
            <seg xml:id="i-0aa90ce33bb479fe-0">
              Det skriks nu efter arbetskraftsinvandring. Det oroar mig mycket.
              Regeringen har gått så långt att vi är det enda land i Europa
              som säger att inte en myndighet behöver pröva om det behövs arbetskraftsinvandring,
              utan det ska avgöras av arbetsgivarna själva. Det kan leda till
              att vi får arbetskraftsinvandring, och då rundar man dem som inte
              passar in. De stannar kvar i ett evigt utanförskap samtidigt som
              det finns brist på arbetsmarknadsutbildning och åtgärder för dem
              som står utanför så att de kan komma in på arbetsmarknaden. Då
              kan vi hamna i ett riktigt farligt läge som jag inte tror att
              svenska folket gillar.
            </seg>
            <seg xml:id="i-5677fd1fa4ba40be-0">
              Désirée säger att svenska folket uppskattar regeringens politik.
              Jag tycker inte om att föra diskussioner om opinionsundersökningar
              och sådant. Men när Désirée ändå tar upp det så verkar det inte
              på opinionsläget som att svenska folket uppskattar den så värst
              mycket om jag nu ska göra mig till tolk av opinionsundersökningarna.
            </seg>
          </u>
          <note type="speaker" xml:id="i-472a81144f948961-0">
            Anf. 172 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-249ab7bc56798afc-0" next="cont">
            <seg xml:id="i-dc99d93d2b596d83-0">
              Herr talman! När det gäller de 80 procenten vet även jag att
              det inte är 80 procent av allas löner. Det är självklart att det
              inte är så och att lönenivåerna inte är jättehöga i de 80 procenten.
              Men det är det system som vi alltid har haft. Det har även Socialdemokraterna
              haft. Man har inte haft 80 procent av vilken lön som helst. Det
              är ingen nyhet.
            </seg>
            <seg xml:id="i-667f45a2f921c5e1-0">
              Vi säger inte att det är fult med åtgärder. Under det här året
              har vi sänkt från 120 000 till 90 000. Det är ganska mycket åtgärder
              kvar med tanke på att vi är i en högkonjunktur.
            </seg>
            <seg xml:id="i-c240962bb3a3a3ed-0">
              Vad säger ni till företagarna? Ni säger att ni vill ha kvar åtgärder
              på den nivå vi hade när företagarna inte ville anställa på det
              sättet. Om nu arbetsgivarna säger att man vill anställa fler säger
              du: Ja, men vi ska ha kvar folk i åtgärder, och vi ska ha kvar
              a-kassan som den är.
            </seg>
            <seg xml:id="i-f5b278d23b6f8a51-0">
              Det blir ju ett väldigt konstigt svar till företagarna.
            </seg>
            <seg xml:id="i-c2760a655d064d3c-0">
              Det är inte ansvarsfull politik. Det förvånar mig att Sven-Erik
              Österberg som tidigare har varit minister inte på något sätt i
              de debatter som vi har haft har kunnat ge svar på hur ni ska få
              arbetskraften till företagarna. Jag har inte hört det någon gång
              i de här debatterna, och det har förvånat mig att ni utan att
              skämmas kan säga att ni inte vill göra någonting för att få fler
              tillgängliga i arbetskraften.
            </seg>
            <seg xml:id="i-83f97f40cc3f1b9f-0">
              Sven-Erik Österberg säger också att vi med jobbskatteavdraget
              har gynnat höginkomsttagare. De höginkomsttagare som Sven-Erik
              Österberg pratar om är de som har 19 000 kronor i månaden. Att
              kalla 19 000 kronor i månaden för en hög inkomst är märkligt.
            </seg>
          </u>
          <note xml:id="i-8ebee9679f4a0726-0">
            Anf. 173 TALMANNEN:
          </note>
          <u who="marie_engstrom_e6a38f" prev="cont" xml:id="i-dd845c4e55e5c509-0">
            <seg xml:id="i-570d53548575fe06-0">
              Sven-Erik Österberg ber att få anmäla till protokollet att han
              inte har rätt till ytterligare replik i detta replikskifte.
            </seg>
          </u>
          <note type="speaker" xml:id="i-128023c7faf701a5-0">
            Anf. 174 ULF HOLM (mp) replik:
          </note>
          <u who="ulf_holm_0cd69a" xml:id="i-654278646183facd-3">
            <seg xml:id="i-6924ba8a0fe72470-0">
              Herr talman! Désirée Pethrus Engström frågade: Varför gör vi
              dessa förändringar? Svaret är enkelt. Det är för att ni ska få
              råd med en massa skattesänkningar för höginkomsttagare. Det är
              förmögenhetsskatt och fastighetsskatt och så vidare. Det gynnar
              höginkomsttagarna. Désirée Pethrus Engström kan säga vad hon vill
              om att det är över 19 000. Det stämmer inte. Vi som har hög lön
              som riksdagsledamöter har fått kraftigt sänkt skatt. Det är sant.
              Men det är inte vi som behöver sänkta skatter.
            </seg>
            <seg xml:id="i-3330c5862914e751-0">
              Désirée Pethrus Engström håller ett bra och långt anförande om
              arbetsbristen och utvecklar att det samtidigt är många som står
              utanför arbetsmarknaden. Det är ett väldigt bra anförande, men
              slutsatsen förstår jag inte.
            </seg>
            <seg xml:id="i-0f761ae9b2eeb3d7-0">
              Slutsatsen måste ju vara att vi måste ha mer arbetsmarknadsutbildning.
              Om det finns nästan en miljon öppet arbetslösa, sjukskrivna och
              förtidspensionärer som vill försöka komma tillbaka och arbeta
              heltid eller deltid för att komma in på arbetsmarkanden är väl
              ett av de bästa sätten att ha olika stödåtgärder för att ge dessa
              människor den möjligheten.
            </seg>
            <seg xml:id="i-2d17c9da7b9566c4-0">
              Vi kan ha åsikter om Amsutbildningar som inte alltid är de bästa.
              Vi kan ha många olika program för att hjälpa enskilda individer.
              Det kan vara starta-eget-bidrag. Det kan vara anställningsstöd
              och det kan vara komvux. Ni vill inte erbjuda dem någonting av
              detta. Jag tycker att svagheten är att ni drar ned så mycket på
              arbetsmarknadsåtgärderna samtidigt som vi står inför denna situation.
            </seg>
            <seg xml:id="i-9954da0b63f11443-0">
              Det är sveket från regeringen och framför allt från kd.
            </seg>
          </u>
          <note type="speaker" xml:id="i-0549d3267f75ea2f-0">
            Anf. 175 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-89d8e63bdf3a68c9-4">
            <seg xml:id="i-ecd39e0c5840771d-0">
              Herr talman! Jag fortsätter att vara förvånad över oppositionen.
              Det enda ni har att komma med är att vi sänker skatten för höginkomsttagarna,
              ersättningen i a-kassan blir för dålig och vi har för lite åtgärder.
              Ingen svarar på hur företagarna ska få mer arbetskraft.
            </seg>
            <seg xml:id="i-ee956c1368eede8c-0">
              Det är brist på arbetskraft. Som jag sade i mitt anförande tvingas
              fyra företagare av tio att tacka nej till beställningar på grund
              av att de inte har hittat personal. Det svar de får är att vi
              ska höja ersättningarna i a-kassan.
            </seg>
            <seg xml:id="i-ec1934471c8790f0-0">
              Jag blir förvånad. Det är jättebra med stödåtgärder, men det
              får inte vara stödåtgärder som låser in människor som kanske skulle
              ha kunnat hitta ett jobb om de bara hade fått hjälp att få en
              bra matchning mot det jobbet. De som går till arbetsförmedlingen
              vill väl ha ett jobb i första hand. Om man inte hittar ett jobb
              vill man ha en arbetsmarknadsåtgärd.
            </seg>
            <seg xml:id="i-c17bdd88b900f8a4-0">
              Jag är förvånad över att det fortfarande inte finns något svar.
              Miljöpartiet har inte heller något svar. Man vill höja skatterna
              för låginkomsttagarna. Det är det svar vi har att ge till väljarna.
              Det är synd att väljarna går på den retorik som förs från oppositionen.
              Det är lättköpt retorik, men det finns väldigt lite grund för
              den i verkligheten.
            </seg>
            <seg xml:id="i-555836d6c2a48127-0">
              Vi har bra på fötterna när vi gör de insatser som vi gör. Vi
              satsar på åtgärder för dem som står längst från arbetsmarknaden
              med sänkta arbetsgivaravgifter för att få in dem i vanliga anställningar.
              Det ser vi resultatet av i dag.
            </seg>
          </u>
          <note type="speaker" xml:id="i-a24a3e0c63649a7c-0">
            Anf. 176 ULF HOLM (mp) replik:
          </note>
          <u who="ulf_holm_0cd69a" xml:id="i-654278646183facd-4">
            <seg xml:id="i-4b99096be814a52d-0">
              Herr talman! Många står långt från arbetsmarknaden i dag, även
              om det är lägre arbetslöshet än på länge. De som i dag inte har
              fått ett jobb är också de som har svårast att få ett jobb. Det
              är helt uppenbart. De människorna behöver stöd för att kunna få
              ett arbete. Det stödet kan se olika ut. Vi borde kunna vara överens
              om att de människor som i dag i brinnande högkonjunktur av olika
              orsaker inte har kunnat få ett jobb är de som behöver mest stöd.
            </seg>
            <seg xml:id="i-fdde5647f40bda59-0">
              Om vi från samhället ska ge dem stöd måste vi avsätta pengar
              för att kunna ge det stödet. Stödet kan se ut på många olika sätt.
              Jag har gett några förslag. Starta-eget-bidraget skär ni ned i
              stället för att öka det, trots att ni säger att ni är för företagsamhet.
              Det gäller tydligen inte alla.
            </seg>
            <seg xml:id="i-847050a8a81e3a1e-0">
              Vi kan också ha mer anställningsstöd. Det är ett av de stöd som
              har varit mest effektivt enligt IFAU:s utredningar. Varför satsar
              ni inte på detta för att ge stöd åt de människor som står längst
              från arbetsmarknaden för att kunna hjälpa de fyra av tio företagare
              som säger att de har tackat nej till att öka produktionen eller
              tjänsterna för att de inte har hittat arbetskraft? Ge dem möjlighet
              att hitta rätt arbetskraft! Det gör ni inte.
            </seg>
            <seg xml:id="i-da60d27eaa7ac0af-0">
              Jag tror att väljarnas reaktion 2010 kommer att vara ganska tydlig.
              Jag tror att största delen av svenska folket vill att samhället
              ska kunna ge stöd till dem som har svårast att få arbete samtidigt
              som de som blir arbetslösa ska få en ordentlig a-kassa tills de
              har hittat ett jobb. Jag tror att människor vill ha den sortens
              politik.
            </seg>
          </u>
          <note type="speaker" xml:id="i-8d275b4371899b90-0">
            Anf. 177 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-89d8e63bdf3a68c9-5">
            <seg xml:id="i-75c29086cd81f48c-0">
              Herr talman! Jag tycker att oppositionen är svaret skyldig när
              det gäller de människor som står i ett utanförskap och har gjort
              det under så lång tid. Vi kan belastas för det senaste året. Men
              ingen kan påstå att fler och fler hamnar i ett utanförskap. Det
              är färre som hamnar i ett utanförskap med den nya regeringens
              politik.
            </seg>
            <seg xml:id="i-95a80c11d6041b63-0">
              Många är svaga på arbetsmarknaden och har det jättesvårt. Därför
              har vi till exempel ökat lönebidragsanställningar med, som någon
              sade tidigare, ungefär 2 000 anställningar. Det är bra för de
              personer som har riktigt svårt att få ett vanligt jobb.
            </seg>
            <seg xml:id="i-c45007079ab37da7-0">
              Ni säger nej till nystartsjobb, nej till jobbgaranti för unga,
              nej till jobb- och utvecklingsgaranti, nej till nyfriskjobb. Det
              är nej och nej. Svaret är bara arbetsmarknadsåtgärder eller höjd
              a-kassa.
            </seg>
            <seg xml:id="i-a3fb8eb243f252ae-0">
              Vad säger företagarna? Vad tror ni att företagarna tänker när
              de hör att det är svaret på att de vill ha mer arbetskraft?
            </seg>
            <seg xml:id="i-5b2842320d988bd6-0">
              Förvisso kan vissa säkert komma att matchas bättre med en utbildning.
              Det är självklart. Men det är inte svaret på företagarnas fråga
              efter arbetskraft. Ni vet att det är i sektorer som byggbranschen.
              Där kan företagarna själva delvis stå för utbildningssidan.
            </seg>
            <seg xml:id="i-cc288ac4509f7888-0">
              Vi ska självklart satsa på arbetsmarknadsåtgärder av olika slag.
              Vi har fortfarande stora summor. Vi har ungefär 30 miljarder i
              budgeten till a-kassan. Vi har ungefär 30 miljarder till andra
              åtgärder inom arbetsmarknadspolitiken. Det är 60 miljarder. Det
              är ingen liten summa på arbetsmarknadspolitiken.
            </seg>
          </u>
          <note type="speaker" xml:id="i-7ba8458e2fb4d616-0">
            Anf. 178 Arbetsmarknadsminister SVEN OTTO LITTORIN (m):
          </note>
          <u xml:id="i-449c64e661182dd9-32" who="unknown">
            <seg xml:id="i-6df83c8ceacd931a-0">
              Herr talman! När jag var i Gävle tidigare i höstas och presenterade
              budgeten träffade jag Håkan. Han hade varit arbetslös i fem år,
              men den 1 oktober i år började han ett nystartsjobb på en reklambyrå,
              efter att ha genomgått ett lärlingsprogram.
            </seg>
            <seg xml:id="i-0de9543fc16418ca-0">
              Det är det politiken handlar om, att vi inte ger upp om enskilda
              personer som kan och vill arbeta, men som varit borta länge från
              arbetsmarknaden.
            </seg>
            <seg xml:id="i-c972ff73e5f435e0-0">
              Håkan, liksom Dragan och Maria, som jag också träffade i Gävle,
              ville inget hellre än att ha ett jobb att gå till.
            </seg>
            <seg xml:id="i-e0309b21e7457454-0">
              Med vår politik får Håkan, Dragan och Maria möjligheter att jobba.
              Med socialdemokratisk politik har de varit placerade i arbetsmarknadspolitikens
              slutförvaring: i långtidsarbetslöshet eller långtidssjukskrivning,
              som inte sällan lett till förtidspension.
            </seg>
            <seg xml:id="i-1e1de7254a5ba1b5-0">
              Den gamla socialdemokratiska politiken är cynisk, kall och hård.
              Den har permanentat ett femtedelssamhälle, som möjligen är bra
              för dem som är i arbetskraften men kallt för dem som står utanför.
            </seg>
            <seg xml:id="i-463c8e4cdc73b6cc-0">
              Ingen a-kassa i världen kan ersätta en riktig lön. Ingen arbetslöshetsförsäkring
              i världen kan ersätta känslan av delaktighet och arbetsgemenskap
              som ligger i ett arbete. Ingen politik i världen kan väga upp
              känslan av att känna sig behövd.
            </seg>
            <seg xml:id="i-4f9aa8a2b1d85f62-0">
              Drygt ett år har gått sedan alliansen vann valet, och mycket
              har hänt under denna tid.
            </seg>
            <seg xml:id="i-1da020fbb218413d-0">
              Svensk arbetsmarknad har inte sett så här bra ut på nära 20 år.
              På ett år har utanförskapet minskat med 164 000 personer. Antalet
              arbetade timmar är rekordhögt. Sysselsättningen stiger i en takt
              som vi inte har sett sedan 1976. Den öppna arbetslösheten ligger
              nu på 3,1 procent, den lägsta på många decennier.
            </seg>
            <seg xml:id="i-b41394c0d4c694b0-0">
              När jag träffar mina ministerkolleger från andra länder i EU
              tittar de avundsjukt på våra framgångar och undrar vad vi har
              gjort.
            </seg>
            <seg xml:id="i-c60f1344ed05d60c-0">
              Jag svarar enkelt: Vi har återupprättat arbetslinjens tre fundamentala
              grundpelare:
            </seg>
            <seg xml:id="i-fcac54cb1ab37d2f-0">
              Det ska löna sig att arbeta. Det ska bli billigare och enklare
              att anställa. Och vi har satt matchningen på arbetsmarknaden i
              fokus i varje åtgärd eller insats som vi genomför.
            </seg>
            <seg xml:id="i-a47eff8cab865418-0">
              Bland ungdomar är sysselsättningsökningen den starkaste som uppmätts
              i AKU sedan mätningarna började 1963. De jobb som nu kommer är
              till övervägande del tillsvidareanställningar, jämnt fördelade
              mellan män och kvinnor. Arbetslösheten minskar månad för månad.
            </seg>
            <seg xml:id="i-12de81986530ca97-0">
              På ett år har den totala arbetslösheten minskat med över 83 000
              personer. Den totala långtidsarbetslösheten bland ungdomar har
              minskat med över 10 000 personer på ett år.
            </seg>
            <seg xml:id="i-53383d21eae117dd-0">
              Antalet nyanmälda lediga platser hos arbetsförmedlingen ökade
              med 66 000 i november, den högsta novembersiffran på flera decennier.
              För mig är det väldigt tydligt politik gör skillnad!
            </seg>
            <seg xml:id="i-12846d9dfae7d195-0">
              Herr talman! Den massarbetslöshet som Socialdemokraterna lämnade
              efter sig, det femtedelssamhälle som Socialdemokraterna lämnade
              efter sig, bekämpar regeringen med alla medel och på alla fronter.
            </seg>
            <seg xml:id="i-dcdd3f538eee870f-0">
              På drygt ett år har den här regeringen gjort stor skillnad, och
              mycket har hänt under denna tid. Vi har sänkt skatterna för alla
              som arbetar, men främst för låg- och medelinkomsttagare.
            </seg>
            <seg xml:id="i-5408127504c57a82-0">
              Vi har tydliggjort arbetslöshetsförsäkringen som en omställningsförsäkring.
              Vi har förstärkt försäkringsmässigheten i arbetslöshetsförsäkringen.
              Vi har rensat upp i floran av visstidsanställningar och infört
              allmän visstidsanställning.
            </seg>
            <seg xml:id="i-db49f52170f3af2f-0">
              Vi har gjort det billigare att anställa yngre och äldre. Vi har
              infört en jobb- och utvecklingsgaranti för långtidsarbetslösa
              och en jobbgaranti för ungdomar. Och vi har sänkt trösklarna in
              på arbetsmarknaden för dem som befinner sig allra längst bort.
            </seg>
            <seg xml:id="i-fa3b6d5d2ff0b8f8-0">
              Nystartsjobben är en sådan innovation. Sedan starten vid årsskiftet
              har närmare 13 000 personer fått ett nystartsjobb. Nära vart tredje
              nystartsjobb har gått till en person med utländsk bakgrund. 13
              procent av jobben har gått till personer med funktionshinder.
              15 procent av jobben har gått till ungdomar under 24 år. Mer än
              vartannat nystartsjobb har gått till personer som varit borta
              från arbetsmarknaden i mer än två år, vart tionde till personer
              som likt Håkan har varit borta i över fem år.
            </seg>
            <seg xml:id="i-10bd5ede19e9316a-0">
              Nystartsjobben är en framgång, en början på vägen tillbaka för
              personer som i Socialdemokraternas femtedelssamhälle sett både
              en och två högkonjunkturer passera förbi utan att komma in på,
              eller tillbaka på, arbetsmarknaden precis som Håkan, Dragan och
              Maria i Gävle.
            </seg>
            <seg xml:id="i-173067f1ef843ff1-0">
              Nystartsjobben är ett lönsamt sätt att få fler tillbaka. Riksdagens
              utredningstjänst har visat att varje nystartsjobb ger en samhällsekonomisk
              vinst på drygt 140 000 kronor per nystartsjobbare och år.
            </seg>
            <seg xml:id="i-35d3772dd34360b6-0">
              Det blir vinst för den enskilde som nu får en lön att leva på,
              vinst för det företag som nu har råd att anställa, och vinst för
              samhällsekonomin som får fler i arbete. Så ska politik utformas.
            </seg>
            <seg xml:id="i-d44d074eed2ae414-0">
              Nu tar vi steget vidare. Det var alltför få kvinnor som kom in
              på arbetsmarknaden via nystartsjobben. Därför kommer vi nu att
              öppna nystartsjobben i hela den offentliga sektorn, för att på
              så sätt öka möjligheterna för fler, inte minst för långtidsarbetslösa
              kvinnor, att komma tillbaka till arbetsmarknaden.
            </seg>
            <seg xml:id="i-46d828010dd3871d-0">
              Det var också alltför få personer med sjukpenning, sjuk- eller
              aktivitetsersättning och rehabiliteringspenning som kom tillbaka
              till arbetsmarknaden via nystartsjobben. Det finns all anledning
              att stödja dessa personer ytterligare.
            </seg>
            <seg xml:id="i-a1a6fe0b4b4e7d86-0">
              Därför kommer vi nu att införa så kallade nyfriskjobb, vilket
              är ett vanligt nystartsjobb i grunden men med den skillnaden att
              kompensationen blir den dubbla jämfört med nystartsjobb. På så
              sätt får vi fler personer från socialförsäkringen tillbaka till
              arbetsmarknaden.
            </seg>
            <seg xml:id="i-510b48eafb23a7ba-0">
              Herr talman! Regeringen har valt att begränsa antalet ersättningsdagar
              då man har möjlighet att få arbetslöshetsersättning vid deltidsarbetslöshet
              till 75.
            </seg>
            <seg xml:id="i-f68209ae6a3239b3-0">
              Som systemet hittills varit utformat har man kunnat deltidsstämpla
              i upp till 18 år i extremfallet. Då handlar det naturligtvis inte
              längre om en omställningsförsäkring utan om en övervältring på
              skattebetalarna av kostnader för arbetsgivarnas oförmåga att organisera
              arbetet. Det är för mig helt orimligt.
            </seg>
            <seg xml:id="i-06ea9951dc6f3404-0">
              Jag noterar att dessa förändringar redan givit resultat. Både
              LO Tidningen och Kommunalarbetaren rapporterade nyligen att de
              nya a-kassereglerna givit resultat. I LO Tidningen skrev man om
              detta under rubriken: Nya a-kasseregler gav åretruntjobb.
            </seg>
            <seg xml:id="i-24edad09a1281436-0">
              LO Tidningen berättar att efter 19 års säsongsarbete har Marianne
              fått ett heltidsjobb på Ystad kyrkogård, liksom Ulla-Britt som
              gått som säsongare i 35 år.
            </seg>
            <seg xml:id="i-696e38fd161777ec-0">
              LO Tidningen skriver: Men just de nya hårdare reglerna för a-kassa
              fick Bengt Frostmo, socialdemokrat och ordförande i kyrkorådet,
              att se över kyrkogårdsjobben.
            </seg>
            <seg xml:id="i-e24248d3c92e5624-0">
              För mig är det obegripligt att kyrkorådet i Ystad, under socialdemokratisk
              ledning, först nu har kunnat organisera arbetet så att Marianne
              och Ulla-Britt kan få de heltidsjobb som de i 19 respektive 35
              år har längtat efter.
            </seg>
            <seg xml:id="i-f75855cb950c5d4f-0">
              Det visar att incitament spelar roll. Det är först när arbetsgivarna
              inte längre kan vältra över ansvaret för sin oförmåga att organisera
              arbetet på skattebetalarna och a-kassorna som kampen mot ofrivillig
              deltidsarbetslöshet får det stöd den verkligen behöver.
            </seg>
            <seg xml:id="i-63cc0c203ff0139d-0">
              Låt mig citera Lars-Åke Almqvist, Kommunals förste vice ordförande,
              i Svenska Dagbladet den 27 november: Kommunerna kan inte längre
              räkna med att alla med ofrivillig deltid kan fylla upp med a-kassa.
            </seg>
            <seg xml:id="i-fd5c6c45c09889cd-0">
              Det är därför som deltidsarbetslösheten i kommunerna nu minskar
              mer än i någon annan sektor, som Boel Callermo på SKL påpekar
              i samma artikel.
            </seg>
            <seg xml:id="i-da08499fdf134e72-0">
              På ett år har vi fått 11 000 färre deltidsarbetslösa och 20 000
              färre timanställda arbetslösa.
            </seg>
            <seg xml:id="i-163f50ce3d90e2ae-0">
              Socialdemokraterna har uppenbarligen trott att de gjort deltidsarbetslösa
              kvinnor en välgärning genom att de haft möjligheten att deltidsstämpla
              i upp till 18 år. I stället har socialdemokratisk politik låst
              fast deltidsarbetslösa kvinnor i nära nog eviga tider i deltidande
              och säsongande.
            </seg>
            <seg xml:id="i-c199c58d781ea15a-0">
              Socialdemokratisk politik har gjort att det socialdemokratiskt
              ledda kyrkorådet i Ystad som ett exempel och andra arbetsgivare
              har kunnat strunta i sina deltidare. Någon annan, skattebetalarna
              och a-kassorna, har tagit kostnaden.
            </seg>
            <seg xml:id="i-3b3ffb19eba89d3e-0">
              Det är om något en cynisk och kallhamrad politik mot deltidsarbetslösa.
              Det är för mig en komplett gåta att Sven-Erik Österberg som är
              en vettig karl, kan stå för den sortens antifeministisk och klassbekämpande
              politik som cementerar deltidsarbetslösheten, främst bland lågavlönade
              kvinnor.
            </seg>
            <seg xml:id="i-690e9c647a105a80-0">
              Herr talman! Sven-Erik Österbergs anförande var ganska talande.
              Under 16 minuter och 30 sekunder talade han om allt elände som
              regeringen ställer till med. Under 33 sekunder talade han om den
              egna politiken. Det visar på tomheten i retoriken och bristen
              i det politiska alternativet.
            </seg>
            <seg xml:id="i-ae4ad286a547a6b6-0">
              Medan Socialdemokraterna famlar om framtiden är vår linje tydlig.
              Den här regeringens viktigaste uppgift är att bekämpa utanförskapet
              och återupprätta full sysselsättning.
            </seg>
            <seg xml:id="i-b5aa18f539552b9b-0">
              När vi tog över befann sig 1 634 000 människor i utanförskap.
              I oktober var det 164 000 färre människor i utanförskap, varav
              28 000 färre ungdomar.
            </seg>
            <seg xml:id="i-f8b7bf30250923b8-0">
              Sven-Erik Österberg hävdade i en interpellationsdebatt i fredags
              att vår utanförskapsbekämpning bara är ett skrap på ytan detta
              första år. Det må vara sant om man lever i en socialdemokratisk
              värld där Amsåtgärder är lösningen på allt. Men i den riktiga
              världen, där vi andra bor, motsvarar ett minskat utanförskap med
              164 000 personer ungefär två Norrköping, eller två Jönköping,
              eller tre Halmstad, eller fyra Borlänge eller 14 Söderhamn eller
              varför inte 970 Färila, där Sven-Erik Österberg bor.
            </seg>
            <seg xml:id="i-e0668c36b96f2faf-0">
              Skrap på ytan? Pyttsan! Det är en stegvis återgång till den fulla
              sysselsättningens politik, den som Socialdemokraterna övergav
              för länge sedan.
            </seg>
          </u>
          <note type="speaker" xml:id="i-08d1fdb32b653de8-0">
            Anf. 179 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-7">
            <seg xml:id="i-e286859fb9cc3231-0">
              Herr talman! I vanlig ordning älskar arbetsmarknadsministern
              att slänga sig med siffror hit och dit plockade än här, plockade
              än där för att försöka bevisa förträffligheten i sin egen politik.
              Det blir ganska tröttsamt i längden. Det är nästan samma tal som
              för ett år sedan och nästan samma tal som vi hela tiden hört i
              debatterna.
            </seg>
            <seg xml:id="i-c69982fd31459422-0">
              Dessutom är det Littorin som är regering. Det är ju ni som ska
              tala om hur det ska vara i Sverige. Det är ni som ska regera.
              Det är vi som är i opposition. Vi tycker till när regeringen har
              gjort fel, och jag tycker att vi ska anföra det när det är på
              det sättet.
            </seg>
            <seg xml:id="i-f7f895a65aa7f279-0">
              Littorin hänvisar till år 1976 då det var som det nu är. Måhända
              har det inte varit så hög sysselsättning sedan dess. Men det som
              oroar mig är det som hände efter 1976. Och vad händer efter det
              här? Vad kommer i en lågkonjunktur av det slag som jag beskrivit
              och där det inte finns några resurser i arbetsmarknadspolitiken
              att fylla på med?
            </seg>
            <seg xml:id="i-7c460c0f95ee511f-0">
              Sedan har vi Rickard. Jag vet inte om arbetsmarknadsministern
              gör ungefär som sin partiledare som konsekvent åker runt och träffar
              bara dem som fått jobb, för de är lyckliga. Det redovisar man.
            </seg>
            <seg xml:id="i-e78f4d4a5fadc905-0">
              Jag får väldigt många signaler från dem som inte får jobb. Dessutom
              är det många, arbetsmarknadsministern, som har skrivit till departementet
              och som inte får något svar. De är förtvivlade därför att ingen
              svarar. Varför får vi inte besked? Vad händer med mig när min
              a-kassa tar slut? Vad händer när jag får den här ersättningsnivån?
              Varför får inte jag ett jobb? Varför får jag inte något stöd av
              arbetsförmedlingen? Varför får inte jag den hjälp som jag behöver?
              Det frågar man.
            </seg>
            <seg xml:id="i-1f64be3dac66534e-0">
              Littorin svarar inte. Nej, han åker omkring och pratar med dem
              som har fått jobb. Men hur kan Littorin vara säker på att Rickard
              i Gävle inte tillhör de 70 procenten som ändå hade fått jobb?
              Undanträngningseffekter handlar det om.
            </seg>
            <seg xml:id="i-44860f899a2cbdde-0">
              Intressant är också att socialbidragen ökar. 80 kommuner får
              en ökning därför att detta inte fångas upp. Den signalen kommer
              nu. A-kasseersättningen ger inte ens ett grundskydd så att man
              klarar socialbidragsnormen. Man blir utstämplad. Risken är väl
              att det totala utanförskapet börjar i mars när man ska placeras
              i någon samhällsnyttig insats. Det är väl ingen arbetsförmedling
              som sedan kommer att bry sig om de människorna.
            </seg>
          </u>
          <note type="speaker" xml:id="i-3076d54237defe4c-0">
            Anf. 180 Arbetsmarknadsminister SVEN OTTO LITTORIN (m) replik:
          </note>
          <u xml:id="i-449c64e661182dd9-33" who="unknown">
            <seg xml:id="i-59568879436d4c2d-0">
              Herr talman! Det är vi som är opposition, säger Sven-Erik Österberg.
              Det är helt rätt. Men om ni gör anspråk på regeringsmakten måste
              ni väl ändå kunna redovisa vad ni ska använda den till och på
              vilket sätt den politik som ni förlorade valet på ska, om ni får
              makten igen, leda till någonting bättre 2010.
            </seg>
            <seg xml:id="i-bc997b7bea4bfaaa-0">
              Jag säger som jag sagt förut och som Gunnar Hökmark sagt: Om
              man gör som man har gjort, så kommer det att gå som det har gått.
            </seg>
            <seg xml:id="i-436f61a13c1eb196-0">
              Det ska bli trevligt att se när arbetsgrupperna också levererar
              lite politik.
            </seg>
            <seg xml:id="i-329e52b6d00f8144-0">
              Rickard heter inte killen, utan han heter Håkan. Ja, det är sant,
              jag pratar gärna med Håkan. Håkan är ett väldigt levande exempel
              just på att politik gör skillnad. Har man varit utanför arbetsmarknaden
              i fem år och blivit övergiven av den gamla socialdemokratiska
              regeringspolitiken är det klart att man tycker att det är bättre
              att ha ett jobb att gå till. Det är precis det som politik handlar
              om.
            </seg>
            <seg xml:id="i-2fd59b75a9077a23-0">
              Sven-Erik Österberg säger att jag håller samma tal om och om
              igen. Ja, delvis är det naturligtvis så. Politiken håller sig
              över mandatperioden. Vi slänger oss inte fram och tillbaka, utan
              vi har en tydlig linje, nämligen arbetslinjen.
            </seg>
            <seg xml:id="i-f69da1ef103b9885-0">
              Det är siffror hit och dit och det är tröttsamt, säger Sven-Erik
              Österberg. Ja, jag förstår att det är tröttsamt för Sven-Erik
              Österberg när det går som tåget på svensk arbetsmarknad. Det är
              klart att vi måste berätta att det går bra för Sverige och att
              vi är stolta och glada över att politiken ger effekt.
            </seg>
            <seg xml:id="i-6db5d8751a471b54-0">
              Sven-Erik Österberg pratar också, precis som vi såg på Aktuellt
              på måndagskvällen, om att socialbidragen ökar. Ja, men med all
              respekt efter lite research, som vi faktiskt har gjort, konstaterar
              vi bara att socialbidragen i Sverige totalt sett minskade med
              1 procent under de första tre kvartalen i år jämfört med förra
              året. Räknar man dessutom bort kostnaderna för flyktingmottagandet
              minskar de med 7 procent.
            </seg>
            <seg xml:id="i-943bb61ce6cdb586-0">
              Dessutom är det så att den lägsta nivån, garantinivån, i a-kassan
              i de allra flesta fall överstiger socialbidragsnormen. Därför
              torde den övervältringskostnad som vi hört så mycket om när det
              gäller risker, bland annat i Aktuelltinslaget, vara näst intill
              obefintlig. Tvärtom är det så att ju fler som jobbar de 164 000
              som vi pratar om desto fler betalar kommunalskatt. De betalar
              ju numera skatt på sina inkomster. Det är därför som kommunernas
              nettosiffror ser så fantastiska ut jämfört med hur det var tidigare.
            </seg>
          </u>
          <note type="speaker" xml:id="i-91a352f0d34fcf77-0">
            Anf. 181 SVEN-ERIK ÖSTERBERG (s) replik:
          </note>
          <u who="sven-erik_osterberg_670276" xml:id="i-1acf12ec1b093e99-8">
            <seg xml:id="i-01332c62b3bb64a2-0">
              Herr talman! Ja, det är ett väldigt tydligt exempel på att högkonjunktur
              och goda förtjänster ger ett väldigt klirr i kommunernas kassor.
              Det är ett känt begrepp. Likaså vänder det väldigt snabbt när
              konjunkturen vänder. Också det ska man ha klart för sig.
            </seg>
            <seg xml:id="i-b069b2dbeba7053d-0">
              Jag tycker att arbetsmarknadsministern tar väldigt lätt på att
              en konjunktursvängning ändå är på gång. Ams skriver kraftigt ned
              de siffrorna hörde vi inte från arbetsmarknadsministern siffrorna
              för tillkomsten av nya jobb under 2008. Man säger till och med
              att arbetslösheten förmodligen kommer att öka i slutet av nästa
              år om konjunktursituationen håller i sig. De siffrorna hörde vi
              alltså inget om. Inte heller hörde vi att långtidsarbetslösheten
              i princip har legat stilla under det här året. Det finns drygt
              40 000 långtidsarbetslösa. Det har till och med skett en ökning
              med några hundra i den statistik som gäller. Inte heller de siffrorna
              hörde vi.
            </seg>
            <seg xml:id="i-d379760acd1a5fed-0">
              Det är ett ganska selekterat siffermaterial som arbetsmarknadsministern
              levererar för att ge en rosenskimrande bild av sin egen politik.
            </seg>
            <seg xml:id="i-f9131aad925e8d99-0">
              Någonting som oroar mig i den här budgeten är att arbetsmarknadsministern
              många gånger i den här debatten har sagt att han vill att parterna
              också ska ta ansvar för lönebildning och sådant.
            </seg>
            <seg xml:id="i-54e104483e61af69-0">
              En annan sak som oroar mig väldigt mycket är den differentierade
              a-kasseavgiften. Facken var irriterade över den höjda egenavgiften
              men sade väldigt tydligt: Vi ska inte belasta arbetsgivarna för
              en avgift som vi belastats med genom ett demokratiskt beslut.
              Så ska man inte hantera frågan.
            </seg>
            <seg xml:id="i-2af536652ec17b78-0">
              Man avstod från det lönekravet i lönerörelsen som var. Nu går
              man in och gör en differentierad a-kasseavgift och slår hårdast
              mot de grupper som tjänar minst och som är mest utsatta på arbetsmarknaden
              de grupper som löper största arbetslöshetsrisken.
            </seg>
            <seg xml:id="i-f8da0377305e5d28-0">
              Tror arbetsmarknadsministern att parterna denna gång samtidigt
              säger att det här kan de inte kompensera sig för? Är inte risken
              stor, arbetsmarknadsministern, att det här kommer att ställa till
              oreda på svensk arbetsmarknad med konflikter där man blandar in
              politiken i lönerörelsen därför att arbetsmarknadsministern inte
              kan hålla fingrarna borta från parterna när det gäller att sköta
              lönerörelsen? I stället är han där och trasslar och krånglar in
              sig i systemet så att vi kan få en oro och kortare avtalsrörelser
              som kommer att göra det besvärligare för svensk ekonomi på sikt.
              Det är det som ligger i farans riktning i och med det som arbetsmarknadsministern
              faktiskt gör på det här området.
            </seg>
          </u>
          <note type="speaker" xml:id="i-0f810a02556263ad-0">
            Anf. 182 Arbetsmarknadsminister SVEN OTTO LITTORIN (m) replik:
          </note>
          <u xml:id="i-449c64e661182dd9-34" who="unknown">
            <seg xml:id="i-86e7b0be0941b6eb-0">
              Herr talman! Jag kan bara konstatera att Ams i sin prognos räknar
              med att 45 000 fler blir sysselsatta under år 2008. Det är visserligen
              en halvering av ökningstakten jämfört med i år men ändå klart
              över genomsnittet sett till de senaste 50 årens sysselsättningsökning
              detta sagt för att vi ska ha lite proportioner i det avseendet.
            </seg>
            <seg xml:id="i-30a95b5617386640-0">
              Sven-Erik Österberg pratar om långtidsarbetslösheten och gör
              det gamla klassiska socialdemokratiska misstaget. I Socialdemokraternas
              värld är man uppenbarligen inte arbetslös om man är föremål för
              en programåtgärd.
            </seg>
            <seg xml:id="i-d88921acae7ba939-0">
              Den totala arbetslösheten de i programåtgärder och de öppet arbetslösa
              sjunker och har radikalt sjunkit. Det gäller då inte minst ungdomar
              kring vilka Socialdemokraterna älskat att mytbilda.
            </seg>
            <seg xml:id="i-b358c8f1097de0c0-0">
              När det slutligen gäller den differentierade a-kasseavgiften
              är det så att arbetslöshetsförsäkringen är just en omställningsförsäkring,
              en försäkring. Det är klart att det som är en risk i försäkringen
              handlar om arbetslöshetens nivå. Det är ju det som gör kostnaderna
              i arbetslöshetsförsäkringen.
            </seg>
            <seg xml:id="i-fddc1ac685f33ef6-0">
              Det är väl klart att det då inte är orimligt att det finns någon
              koppling mellan den risk som finns i ett försäkringssystem och
              de premier som betalas in. Det är just det som är försäkringslösningen;
              annars kan vi ha det som en typ av bidrag eller vad det nu kan
              vara, inte som en försäkring. Det är kanske så Sven-Erik Österberg
              hellre vill ha det.
            </seg>
            <seg xml:id="i-eeddf8c1aa318d58-0">
              Jag vill påminna om att majoriteten, den större delen, av kostnaderna
              i arbetslöshetsförsäkringen inte täcks av medlemsavgifter utan
              täcks via skattsedeln. Det vet naturligtvis Sven-Erik Österberg.
            </seg>
          </u>
          <note type="speaker" xml:id="i-b91b9be70ac6fa3b-0">
            Anf. 183 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-7">
            <seg xml:id="i-8415391e0c3b3ee5-0">
              Herr talman! Det är samma gamla déjà vu-upplevelse som alltid
              att höra arbetsmarknadsministern rabbla om sin egen förträfflighet.
              Då sitter man och funderar på vad han inte säger. En sak som arbetsmarknadsministern
              över huvud taget inte nämner är arbetsmiljöarbetet.
            </seg>
            <seg xml:id="i-0fcf87ef94998e58-0">
              Den stora, omfattande, bantning som har inletts av Arbetsmiljöverket
              fortsätter i den här budgeten. Väldigt tydligt var det sagt från
              arbetsmarknadsministern att det här inte ska få lov att påverka
              kvaliteten i det viktiga arbetsmiljöarbete som man gärna talar
              sig varm för även i det här budgetbetänkandet.
            </seg>
            <seg xml:id="i-eca3d9ac58899f9d-0">
              Nu har Arbetsmiljöverket halverat personalen på sitt huvudkontor,
              så nu har man nått precis bristningsgränsen för vad man klarar
              av. De konstaterar: Nej, det här går inte. Man kommer att få sparka
              minst 40 arbetsmiljöinspektörer.
            </seg>
            <seg xml:id="i-e0a3090685c2786e-0">
              Det här kommer naturligtvis att just påverka kvaliteten på arbetsmiljöarbetet.
              Det kommer att leda till färre inspektioner ute på arbetsplatserna.
            </seg>
            <seg xml:id="i-c4b0b08f0821eeaf-0">
              Det är intressant att Sven Otto Littorin, som snart ska presentera
              en strategi för arbetsmiljöarbetet, har sagt att en huvudlinje
              i detta är att arbetsmiljöarbetet ska bli mindre reaktivt och
              mer proaktivt. Men tänk att de arbetsmiljöinspektörer som jag
              har pratat med säger: Självklart kommer hela arbetsmiljöarbetet
              i princip enbart att kunna inriktas på reaktiva åtgärder eftersom
              vi nu är så många färre som kan utföra inspektioner och kontroller
              ute på arbetsplatserna. Man kommer helt enkelt att ha fullt upp
              med att bara åka ut dit där det varit skyddsombudsstopp och där
              det vidtagits andra akuta åtgärder.
            </seg>
            <seg xml:id="i-ab56f0ddccdbcb4a-0">
              Jag undrar om arbetsmarknadsministern har lust att säga åtminstone
              några ord om hur man ser på arbetsmiljöarbetet och hur man kan
              försvara den här typen av nedskärningar.
            </seg>
          </u>
          <note type="speaker" xml:id="i-d2985cc224ce46e1-0">
            Anf. 184 Arbetsmarknadsminister SVEN OTTO LITTORIN (m) replik:
          </note>
          <u xml:id="i-449c64e661182dd9-35" who="unknown">
            <seg xml:id="i-b16561af7dc29924-0">
              Herr talman! Déjà vu-upplevelser, säger Josefin Brink. Ja, det
              är sanning i fråga om oppositionens inlägg eftersom de för det
              mesta är kliniskt befriade från någonting annat än opposition
              och innehåller väldigt lite egen politik. Frånsett det välkomnar
              jag Josefin Brinks fråga.
            </seg>
            <seg xml:id="i-456e079204615f3d-0">
              Jag kan konstatera att en utredning för några år sedan visade
              att den samhällsekonomiska kostnaden för arbetsrelaterad ohälsa
              ligger någonstans runt 50 miljarder kronor per år. Det är direkta
              kostnader för sjukskrivning, och det handlar också om produktionsbortfall.
              Det är alldeles självklart att det inte är acceptabelt. Det bara
              är så. Det är inte acceptabelt av flera skäl, naturligtvis delvis
              därför att det handlar om människor som mår dåligt på sina arbeten
              och därmed inte kan gå till jobbet. Vi har dessutom under många
              år haft en utplanande statistik när det gäller arbetsrelaterade
              skador och olycksfall i arbetet. Det är naturligtvis inte heller
              rimligt. Man ska kunna gå till jobbet och känna att man är glad
              när man går dit. Och man ska kunna känna sig nöjd och stolt när
              man går hem utan att känna risk för ohälsa eller dödsfall. Därom
              tror jag att vi är ganska överens.
            </seg>
            <seg xml:id="i-18eed9cd252a4253-0">
              Vi har sagt att vi måste bli bättre på att koppla ihop arbetsmiljöarbetet
              med jobbpolitiken. Vi måste se till att vi får en politik som
              visar att en god arbetsmiljö är bra för den enskilde, självfallet.
              Det är också bra för arbetsgivarna, eftersom det betyder att man
              slipper sjukskrivningarna, slipper ta in vikarier eller vad det
              nu kan vara eller annan arbetskraft som ersätter den som har blivit
              sjuk. Därom tror jag att vi också är ense. Men det är bra även
              för samhällsekonomin. De här 50 miljarderna är pengar som vi kan
              använda på annat i samhällsekonomin i stort.
            </seg>
            <seg xml:id="i-46c06ce91624fd62-0">
              Vad vi gjorde var att vi arrangerade ett seminarium här den 24
              augusti. Jag tror att Josefin Brink var där. Det var ett slags
              startskott till en bredare diskussion om en ny start för arbetsmiljöpolitiken.
              Det kommer inom kort, som resultat av denna diskussion, en departementsskrivelse
              som kommer att heta En ny tankeram i arbetsmiljöpolitiken . Därefter
              ser vi fram emot en bred debatt om arbetsmiljöfrågorna med parterna,
              med forskare, med relevanta myndigheter och andra som vill delta.
            </seg>
          </u>
          <note type="speaker" xml:id="i-bcd36a9a65fe4ddf-0">
            Anf. 185 JOSEFIN BRINK (v) replik:
          </note>
          <u who="josefin_brink_fef83c" xml:id="i-c2c64ad183909936-8">
            <seg xml:id="i-da785c14e81c69ef-0">
              Herr talman! Det vill till att tänka väldigt intensivt i den
              här ramen om man ska kunna ersätta fysiska arbetsmiljöinspektörer
              med tankar. Jag tror inte riktigt på det.
            </seg>
            <seg xml:id="i-20418f434263b34c-0">
              Det är alldeles riktigt, som arbetsmarknadsministern säger, att
              arbetsskador och arbetsrelaterade olyckor har minskat under en
              rad år. Det har faktiskt sammanfallit med att antalet inspektörer
              på Arbetsmiljöverket har ökat kraftigt. Man har satsat kraftigt
              på skyddsombud och på att intensifiera det förebyggande arbetet
              ute på arbetsplatserna.
            </seg>
            <seg xml:id="i-87114a061bb108e1-0">
              Med de nedskärningar som regeringen nu gör kommer vi att ligga
              långt under snittet i Europa och andra jämförbara länder när det
              gäller antalet arbetsmiljöinspektörer. Jag kan inte för mitt liv
              förstå hur man kan hävda att man vill göra en satsning samtidigt
              som man gör en stor bantning. Det är mycket märkligt, speciellt
              som de här personerna, som tar sitt arbete på allra största allvar,
              själva menar att det inte kommer att vara möjligt. När man blir
              mycket färre både ute på fältet och på huvudkontoret är det självklart
              att man inte kan ha lika mycket förebyggande planerad verksamhet
              som man har haft tidigare. Man kommer att ha fullt upp med att
              utreda skyddsombudsstopp och akuta problem ute på arbetsplatserna.
            </seg>
            <seg xml:id="i-0343f4647f47cfbc-0">
              Sedan skulle jag vilja säga en sak, men jag hinner inte.
            </seg>
          </u>
          <note type="speaker" xml:id="i-e07329322b7ad0e8-0">
            Anf. 186 Arbetsmarknadsminister SVEN OTTO LITTORIN (m) replik:
          </note>
          <u xml:id="i-449c64e661182dd9-36" who="unknown">
            <seg xml:id="i-9987e2aa892a866c-0">
              Herr talman! Jag är säker på att Josefin Brink och jag kan fortsätta
              den här diskussionen vid något annat tillfälle. Det kommer väl
              en interpellation eller så.
            </seg>
            <seg xml:id="i-f4c5eeec508524f1-0">
              Jag skulle vilja säga, för att återknyta till Josefin Brinks
              viktiga ämne, att allt naturligtvis inte handlar om anslag till
              myndigheter. Allt löses inte genom anslag till enskilda myndigheter.
            </seg>
            <seg xml:id="i-f6a9501a31265166-0">
              Det finns den typ av samband som Josefin Brink pekar på. Om vi
              ser på nivåerna i anslagen till Arbetsmiljöverket som gällde för
              sju åtta år sedan och ser på utvecklingen av de arbetsrelaterade
              skadorna sedan dess har utvecklingen inte stått i relation till
              och haft ett rakt samband med de kraftfulla anslagsökningar som
              har skett under den perioden. Så det finns inte den typen av raka
              samband under den period som vi pratar om.
            </seg>
            <seg xml:id="i-a145b0e6d72d76c6-0">
              Sedan pratar Josefin Brink om att vi nu ligger långt under snittet
              i Europa när det gäller anslag till motsvarigheten till Arbetsmiljöverket.
              Men då räknar man inte med partsmedlen och det arbete som utförs
              inom ramen för de partsmedel som finns. Det tycker jag att man
              naturligtvis måste räkna med när man tittar på det totala arbetet.
            </seg>
            <seg xml:id="i-d050c72a9864c4f8-0">
              Min utgångspunkt med den nya arbetsmiljöstrategi som jag hoppas
              följer ska vara att vi inte bara, och där citerar Josefin Brink
              mig säkert rätt, ska arbeta med kontroll och inspektion. Det är
              viktigt också. Därutöver ska vi koppla på arbetsmarknadspolitiken,
              inte bara pull -effekten, som gör att man kontrollerar allting,
              utan också ett slags push -effekt, att man får arbetsgivaren mycket
              tydligare att inse att en god arbetsmiljö är ett konkurrensmedel.
            </seg>
            <seg xml:id="i-6b551aaca9e253db-0">
              Det har raljerats lite om gröna smileys, om att vi skulle ersätta
              inspektörerna med klistermärken. Det var inte min mening. Poängen
              var att visa på ett land i vår absoluta närhet där man väldigt
              tydligt kan se hur en god arbetsmiljö har blivit ett konkurrensmedel
              för arbetsgivare när de ska anställa medarbetare. Det tycker jag
              är bra. Man visar att en god arbetsmiljö råder på arbetsplatsen.
              Därmed blir det lättare att anställa, och det är en bra sak för
              arbetsmiljön.
            </seg>
          </u>
          <note type="speaker" xml:id="i-62f55e040e247467-0">
            Anf. 187 ULF HOLM (mp) replik:
          </note>
          <u who="ulf_holm_0cd69a" xml:id="i-654278646183facd-5">
            <seg xml:id="i-e528159b1328926b-0">
              Herr talman! Arbetsmarknadsministern säger att politik gör skillnad.
              Det är nog de flesta i Sverige väldigt väl medvetna om, framför
              allt de som har fått se sin a-kassa nedskuren och de som inte
              längre kvalificerar sig för a-kassa, etcetera.
            </seg>
            <seg xml:id="i-16dc898dc615d8cd-0">
              Statsministern sade i en intervju en dag att politiken har varit
              brutal. Anser arbetsmarknadsministern som statsministern att er
              politik har varit brutal?
            </seg>
            <seg xml:id="i-93b21f00980109c6-0">
              När det gäller deltidsarbetslösa säger arbetsmarknadsministern:
              Varför ska vi ge pengar till deltidsarbetslösa kvinnor? I stället
              har regeringen en politik som ger skattepengar till McDonalds.
              60 miljoner ska de få bara för att de redan i dag har ungdomar
              anställda. När det gäller prioriteringen av McDonalds eller deltidsarbetslösa
              kvinnor väljer nog Miljöpartiet att hellre ge stöd till deltidsarbetande
              kvinnor.
            </seg>
            <seg xml:id="i-62a41a135bc6ae84-0">
              Söka jobb i närområdet det låter väldigt bra och är väldigt viktigt
              för många. Jag vet en som väntade fyra månader med att flytta
              närmare sitt jobb beroende på hänsyn till sina barn. Mannen i
              fråga heter statsminister Fredrik Reinfeldt. Han väntade fyra
              månader med att flytta från en Helsingforssförort in till Helsingfors
              City till Sagerska palatset med hänsyn till sina barn. Men det
              var förstås innan regeringen presenterade förslaget att tvinga
              andra att kanske flytta 140 mil till ett jobb och splittra sina
              familjer. Jag vet inte om det är riktigt rätt politik. Det är
              inte Miljöpartiets politik i alla fall. Vi vill inte splittra
              familjerna, utan man ska kunna söka jobb de första 100 dagarna
              i sitt närområde.
            </seg>
          </u>
          <note type="speaker" xml:id="i-97c53a1f8ee828e3-0">
            Anf. 188 Arbetsmarknadsminister SVEN OTTO LITTORIN (m) replik:
          </note>
          <u xml:id="i-449c64e661182dd9-37" who="unknown">
            <seg xml:id="i-483fdb9c7b974d2e-0">
              Herr talman! A-kassan har vi diskuterat ganska många gånger.
              Jag vill åter påpeka att vi fortfarande har en av världens mest
              generösa arbetslöshetsförsäkringar. Ta Norge 57 procent från dag
              ett. Vi har 80 procent de 200 första dagarna. Det där är lite
              grann en myt man sprider.
            </seg>
            <seg xml:id="i-d44ba387dee6b992-0">
              Låt oss ta deltidarna, ett annat ämne som Ulf Holm hann med.
              Jag konstaterar att ni hade tolv år på er. Under den tiden steg
              deltidsarbetslösheten. Det bara fortsatte. Så hade ni tänkt att
              ni skulle lagstifta om det. Men den uppfattningen har till och
              med LO övergivit. Det där är bara nys.
            </seg>
            <seg xml:id="i-89f2ac2c837a2d68-0">
              Nu har vi en politik som leder till att arbetsgivarna inte längre
              kan vältra över kostnader för deltidsarbetslösheten på a-kassorna
              och skattebetalarna. Nu måste, precis som Kommunals förste vice
              ordförande och artiklarna i Kommunalarbetaren och LO Tidningen
              visade, arbetsgivarna ta ansvar. Jag har tidigare i interpellationsdebatter
              sagt att det finns många bra kommunala arbetsgivare som visar
              att det går: Nynäshamn, socialdemokratiskt ledd, Linköping, alliansledd.
              Där erbjuder man faktiskt heltidstjänster till sina kommunalt
              anställda. Det är, tycker jag, naturligtvis en bra ordning. Jag
              tycker att man ska ta efter det. Kommunen är i allra flesta fall
              den största arbetsgivaren, och det finns egentligen inget skäl
              till att inte erbjuda heltid till sina medarbetare om man organiserar
              arbetet på ett lite bättre sätt.
            </seg>
            <seg xml:id="i-8d8c7cb83c41945a-0">
              100-dagarsregeln var ett annat kärt ämne för Ulf Holm. Jag bara
              konstaterar, som jag gjorde vid den interpellationsdebatt vi hade
              i fredags om samma fråga, att IAF:s regelverk när det gäller bedömningen
              av vad som är ett skäligt arbete och hur man ska ta hänsyn till
              familjeomständigheter och andra sociala omständigheter är detsamma
              i dag som det alltid har varit. Det är detsamma i dag som för
              det som gäller från dag 101 i dag. Det är samma som gällde fram
              till dess att 100-dagarsregeln infördes. Det handlar naturligtvis
              om en bedömning från fall till fall som ska göras på individuella
              grunder. Men att man per automatik ska vara undantagen från att
              söka jobb på annan ort från dag ett måste ändå vara fel politik.
            </seg>
          </u>
          <note type="speaker" xml:id="i-0b4e475c84eb28e3-0">
            Anf. 189 ULF HOLM (mp) replik:
          </note>
          <u who="ulf_holm_0cd69a" xml:id="i-654278646183facd-6">
            <seg xml:id="i-9087dcfb6962832e-0">
              Herr talman! Det är en spricka i regeringen. Arbetsmarknadsministern
              håller inte med statsministern om att politiken var brutal. Jag
              väntar fortfarande på ett svar på den frågan. Jag tyckte att statsministern
              var ärlig. Jag tror att han har rätt, nämligen att den uppfattas
              som mycket brutal av många människor.
            </seg>
            <seg xml:id="i-17cfad87b5298d2d-0">
              Sedan kan regeringen ha gjort andra bra saker, men jag har inte
              hittat så många än måste jag erkänna. Kan arbetsmarknadsministern
              svara på frågan: Är politiken brutal? De största förändringarna
              har skett på arbetsmarknadsområdet.
            </seg>
            <seg xml:id="i-e489ed8c2e544f37-0">
              Sedan var det deltidsarbetslösheten. Nej tyvärr, Sven Otto Littorin,
              Miljöpartiet hade inte tolv år på sig. Vi fick inte sitta i regeringen.
              Vi fick hjälpa Socialdemokraterna i några år fyra år en del, fyra
              år lite mer. Vi hade gärna önskat att vi hade fått delta fullt
              ut, och då hade vi kanske också tagit itu med frågan om deltidsarbetslösheten.
              Den bekymrar oss mycket.
            </seg>
            <seg xml:id="i-da3d10f5b6a86f9c-0">
              Vi har försökt att pröva olika vägar, men vi är fortfarande fast
              beslutna att det nog kan behövas en lag om rätt till heltid med
              möjlighet till deltid. De som inte får heltid ska inte straffas.
              Trycket måste också vara på arbetsgivarna. Det är det inte i er
              politik, och det beklagar vi.
            </seg>
            <seg xml:id="i-9da3b75aef6b4fe0-0">
              Det är givetvis bra med alla de kommuner som tar initiativ och
              alla de arbetsgivare som tar ansvar och försöker ordna med heltid.
              Givetvis är det mycket bra. Men det hjälper inte i fråga om de
              som inte gör det. Där menar vi att regeringen för fel politik.
            </seg>
            <seg xml:id="i-f43269b6c01ae554-0">
              Era skattepengar går fortfarande till McDonalds eller till dem
              som i dag redan har ungdomar anställda. Det tycker inte vi är
              rätt. Det är därför den åtgärden inte är särskilt träffsäker.
              Det är verkligen att slänga skattepengarna i sjön. Det tycker
              vi är fel. De skulle kunna användas mycket bättre.
            </seg>
          </u>
          <note type="speaker" xml:id="i-c2913d28f04d9244-0">
            Anf. 190 Arbetsmarknadsminister SVEN OTTO LITTORIN (m) replik:
          </note>
          <u xml:id="i-449c64e661182dd9-38" who="unknown">
            <seg xml:id="i-0ac9e6d3dd009a57-0">
              Herr talman! Jag vet inte om de 164 000 som har lämnat utanförskapet
              tycker att politiken är särskilt brutal. Det tror jag definitivt
              inte. Nu finns ju ett hopp om arbete, till skillnad från den stagnationspolitik
              som ni dessvärre var med och stödde.
            </seg>
            <seg xml:id="i-2f4f537227516887-0">
              När det gäller deltidsarbetslösheten och idén om en lagstadgad
              rätt till heltidsanställning kan jag bara konstatera att i den
              utredning som föregick diskussionen var 18 av 24 remissinstanser
              negativa, bland annat Saco, TCO och Ams. Nu har LO ändrat sig.
              Den argumentation som jag har sett i remissvaren handlar om att
              det riskerar att inte bli rätten till heltid utan rätten till
              nolltid, det vill säga att arbetsgivarna avstår från att införa
              heltidsinställningar. Därför är det bra med intervjuerna i tidningarna
              och uppgifterna från SKL att kommunerna nu äntligen börjar organisera
              sig på ett vettigt sätt. Vi har de konkreta exempel vi har pratat
              om. Vi ser också att det är 11 000 färre deltidsarbetslösa nu
              än för ett år sedan. Det tycker jag är bra.
            </seg>
            <seg xml:id="i-0149c702a3d3613e-0">
              Jag vill gärna ge Ulf Holm lite stöd, eller hur vi nu ska uttrycka
              det, i en dimension. Ulf Holm pratade klokt och vettigt om socialt
              företagande i sitt anförande. Det är en oerhört viktig väg. När
              vi nu lägger 12,6 miljarder på jobb- och utvecklingsgarantin och
              jobbgarantin för unga ser jag framför mig att inom ramen för de
              åtgärder vi ska jobba med just för dem som befinner sig allra
              längst ifrån kommer socialt företagande att vara en oerhört viktig
              dimension. Det bygger på en kunskap, en individuell erfarenhet
              och ett bemötande som jag tror att många långtidsarbetslösa med
              olika typer av problembilder i ryggen verkligen behöver. Där ska
              jag lova Ulf Holm att vi kommer att jobba mer för att öka möjligheterna
              för socialt företagande, att delta i och utforma de olika åtgärder
              som vi behöver se framöver. Jag ser fram emot att få återkomma
              med mer information så småningom.
            </seg>
          </u>
          <note type="speaker" xml:id="i-42d342c3d84c0694-0">
            Anf. 191 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-1ead70afecb4f8c6-0">
            <seg xml:id="i-84156eed4b3de6b8-0">
              Herr talman! Det är inte bara jag utan jag är övertygad om att
              vi är många som känner en stark oro över den borgerliga regeringens
              syn på arbetsmiljöarbete. Sverige har länge legat väl framme inom
              det området. Framsteg och åtgärder har följt hand i hand för att
              skapa säkrare och tryggare arbetsplatser.
            </seg>
            <seg xml:id="i-e01c2c77525ad9c6-0">
              Herr talman! Arbetsmarknadsministern har vid flera tillfällen
              uttalat att jobben är det viktigaste. Då menar han att människor
              har ett jobb att gå till, det vill säga fler i arbete, även om
              det innebär usla arbetsmiljöförhållanden och fara för ohälsa.
            </seg>
            <seg xml:id="i-aede843fcec0b165-0">
              Det är tydligen lätt för den nu sittande regeringen att helt
              glömma bort det långsiktiga arbetsmiljöarbetet. Regeringens syn
              på arbete framkommer tydligt i svar i interpellationsdebatter
              som vi har haft i kammaren, där arbetsmarknadsministern skriver
              att de besparingar som genomförs på bland annat Arbetsmiljöverket
              och avvecklingen av Arbetslivsinstitutet är viktiga förutsättningar
              för regeringens satsningar på fler i arbete. Ministern uttrycker
              tydligt en motsättning, antingen bra arbetsmiljö eller fler i
              arbete.
            </seg>
            <seg xml:id="i-013d0dbec8172dc6-0">
              Vi socialdemokrater har en helt annan syn på arbetslivet. Det
              logiska måste vara att satsa på fler i arbete och på förebyggande
              arbetsmiljöinsatser för att minska riskerna för att människor
              slås ut från arbetslivet. Ministern säger sig kämpa mot det ni
              kallar för utanförskapet. Men de som är mest i utanförskap lever
              inte upp till den målsättningen. Dåliga arbetsmiljöer leder tvärtom
              till ökad utslagning.
            </seg>
            <seg xml:id="i-cce8c41492704bff-0">
              Vi socialdemokrater hävdar att det goda arbetet och en arbetslinje
              värd namnet är viktigt att jobba för. Det innebär att man tar
              ett ansvar för arbetsmiljöarbetet och att det måste vara långsiktigt.
              Här är det en tydlig skillnad mellan partierna, och det handlar,
              herr talman, ytterst om vår människosyn.
            </seg>
            <seg xml:id="i-4a2f7278805fad06-0">
              Herr talman! Regeringen framhåller gärna att åtgärder för att
              bryta utanförskapet är viktiga ur ett hälsoperspektiv. Men vad
              gör man då? Man skapar otrygghet genom att sänka och försvaga
              a-kassorna. Man skär ned på arbetsmarknadsutbildningen, vuxenutbildningen
              och komvux. Man drar ned på arbetsmiljöarbetet. Man försämrar
              för de mest utsatta på arbetsmarknaden och skapar otrygga jobb.
              Ska det ses som att bryta utanförskapet ur ett hälsoperspektiv?
            </seg>
            <seg xml:id="i-cda4ace035a13003-0">
              Dessutom kan vi se ohälsa på grund av att stress och krav ökar
              i samhället och i arbetslivet. Belastningsskador, buller, exponering
              för hälsovådliga ämnen, psykosociala faktorer, att vara utsatt
              för ensamarbete för att inte tala om hot och våld är förhållanden
              som successivt utökas i dagens arbetsliv.
            </seg>
            <seg xml:id="i-9aa67c41d2a78dcc-0">
              I tidningen Byggnytt för november 2007 går det att läsa att dödsolyckor
              och olyckor ökar i byggbranschen. Samtidigt tvingar regeringens
              besparingar Arbetsmiljöverket att skära ned på sin verksamhet
              ute på byggena. Antalet bygginspektörer minskar med ca 25 procent
              eller minst tio personer till och med 2009. Tappet kan bli än
              större eftersom det är anställningsstopp. Om yngre inspektörer
              slutar blir tjänsterna inte återbesatta.
            </seg>
            <seg xml:id="i-43ad401219ad590e-0">
              Handels regionala skyddsombud anger att en förändring som märks
              på arbetsplatserna är låg bemanning och en påverkan på den psykosociala
              arbetsmiljön. Man ser en ökning av relationsproblem och interna
              konflikter, vilket också redovisas från skyddsombuden lokalt.
            </seg>
            <seg xml:id="i-106c4f8e79d26e76-0">
              Inom industrin, och då framför allt inom Livs, anser man att
              trenden mot mer styrt och bundet arbete fortsätter.
            </seg>
            <seg xml:id="i-94b8cca580ade2a0-0">
              HTF:s och Sifs arbetsmiljöundersökningar visar att belastningsskadorna
              drabbar mer än hälften av tjänstemännen.
            </seg>
            <seg xml:id="i-5bebee3abe562169-0">
              Dessa redovisningar visar inte att det är läge att dra ned på
              arbetsmiljösatsningarna, utan tvärtom, om man vill stå för ambitionen
              att bryta ett så kallat utanförskap ur ett hälsoperspektiv.
            </seg>
            <seg xml:id="i-9dd05331ac0e4eb4-0">
              Herr talman! Vi socialdemokrater är starkt kritiska till att
              regeringen skär ned 157,2 miljoner kronor av Arbetsmiljöverkets
              resurser fram till år 2009. Detta påverkar framför allt omfattningen
              av det viktiga tillsynsarbetet och räcker knappt till inspektionerna
              på de mest utsatta arbetsplatserna. Ser vi till den totala bilden
              kan vi konstatera att antalet arbetsmiljöinspektörer beräknas
              minska åren framöver från 400 till 280. År 2006 gjorde verket
              40 000 inspektionsbesök. År 2010 beräknar man klara av 28 000
              inspektionsbesök. År 2006 gjorde verket 22 500 enskilda besök.
              År 2010 beräknar man klara av 16 000 besök. Detta sker samtidigt
              som fler får arbete, och därmed behövs väl egentligen mer resurser
              för att komma till rätta med situationen på arbetsmarknaden.
            </seg>
            <seg xml:id="i-c62c9e2eea06bc21-0">
              ILO har länge rekommenderat att det ska finnas 1 inspektör per
              10 000 anställda i industriländerna. Sverige ligger redan nu under
              rekommendationen och kommer troligen att hamna på en nivå på knappt
              0,8 inspektörer per 10 000 anställda. Det ska jämföras med Danmark
              som 2007 kommer att ligga på 1,78 inspektörer per 10 000 anställda
              och Norge som 2006 hade knappt 1,85 inspektörer per 10 000 anställda.
              Sverige är sämst i klassen i förhållande till sina grannländer,
              och det är knappast något att vara stolt över.
            </seg>
            <seg xml:id="i-3ee8009954a25f9b-0">
              Till skillnad från regeringen vill vi socialdemokrater genomföra
              satsningar för att förbättra arbetsmiljön. Därför föreslår vi
              ytterligare resurser till Arbetsmiljöverket så att fler inspektioner
              kan utföras på i första hand särskilt utsatta arbetsplatser.
            </seg>
            <seg xml:id="i-097743cd6cfbc274-0">
              Låt mig så säga några ord om arbetsmiljöutbildningarna. Regeringens
              indragning av medel till funktionsutbildning för skyddsombud,
              huvudskyddsombud och regionala skyddsombud börjar nu få stora
              konsekvenser. Allt färre skyddsombud får utbildning för uppdraget,
              och det är klart att det påverkar verksamheten. Det är lätt att
              med läppars bekännelse betona vikten av arbete direkt på arbetsplatsen,
              men det är värre när orden ska bli handling.
            </seg>
            <seg xml:id="i-6745e583d385b160-0">
              En annan negativ trend som vi också kan se i dag gäller bolagsstyrelseutbildningarna.
              Det är naturligtvis också oroande. Lägg därtill partsmedlen som
              har dragits in.
            </seg>
            <seg xml:id="i-f2b69aedec0e7f55-0">
              Herr talman! Tyvärr har inriktningen på det goda arbetet helt
              försvunnit från regeringens politiska agenda. Där pratas bara
              om att tillgodose arbetsgivarens beställning på arbetskraft. Så,
              var god! Du ska ställa upp! Det handlar om arbete som lönar sig
              för arbetsgivaren till varje pris även om arbetet medför ohälsa
              för löntagarna. På sikt är det här en dålig lösning också för
              arbetsgivarna. De behöver utbildad arbetskraft. Kompetensutveckling
              för de arbetslösa för att de ska kunna ta de lediga jobben har
              diskuterats mycket här i dag, och det kan inte nog betonas.
            </seg>
            <seg xml:id="i-38a64ea220ae644d-0">
              Med tanke på att allt fler med arbetsskador ska ut på arbetsmarknaden
              i så kallad utvecklingsgaranti eller nyfriskjobb krävs det också
              kunskap och tillsyn gällande arbetsanpassning för dessa människor
              så att de inte förvärrar sina arbetsskador. Vem ska bevaka att
              det verkligen sker?
            </seg>
            <seg xml:id="i-e887a685c6c18bb0-0">
              Det tas ingen hänsyn till den enskilde individens möjligheter
              och förutsättningar. Det sker neddragningar på arbetsmarknadsutbildningar
              och arbetsmiljö. Man ska flytta kors och tvärs över landet, och
              till och med över nationsgränserna. Är det den utvecklingen av
              arbetslivet vi har att se fram emot?
            </seg>
            <seg xml:id="i-ce6445f70e90086e-0">
              Herr talman! Ytterst handlar det om vilken människosyn man har.
              Vi socialdemokrater anser att år 2007, när det går bra för Sverige,
              borde alla ha rätt till en positiv utveckling av arbetsmiljön
              och ett förebyggande arbete för att förhindra ohälsa och utslagning.
            </seg>
            <seg xml:id="i-82bbc0f17cac924b-0">
              Frågorna man kanske måste ställa sig är: Vad anser den borgerliga
              majoriteten att arbetsmiljön är värd? Anser regeringen att en
              dålig arbetsmiljö ger ökad välfärd?
            </seg>
          </u>
          <note type="speaker" xml:id="i-aeae4486beebcd5a-0">
            Anf. 192 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-1ede8f425091cdb0-0">
            <seg xml:id="i-5ad7422f83f7c63f-0">
              Herr talman! Det börjar bli sent. Vi ska ta oss till slutet på
              den här debatten också.
            </seg>
            <seg xml:id="i-53d0e5c9748248f4-0">
              Högerregeringen i det här landet har slagit hårt mot arbetsmarknadspolitiken.
              Det senaste budgetförslaget är inget undantag. Jag tänker lyfta
              upp några frågor som vi i Vänsterpartiet tycker är centrala i
              det här arbetet förutom det som tidigare har sagts från talarstolen,
              bland annat av Josefin Brink, Sylvia Lindgren och Sven-Erik Österberg.
            </seg>
            <seg xml:id="i-a524ab922228ab03-0">
              Jag ska börja med att yrka bifall till reservationerna 1, 13
              och 20. Som vanligt står jag bakom det som skrivits under av Vänsterpartiet
              i övrigt också, men jag lyfter bara upp dessa tre.
            </seg>
            <seg xml:id="i-8069bdedc71a91d9-0">
              En av de mer centrala frågorna på det här området är hur vi ska
              kunna upprätthålla en bra arbetsmiljö på våra arbetsplatser, som
              några har varit inne på tidigare. Högerregeringen pratar gärna
              om hur mycket den bryr sig om arbetsmiljöarbetet, men i själva
              verket agerar den på precis motsatt vis.
            </seg>
            <seg xml:id="i-94acb7dc5506b822-0">
              Genom neddragningarna på Arbetsmiljöverket, och i denna budget
              är det ytterligare ett antal miljoner, skapar man sämre förutsättningar
              för att utvecklingen ska gå åt det håll som man säger sig vilja
              gå. Fram till år 2009 tappar verket uppemot 160 miljoner jämfört
              med 2006 års budget. Detta är naturligtvis väldigt kännbart. Det
              kommer också att få konsekvenser för det arbetsmiljöarbete som
              pågår och för dem som sliter och kämpar för att förhindra olyckor
              och arbetsskador.
            </seg>
            <seg xml:id="i-ceb59b841a68d403-0">
              I vissa sammanhang har högeralliansen visat på Danmark som man
              menar jobbar med de positiva exemplen. Det är intressant eftersom
              Danmark, i med den satsning man gjorde då, ökade resurserna till
              arbetsmiljöarbetet för att få det att fungera. Vid en jämförelse
              med ILO:s rekommendation angående antalet arbetsmiljöinspektörer,
              det vill säga 1 per 10 000 anställda, skulle vi i Sverige behöva
              anställa ytterligare 80 stycken. Det går inte med neddragningarna
              på Arbetsmiljöverket. Man drar ned resurserna, vilket tvingar
              verket att ta bort tjänster i stället. Det är alltså en utveckling
              i helt fel riktning. Det här kommer att försvåra både det förebyggande
              arbetet och tillsynen. Riskerna för att arbetsmiljön försämras
              och att de kurvor som i dag pekar nedåt vänder uppåt igen är väldigt
              stora.
            </seg>
            <seg xml:id="i-f0912e9f9b255b28-0">
              Vi i Vänsterpartiet vill gå åt andra hållet och ge arbetsmiljöarbetet
              en knuff i rätt riktning. I vårt budgetförslag ger vi Arbetsmiljöverket
              133 miljoner mer än regeringen det kommande året. Det är i princip
              ett återförande till den nivå som var innan den nya regeringen
              tillträdde. Det skulle ge förutsättningar för att arbeta med både
              förebyggande verksamhet och tillsyn, vilket behövs.
            </seg>
            <seg xml:id="i-bf84022dca57aa4e-0">
              Men, herr talman, för att kunna se vart utvecklingen tar vägen
              behöver man också forska på det här området. När högerregeringen
              lade ned Arbetslivsinstitutet försämrades också de möjligheterna
              avsevärt. Forskning är centralt för kunskap, och det är också
              viktigt att samla kunskap för att kunna tillämpa den, vilket var
              en av Arbetslivsinstitutets viktigare uppgifter.
            </seg>
            <seg xml:id="i-a94e7ad5e013cffe-0">
              Vi i Vänsterpartiet avsätter i vårt budgetförslag resurser, 80
              miljoner, till forskning på området. Det är inte så mycket och
              inte tillräckligt, men det är en början och för oss en vägvisare
              åt vilket håll vi vill gå för att återföra mer pengar till forskning
              och visa vägen mot bättre kunskaper just på arbetsmiljöområdet.
            </seg>
            <seg xml:id="i-e9e2910ee60a680e-0">
              Vi vill också avsätta resurser för att ge förutsättningar för
              en bra utbildning av framför allt de fackligt förtroendevalda
              när det gäller arbetsmiljöarbete, vilket också är en förutsättning
              för den här verksamheten.
            </seg>
            <seg xml:id="i-0b62c6c5addb854d-0">
              En väg att gå för att ändå få kunskap, trots frånvaron av ett
              centralt institut, är att utveckla det vi kallar för en årlig
              trendrapport. Det kan ge ett bättre underlag för ett bra arbetsmiljöarbete.
              Vänsterpartiet vill att regeringen tittar på möjligheten att göra
              detta. En trendrapport ska ge en helhetsbild av den forskning
              och kunskap som olika forskare har tagit fram och ska kunna fungera
              som underlag för arbetsmarknadens parter, beslutsfattare och andra
              inblandade i det förebyggande arbetsmiljöarbetet.
            </seg>
            <seg xml:id="i-081a3d32e10e0be7-0">
              Herr talman! Vi har i dag en mycket god konjunktur, och det avspeglar
              sig i statistiken. Trots detta är det väldigt svårt för funktionshindrade
              och de som står långt från arbetsmarknaden, som saknar full arbetskapacitet
              eller har behov av speciella hjälpmedel, att få ett jobb.
            </seg>
            <seg xml:id="i-88cf95c48b812bf9-0">
              I detta sammanhang är Samhalls roll och uppgift allt oftare uppe
              till diskussion. Många menar att de inte klarar sin huvudsakliga
              uppgift eller att direktiven är otydliga eller felaktiga. De förändringar
              som gjorts, till exempel att lägga ned på vissa platser och koncentrera
              verksamheten för hårt, slår mot de målgrupper man har att hantera.
              Sven-Erik Österberg visade detta i ett klipp förut. Jag har själv
              exempel på människor som fått gå från sysselsättning i Samhalls
              regi till sjukpension för att de inte löser det här med flyttning
              av verksamheten. De tvingas alltså ut i sjukpension mot sin vilja.
              Det kan inte vara meningen, speciellt som regeringen hela tiden
              tjatar om hur viktigt det är att alla jobbar.
            </seg>
            <seg xml:id="i-08000e197011d571-0">
              Vänsterpartiet vill ge Samhall mer resurser att genomföra sitt
              uppdrag på ett bättre sätt en ökad merkostnadsersättning som motsvarar
              ca 700 arbetstillfällen eller ytterligare en miljon arbetstimmar.
              Detta ska också ske med en bra geografisk spridning och under
              bättre arbetsvillkor.
            </seg>
            <seg xml:id="i-2a20e72013897fe5-0">
              Vi vill också förändra villkoren för lönebidrag som är ett mycket
              bra anställningsstöd som regeringen har lagt pengar på. Vi vill
              förändra så att stöd ska kunna beviljas även för redan anställda.
              Det kan ge en möjlighet och en trygghet för dem som råkar ut för
              något eller får problem att klara av sina ordinarie uppgifter
              av någon anledning. Då kan detta bli en hjälp att kunna stanna
              kvar på jobbet.
            </seg>
          </u>
          <note xml:id="i-09edd5cc68a43f72-0">
            I detta anförande instämde Kalle Larsson och Josefin Brink (båda
            v).
          </note>
          <note type="speaker" xml:id="i-609a8abdaadd4201-0">
            Anf. 193 KALLE LARSSON (v):
          </note>
          <u who="kalle_larsson_af99a5" xml:id="i-4abbf42ad88c2648-0">
            <seg xml:id="i-5ce18d21a96ccff0-0">
              Herr talman! Låt mig inleda med att instämma i både yrkanden
              och anföranden från Torbjörn Björlund och Josefin Brink.
            </seg>
            <seg xml:id="i-fd5da80392cdec75-0">
              Det är med viss förvåning och bävan som jag har följt den hittillsvarande
              debatten. Vad är det vi har fått höra från den samlade alliansen?
              Av Catharina Elmsäter-Svärd har vi, förutom rena bluffar om vad
              vår budgetmotion står för och påhittade argument för att ha något
              att argumentera emot, också fått höra att vårdnadsbidrag skulle
              vara en lösning för kvinnor därför att man inte längre skulle
              behöva vara beroende av staten. Nej, man blir i stället än en
              gång beroende av en man som är ute i arbetslivet. Det är ju vår
              samlade kritik av detta förslag.
            </seg>
            <seg xml:id="i-32f5f338d5391f2d-0">
              Hans Backman sätter sin tilltro till att män i stället kommer
              att vara hemma. Det blir en fullständigt revolutionerande förändring
              om män kommer att ta ut en majoritet av vårdnadsbidraget. Det
              är bara det att den samlade erfarenheten och empirin talar emot
              detta, också det mesta av logiken.
            </seg>
            <seg xml:id="i-3c7c715bce0ac9ae-0">
              Annika Qarlsson lyckas, med ett språkbruk som skulle göra George
              Orwell avundsjuk, formulera frågan om fler anställda i vård, omsorg
              och skola som planhushållning. Man skräder inte orden om man saknar
              argument, kan vi konstatera.
            </seg>
            <seg xml:id="i-4c5edbfdea72a0b8-0">
              Jag skulle faktiskt ärligt talat bli lite orolig om jag var Sven
              Otto Littorin. Nu är jag inte det, vilket både han och jag är
              glada för. Man brukar tala om att det finns risk för ett A- och
              ett B-lag på arbetsmarknaden. Drar man den jämförelsen lite längre
              skulle man kunna vara orolig för vart A-laget tog vägen. Vore
              jag coach i det här teamet skulle jag omedelbart begära timeout
              och ringa in lite nya spelare.
            </seg>
            <seg xml:id="i-6cfd5d30aaf2cb9a-0">
              Men vem skulle Sven Otto Littorin ringa till? Det är lite oklart.
              Vi har inte sett någon större uppställning på den borgerliga sidan.
              Nu kom jag på det! Han skulle kunna ringa till Håkan, Maria och
              Dragan. Det verkar vara de tre supportrar han har lyckats skrapa
              ihop de senaste fyra månaderna eftersom han ständigt återkommer
              till dessa tre namn som de enda som verkar stödja hans politik.
            </seg>
            <seg xml:id="i-b256d6c032ed2146-0">
              Herr talman! Låt mig ändå säga några ord om andra delar av detta
              oerhört väsentliga och viktiga betänkande! Det handlar, påstår
              alliansen, om att fler kommer i arbete och att det går så bra
              för Sverige. Men det är faktiskt en sanning med modifikation.
              Vi vet samtidigt att skillnaderna mellan den som är utrikes född
              och den som är född i Sverige fortfarande är stora. Vi har en
              rå, öppen etnisk diskriminering här i landet som regeringspolitiken
              inte kunnat råda bot på utan i stället göder med ytterligare insatser.
            </seg>
            <seg xml:id="i-0355b352f2e6337b-0">
              Vi vet att av de utrikes födda är 65 procent i arbete. Av utrikes
              födda kvinnor är det än färre. Men regeringen satsar mycket lite
              på åtgärder som bryter diskrimineringen. Tvärtom genomför man
              en politik som drabbar människor med utländsk bakgrund hårdare
              än andra. Man försöker driva in människor i branscher där man
              tror att de på något vis, underförstått, genetiskt skulle passa
              bättre som taxichaufförer, som småföretagare och som öppnare av
              nya pizzerior i förorterna.
            </seg>
            <seg xml:id="i-caf6a4dc0a369fce-0">
              Man måste också fråga sig vad det egentligen är för jobb som
              de invandrade som ändå får jobb ska ha och till vilka löner. Man
              kan konstatera att det är dubbelt så vanligt att personer med
              svenskfödda föräldrar har fasta anställningar jämfört med dem
              som har invandrade föräldrar. Lönerna är väsentligt lägre. Det
              rör sig om flera tusenlappar i månaden i löneskillnad mellan en
              person som är född i utlandet och en som är född i Sverige.
            </seg>
            <seg xml:id="i-0609161c5556db14-0">
              Det är klart att detta har varit fallet även under många år tidigare.
              Det är ingen hemlighet att vi har haft en diskriminering på den
              svenska arbetsmarknaden under en lång tid. Men man måste fundera
              på vilka insatser man ska välja att vidta.
            </seg>
            <seg xml:id="i-47f1db2b716ddc21-0">
              Här finns en grundläggande skiljelinje. Den borgerliga majoriteten
              ger de invandrade själva skulden för problemen. När man ser trångboddhet
              i våra förorter, och det är vi många som ser, blir skulden den
              invandrades som valde fel bostadsort. Och så måste man pressa,
              tvinga eller påverka den enskilda att välja en annan bostadsort.
              Man måste också begränsa anhöriginvandringen enligt de senaste
              förslagen från både Folkpartiet och Moderaterna så att invandrade
              inte ens ska kunna förenas med sin kärnfamilj, inte ens med sina
              barn, förrän de har flyttat till rätt bostad där staten har bestämt
              att de ska bo, förrän de har skaffat ett arbete och lyckats undvika
              den diskriminering som invandrare är utsatta för.
            </seg>
            <seg xml:id="i-7bb830f248900ae9-0">
              Vi i Vänsterpartiet ställer i stället kravet att alla kommuner
              ska vara skyldiga att ha förberedelser för flyktingmottagande.
              Vi vill rikta kraven mot de politiska instanser som faktiskt kan
              förändra verkligheten och ordningen. Det hade inom parentes sagt
              varit intressant att veta vad dagsnoteringen hos socialdemokratin
              är i den frågan. Mona Sahlin har i flera tidningsartiklar uttalat
              sig till stöd för en sådan lagstiftning, men i det socialdemokratiska
              budgetalternativet finns inga sådana förslag utan i stället sänkt
              ersättning för den som inte flyttar dit staten vill. Vi väntar
              fortfarande på insikt från Socialdemokraterna om betydelsen av
              en lagstiftning som gör kommunerna skyldiga att kunna ta emot
              flyktingar. Låt oss vänta ett halvår till och se om förändringen
              då är fulländad!
            </seg>
            <seg xml:id="i-f988b1ce8da10038-0">
              Herr talman! Jag besökte för några timmar sedan en demonstration
              ute på Mynttorget. Det var papperslösa i Sverige som demonstrerade.
              Jag pratade en stund med några av dem. Det gör jag varje onsdag
              när vi träffas. Jag talade till exempel med Yacine och Kemal,
              två av de papperslösa som under många år har levt i Sverige, tvingade
              att arbeta under förhållanden här som få andra ens känner till
              för att de inte kan återvända till sina respektive hemländer.
            </seg>
            <seg xml:id="i-736f31a0fca5eccf-0">
              De städar hamburgerrestaurangerna. De bäddar sängarna på hotellen.
              De utför mycket av det arbete som många infödda svenskar inte
              skulle vilja göra till samma lön. Löner på 3040 kronor i timmen
              är inte ovanliga, och villkoren är självklara: Klagar du på chefen
              sägs du upp. Protesterar du mot villkoren har du inte jobb nästa
              dag.
            </seg>
            <seg xml:id="i-a4b2a44f17945f7b-0">
              Den som vill göra insatser mot svartarbete, som någon sade sig
              vilja göra, borde börja i den ändan, att sätta dit de arbetsgivare
              som anställer människor för 3040 kronor i timmen. Men om man vill
              göra det måste man samtidigt lösa situationen för de papperslösa
              i Sverige i dag.
            </seg>
            <seg xml:id="i-80a02f10d0f2e72c-0">
              Det finns flera saker som borde göras omedelbart. Det gäller
              rätten till sjukvård på samma villkor som för svenska medborgare,
              rätten för barn till papperslösa att gå i skolan utan att riskera
              att bli hämtade därifrån, rätten förstås att få skadestånd om
              man utnyttjas för svartarbete, och inte minst, herr talman, det
              som är allra mest avgörande och som de papperslösa själva säger
              egentligen är det enda som löser deras situation, nämligen rätten
              att få stanna i Sverige, rätten att få bli medborgare, rätten
              att bli sedd och kunna leva öppet i samhället.
            </seg>
            <seg xml:id="i-f31ed860aa78919d-0">
              Om man i stället svarar som regeringen hittills gjort, som Tobias
              Billström gjort, att det är de papperslösas eget fel att de finns
              här, har man inte begripit vad det handlar om. Om man svarar som
              integrationsminister Nyamko Sabuni gör, åk hem, har man inte begripit
              att det är fråga om människor som inte kan återvända till sina
              hemländer med mindre än att de riskerar förföljelse och i vissa
              fall tortyr.
            </seg>
            <seg xml:id="i-54a36c74000710a3-0">
              Därför, herr talman, handlar betänkandet om insatser för att
              stärka invandrade mäns och kvinnors situation på arbetsmarknaden.
              Vi lägger fram sådana förslag. Vi lägger också fram förslag om
              kommuners skyldighet att ha en beredskap för att kunna ta emot
              flyktingar. Dessutom lägger vi fram förslag som för tusentals
              människor i vårt land skulle kunna innebära starten på ett normalt
              och värdigt liv, nämligen förslagen om papper för alla papperslösa.
            </seg>
          </u>
          <note xml:id="i-7b7b6202a416dfa4-0">
            I detta anförande instämde Josefin Brink och Torbjörn Björlund
            (båda v).
          </note>
          <note xml:id="i-c48964702f9d5224-2">
            Överläggningen var härmed avslutad.
          </note>
          <note xml:id="i-a06175b42b52a1d3-0">
            14 § Rikets styrelse
          </note>
          <note xml:id="i-bcb4733a5df1f0ef-4">
            Föredrogs
          </note>
          <note type="speaker" xml:id="i-39c5a64f38ed8c52-0">
            Anf. 194 BERIT ANDNOR (s):
          </note>
          <note xml:id="i-6cee60527b930673-0">
            Herr talman! Jag yrkar bifall till reservationerna 1, 2 och 4.
          </note>
          <u who="berit_andnor_040aa2" prev="cont" xml:id="i-a99adee2cf892ccb-0">
            <seg xml:id="i-a0e10996cdb01de5-0">
              Den budget som vi socialdemokrater presenterade i början av oktober
              var och är en helhet. Den är ett heltäckande förslag till statsbudget
              med andra ramar för utgifter och intäkter men framför allt med
              en helt annan inriktning på politiken. Eftersom vårt helhetsförslag
              redan fallit i och med behandlingen av ramarna i kammaren har
              vi inget annat yrkande i den delen utan hänvisar till det särskilda
              yttrande som finns i betänkandet.
            </seg>
            <seg xml:id="i-6dafa8b840d9865c-0">
              De reservationer vi har riktar in sig på de områden där vi ser
              att inriktningen är felaktig utan att det för den skull har en
              budgetpåverkan.
            </seg>
            <seg xml:id="i-10b38698d293a223-0">
              Först och främst handlar det om regeringens förslag till demokratimål.
              Finns det någon viktigare uppgift för staten än att värna om vår
              demokrati? Knappast. Därför är det demokratimål som regeringen
              nu vill att riksdagen ska förändra värt lite uppmärksamhet.
            </seg>
            <seg xml:id="i-3fb1f73cd79ea5e9-0">
              I regeringens förslag till nytt demokratimål saknas flera viktiga
              delar. Tidigare var målet både brett och detaljerat, och det var
              också inriktat på att föra ut demokratins ideal till alla. De
              mänskliga rättigheterna skulle försvaras. Deltagandet i de demokratiska
              processerna skulle öka. Kvaliteten i det demokratiska arbetet
              skulle förstärkas, och deltagandet i de allmänna valen öka.
            </seg>
            <seg xml:id="i-3574a099d7050e6f-0">
              Konkret handlade det om många olika åtgärder. Det var särskilda
              demokratiprojekt i utsatta bostadsområden, skolval, försök med
              nya former av medborgarinflytande, insatser för att främja mänskliga
              rättigheter och politiskt deltagande, insatser för att fler med
              utländsk bakgrund skulle åta sig förtroendeuppdrag med mera, med
              mera. Det var tusen och en insatser i människors vardag, varje
              dag, året runt, för att hålla demokratin levande och bidra till
              att mota antidemokratiska krafter innan de vuxit sig starka.
            </seg>
            <seg xml:id="i-2eb530f540ce145a-0">
              Den målsättning med demokratiarbetet som vi socialdemokrater
              tillsammans med samarbetspartierna hade ska nu bytas ut. Kvar
              blir en skrivning om mänskliga rättigheter, vilket i och för sig
              är bra, men kombinerat med en skrivning om individens möjligheter
              till inflytande. Den formuleringen kan inte beskrivas på annat
              sätt än som en kraftfull ambitionssänkning.
            </seg>
            <seg xml:id="i-1876d5c7ea5b9537-0">
              Det som framför allt brister är att det saknas en analys av hur
              och var de viktigaste insatserna för att stärka demokratin behöver
              göras. Och utan analys, det vet vi allesammans, blir alla åtgärder
              gripna ur luften. Sammanhang och strategi saknas i dem. Därför
              löper insatserna mycket stor risk att vara rapsodiska och därmed
              utan den samlade styrka som behövs.
            </seg>
            <seg xml:id="i-de5381a4635b328b-0">
              För oss socialdemokrater är det uppenbart att det finns ett större
              behov av insatser i till exempel Rosengård och Alby för att stärka
              demokratin än det gör i Täby och Vellinge. Det är uppenbart därför
              att om insatserna görs i de områden och bland de individer som
              mest behöver dem stärks demokratin i hela landet.
            </seg>
            <seg xml:id="i-844f6a90f295b2f2-0">
              Frågan är hur de borgerliga i riksdagen nu ser på demokratiinsatserna.
              Ska de fördelas efter behov eller efter någon annan princip? Om
              det är efter behov, hur ska ni med ert demokratimål kunna identifiera
              var behoven är som störst? Eller är det ett sätt att, som statsministern
              brukar säga, brutalt förändra, även när det gäller demokratins
              ställning i landet?
            </seg>
            <seg xml:id="i-75e4bddd891d5451-0">
              Herr talman! Frågan hur den svenska EU-debatten ska stimuleras
              är också något för dagens debatt. Regeringen lade förra året ned
              Kommittén för EU-debatt. Under de år vi hade kommittén genomfördes
              1 700 aktiviteter. 450 projekt genomfördes. 10 600 elever berördes
              och många, många fler individer. Nu valde regeringen att ta bort
              den möjligheten och lovade ersätta den med en propagandaturné
              av den ansvariga ministern.
            </seg>
            <seg xml:id="i-cd5f6e48b10164ce-0">
              Vad har då denna ansvariga minister hunnit med under 2007? Inte
              särskilt mycket om man hade ambitionen att stimulera debatt bland
              vanligt folk. Den senaste månaden, om vi bara tittar på den, har
              Cecilia Malmström invigt en kvalitetsmässa, talat inför ett näringslivsråd,
              deltagit i seminarium om lobbying, träffat en EG-domare, hållit
              föredrag för pressen tillsammans med Christer Fuglesang samt även
              varit i Bryssel och Strasbourg. Det enda som kan ses som folkligt
              anknutet i hennes verksamhet denna senaste månad är ett anförande
              inför lärare under en temadag om EU i skolarbetet.
            </seg>
            <seg xml:id="i-3b84e012001491c5-0">
              Även det löftet blev alltså ett brutalt svek. Sällan har ett
              statsråd med höga förväntningar på sig varit så osynlig. Våra
              värsta farhågor blir besannade. Agerandet är, som jag sagt tidigare,
              ett uttryck för ett elitistiskt och snävt synsätt med en mycket
              bristande verklighetsförankring.
            </seg>
            <seg xml:id="i-0d241e46ead4e3f7-0">
              Vi är dock inte förvånade. För oss socialdemokrater var detta
              ända från början ett helt främmande sätt att se på hur en debatt
              ska stimuleras. Faktum är att det inte går att kommendera fram
              en debatt uppifrån. Det går bara att stimulera den underifrån.
              Vi socialdemokrater vill därför att regeringen återkommer till
              riksdagen med förslag på hur en bred och folkligt förankrad EU-debatt
              bäst kan stimuleras.
            </seg>
            <seg xml:id="i-ab6eca876a57dd19-0">
              Herr talman! Också presstödet är en fråga som flera gånger diskuterats
              i kammaren. Här har moderata kulturministrar lyckats förvandla
              ett ärende som skulle förbättra villkoren för mångfald och valfrihet
              i svensk press till ett ärende som handlar om att ge EU rätt att
              ta bort vårt svenska presstöd. Vi tycker att regeringen med mycket
              stor bestämdhet och kraft ska stå upp för det presstöd som vi
              har beslutat om i den här kammaren. Det duger inte att lägga sig
              platt för EU.
            </seg>
            <seg xml:id="i-436516214dd8c49c-0">
              Det kan också vara på sin plats att säga något om vad det socialdemokratiska
              förslaget till ramar hade betytt för utgiftsområde 1 om det hade
              vunnit gehör här i kammaren. Vi hade flera förslag till hur utgifterna
              skulle fördelas som skilde sig från den borgerliga regeringens.
              Låt mig bara nämna ett. Det handlar om tillsynen av barn som riskerar
              att fara illa.
            </seg>
            <seg xml:id="i-35911e335b222b24-0">
              Tidigare har den socialdemokratiska regeringen avsatt särskilda
              resurser till länsstyrelserna för tillsyn och uppföljning. Förra
              året valde den borgerliga regeringen att ta bort de här pengarna.
              Länsstyrelserna får följaktligen mycket svårare att sköta de tillsynsuppgifterna,
              där det kanske viktigaste just är att vi ser till att barn som
              far illa verkligen får rätt till stödinsatser. Det kan vara fråga
              om barn som utsätts för övergrepp i olika former. Det kan vara
              fråga om barn som själva håller på att fastna i missbruk och kriminalitet.
              Många av barnen som det här rör placeras på institutioner, privata
              eller offentliga. I det här sammanhanget är ju länsstyrelserna
              de verktyg som staten har för att övervaka både de kommunala och
              privata verksamheterna.
            </seg>
            <seg xml:id="i-506f39b7644bc0df-0">
              De allra flesta barnen får ett bättre liv genom samhällets insatser.
              Men ibland fungerar det inte som det är tänkt. Då och då när saker
              och ting går snett flammar det upp bloss i debatten. Men det är
              undantag, för de här barnen är oftast inte i centrum av den politiska
              debatten. Det stora flertalet barn får inga rubriker. De har själva
              inga starka röster. Tiotusentals barn i dagens Sverige behöver
              därför en väl fungerande tillsyn.
            </seg>
            <seg xml:id="i-faeb35897a35b4d3-0">
              Även här ställdes det ut löften från den borgerliga regeringen
              innan valet. Nu ansvarig minister lovade i Visby innan valet att
              det skulle bli både en bättre social barn- och ungdomsvård och
              en bättre tillsyn. Men statsministerns egenbetecknade brutala
              politik gör alltså inte ens halt vid de tiotusentals barn som
              verkligen behöver samhällets stöd. Pengarna tas bort.
            </seg>
            <seg xml:id="i-bf562208bfd0b25b-0">
              Att den borgerliga regeringen för en brutal politik mot vuxna
              som är arbetslösa, som är sjuka eller funktionshindrade är illa
              nog, men att göra detta mot dessa barn är för mig ett ofattbart
              svek. De här barnen får ju vara med och betala borttagandet av
              förmögenhetsskatt och de jättelika skattesänkningar som de får
              som har stora och dyra hus. Så ser den brutala borgerliga politiken
              ut när den når längst ut i verkligheten, till dem som bäst behöver
              samhällets stöd. Så hade politiken inte sett ut med en socialdemokratisk
              regering.
            </seg>
            <seg xml:id="i-f2911e636ab65b82-0">
              Herr talman! Med de socialdemokratiska förslagen till budgetramar
              hade samhällets möjligheter till tillsyn av barn som far illa
              varit betydligt bättre. Möjligheterna till mångfald och valfrihet
              i pressen hade ökat. EU-debatten hade kunnat blomstra på enskilda
              människors initiativ och villkor i stället för att ersättas av
              statlig propaganda.
            </seg>
            <seg xml:id="i-907b74101add7e2a-0">
              Vi kan nu konstatera att de här förslagen faller, tillsammans
              med en rad andra förslag. I stället håller ett budgetförslag som
              innebär en politik som ytterligare delar Sverige och ställer grupper
              mot varandra på att drivas fram i riksdagen. De som redan har
              mycket ska få mer, och de som har lite ska få mindre. På så sätt
              tror den borgerliga regeringen att Sverige och svenskarna får
              det bättre. Jag och andra socialdemokrater vet att så inte är
              fallet. Det här är en orättfärdig politik. Den är, precis som
              den moderate statsministern Reinfeldt själv säger, brutal, och
              därför är vi socialdemokrater motståndare till den.
            </seg>
          </u>
          <note type="speaker" xml:id="i-3d75b05272a20ab7-0">
            Anf. 195 MIKAEL JOHANSSON (mp):
          </note>
          <u who="mikael_johansson_ede7e6" xml:id="i-e2b0f134dcc564be-0">
            <seg xml:id="i-f328f9071ad17064-0">
              Herr talman! Jag vill börja med att yrka bifall till reservation
              2 och i övrigt hänvisa till det särskilda yttrandet från Miljöpartiet
              de gröna som finns i betänkandet.
            </seg>
            <seg xml:id="i-5400b5ce2bf10402-0">
              Jag tänkte härefter kortfattat redovisa de avvikelser som vi
              gröna har jämfört med regeringens förslag angående budgeten för
              2008.
            </seg>
            <seg xml:id="i-9b1db7ee3230480a-0">
              Miljöpartiet anser att länsstyrelserna bör få ett utökat uppdrag,
              däribland en samordnad roll vad gäller kartläggning och ökad tillsyn
              på området mäns våld mot kvinnor samt arbeta med bland annat fortbildning
              och kunskapsutveckling hos socialtjänsten angående våldsutsatta
              kvinnor. Satsningen kan beräknas motsvara ca 10 miljoner kronor.
            </seg>
            <seg xml:id="i-a739798481522db5-0">
              Vidare utövar länsstyrelserna tillsyn över miljöfarlig verksamhet
              enligt miljöbalken och har som ett led i detta getts i uppdrag
              att se över befintliga tillstånd för att om möjligt skärpa kraven.
              Till detta arbete finns inte de resurser som krävs. Det bör därför
              tillföras resurser motsvarande minst 10 miljoner kronor.
            </seg>
            <seg xml:id="i-0d483921bb0286bd-0">
              Länsstyrelserna fick för 2007 också ett samordningsansvar när
              det gällde att samla företag och universitet, landsting och kommuner
              för att ta fram regionala omställningsprogram i syfte att avskaffa
              oljeberoendet med en arbetsmodell liknande de regionala tillväxtprogrammet.
              Till detta vill vi gröna tillskjuta 10 miljoner.
            </seg>
            <seg xml:id="i-33c5b0db3c1ade59-0">
              Sedan över till Justitiekanslern som utövar tillsyn över bland
              annat hur yttrandefriheten hanteras i grundlagsskyddade medier,
              till exempel att brott begås via Internet som till sin art är
              att anse som så kallade hatbrott. Det är viktigt att med kraft
              kunna bekämpa dessa. Därför har vi föreslagit en anslagsförstärkning.
            </seg>
            <seg xml:id="i-dfb2334bf4d8c8b5-0">
              JK har även en viktig funktion som värnare av meddelarfrihet
              och yttrandefrihet i arbetslivet. För att kunna stärka skyddet
              för dessa rättigheter föreslås också en anslagsförstärkning.
            </seg>
            <seg xml:id="i-7a1afaa0cc3c039c-0">
              Sedan flyttar jag blicken från Riddarholmen, där JK är placerad,
              till Rosenbad och Regeringskansliet. Sverige har ju att förbereda
              ordförandeskapet i EU. Den stora ökningen av utgifterna avseende
              Sveriges ordförandeskap som regeringen vill göra kan inte motivera
              att hela den summan per automatik ska leda till en anslagsökning.
              Det borde rimligtvis, herr talman, leda till omprioriteringar
              inom Regeringskansliet och vissa neddragningar inom andra verksamheter
              som Regeringskansliet också hanterar.
            </seg>
            <seg xml:id="i-f6bf1813702ca564-0">
              Regeringen vill också inrätta ett socialt råd. Det är tänkt att
              agera rådgivare till regeringen i sociala frågor och sprida kunskap
              om forsknings- och utredningsresultat med relevans för uppföljning
              av välfärdspolitiken. För detta vill man från regeringens sida
              minska anslaget till Försäkringskassan med 2 miljoner kronor per
              år. Vi menar, herr talman, att detta är helt överflödigt. Regeringen
              förbiser helt folkhälsoforskningens roll och den roll som Folkhälsoinstitutet
              redan har. Tar man bättre till vara denna har man en klar kompass
              för välfärdspolitiken.
            </seg>
            <seg xml:id="i-3b77006c0a4f2903-0">
              Sedan lite EU. Svenska institutet för europapolitiska studier,
              förkortat Sieps, initierar och bedriver forskning, utvärdering
              och analys av EU-politik inom områdena ekonomi, handel, statsvetenskap
              och juridik. De fungerar i huvudsak som en debattklubb som producerar
              skrifter, håller symposier med mera. Detta, herr talman, kan inte
              anses prioriterat eller ens behövligt. Därför föreslår vi från
              Miljöpartiet att Sieps helt avskaffas. Möjligtvis kan detta vara
              en slutsats som den särskilde utredaren, Peter Kleen, tidigare
              generaldirektör vid Kommerskollegium, kommer att redovisa nästa
              onsdag för statsrådet Cecilia Malmström.
            </seg>
            <seg xml:id="i-24e8cd19794cc891-0">
              Nu, herr talman, över till något mycket aktuellt, nämligen riksdagens
              prestige- och lustfyllda innebandyturnering Julkärven. Den pågick
              alldeles nyligen i dag för fullt i en alldeles för varm och trång
              lokal, nämligen i riksdagens lilla, lilla motionshall. Om nu skattebetalarnas
              pengar har använts till att bekosta ombyggnaden av denna kammare
              i syfte att förbättra möjligheterna till en mer spänstig och nervig
              debatt med större närvarokänsla och till att göra förbättringar
              på läktaren och om skattebetalarnas pengar är tänkta att användas
              till att bygga en konferenslokal på den så kallade puckeln, det
              vill säga den lilla udden i Norrström strax utanför Riksdagshuset,
              som kommer att öka möjligheten för fler människor att närvara
              vid olika seminarier och andra större arrangemang den byggnaden
              kommer att vara ungefär som plenisalen och läktaren, ca 1 700
              kvadratmeter, och rymma tre salar varför, herr talman, skulle
              det då inte vara rimligt att i framtiden få spela en sådan viktig
              folkhälsotävling som Julkärven i något större och bättre lokaler?
              Kanske till och med publik kan tillåtas att titta på när svetten
              lackar så här i lackandets tider.
            </seg>
            <seg xml:id="i-c998d1a8a25a0355-0">
              Det ska inte bara vara fråga om kammarens ledamöters motionerande
              i form av att hantera pappersprodukter som betänkanden och annat.
              Att slå vakt om personalens och ledamöternas möjligheter till
              hälsa genom olika sorters träning måste också höra till riksdagens
              uppgifter.
            </seg>
            <seg xml:id="i-339f2096375826c1-0">
              Vi kommer kanske i framtiden att kunna välkomna en sådan satsning.
              För övrigt var det naturligtvis vår personal som vann denna turnering,
              och de var mycket duktiga. Det var dock inte de tidigare dominerande.
              Det var fortsatt föregående års vinnare som även vann finalen
              över ett partilag vars representant kommer efter mig på talarlistan.
            </seg>
          </u>
          <note type="speaker" xml:id="i-2c7ccb8a272c64c6-0">
            Anf. 196 PER BILL (m):
          </note>
          <u who="per_bill_51abe7" xml:id="i-3264a4c6f2932d19-0">
            <seg xml:id="i-5fa99db402226274-0">
              Herr talman! Låt mig börja med en komplimang till föregående
              talare för engagemanget för motion av annan sort än pappersvarianten.
              Det tycker jag är bra. Jag försöker faktiskt gå i trapporna så
              gott jag kan. Min rygg tillåter dock inte något innebandyspel.
            </seg>
            <seg xml:id="i-452750b433bed522-0">
              Jag vill också rikta ett tack till dig Mikael för att du till
              skillnad från det stora flertalet i kväll har hållit dig till
              talartiden. Det tycks vara någonting som helt har glömts bort
              av dem som har debatterat under kvällen.
            </seg>
            <seg xml:id="i-71e2183823908bfe-0">
              Jag tänkte försöka att hålla min talartid. Jag talar för hela
              alliansen när jag säger att jag yrkar bifall till alliansens budgetförslag
              och avslag på samtliga motionsyrkanden. Det är en sen kväll. Jag
              ska försöka att vara mycket snabb med mina kommentarer.
            </seg>
            <seg xml:id="i-0f3a6c1a0c5563d9-0">
              Jag tänker fokusera på två frågor. Det är dels själva budgeten
              för utgiftsområde 1, dels det nya demokratimålet. Även jag, precis
              som ordföranden i konstitutionsutskottet, tycker att det är viktigt
              att vi diskuterar demokratimål.
            </seg>
            <seg xml:id="i-dc62cdbd1208e195-0">
              Det vi har framför oss i dag är fyra budgetförslag. Det är dels
              den samlade alliansens, dels Socialdemokraternas, dels Vänsterpartiets
              och dels Miljöpartiets budgetförslag. Något samlat alternativ
              finns inte. Inte ens på något av de 20 anslagsområdena finns det
              någon gemensam satsning eller gemensam besparing.
            </seg>
            <seg xml:id="i-843cf6fc1e9e584e-0">
              Om man tittar mer på pengarna i budgeten kan man säga att det
              inte är några stora avvikelser mellan alliansens budget, Vänsterpartiets
              budget och Miljöpartiets budget. Det är en del tydliga satsningar
              på några tiotal miljoner på saker som ter sig väldigt logiska.
              Vad kan vara mer logiskt än att Miljöpartiet vill sätta av lite
              mer pengar för ökad kontroll av miljösatsningar och så vidare?
            </seg>
            <seg xml:id="i-a4de1b0a60dda20b-0">
              Herr talman! Det finns dock en siffra som sticker ut ganska avsevärt.
              Det är så avsevärt att när vi började vårt arbete i konstitutionsutskottet
              stod det 6 miljoner. Sedan ändrades den siffran till 60 miljoner.
              Nu är besparingen varken 6 eller 60 miljoner, utan den visade
              sig till slut vara 600 miljoner kronor.
            </seg>
            <seg xml:id="i-59fbb875a0825e99-0">
              Det är 600 miljoner kronor som ska sparas på anslagsposten 90:5
              Regeringskansliet med mera. Det är ett stort anslag som i och
              för sig är nästan 6 miljarder kronor stort. Men en besparing på
              600 miljoner kronor är väldigt mycket.
            </seg>
            <seg xml:id="i-0843112b6695db0a-0">
              Det skulle vara spännande att höra vilka ambassader som ska läggas
              ned eller hur man har tänkt genomföra en neddragning i Regeringskansliet
              och ändå klara av besparingen under året och samtidigt ta hänsyn
              till alla de lagar vi har om anställningsskydd. Det skulle vara
              mycket spännande.
            </seg>
            <seg xml:id="i-ad27ad4aae129565-0">
              Så går jag över till frågan om demokratimålet. Det är väldigt
              roligt att vi nu har kunnat flytta fokus för demokratimålet från
              att demokratimålet handlar om att folkstyrelsen ska värnas och
              fördjupas. Nu handlar det mycket mer om en levande demokrati som
              ger möjlighet till inflytande och där man sätter respekten för
              de mänskliga rättigheterna i centrum.
            </seg>
            <seg xml:id="i-e69c8bba63b3c653-0">
              Det gör mig både stolt och glad att vi kan göra de förändringarna
              eftersom det är viktiga förändringar. Jag håller visserligen med
              Socialdemokraterna att det är viktigt med ett högt valdeltagande.
              Jag är både stolt och glad över att Sverige har ett så högt valdeltagande.
              Men riktig demokrati och riktiga demokratimål handlar om mer än
              valdeltagandet.
            </seg>
          </u>
          <note type="speaker" xml:id="i-9df96906b1ed829f-0">
            Anf. 197 BERIT ANDNOR (s) replik:
          </note>
          <u who="berit_andnor_040aa2" xml:id="i-9c3f33271417c6e8-0">
            <seg xml:id="i-aeaf539a9e781457-0">
              Herr talman! Frågan är vad det beror på om man pratar lång eller
              kort tid. Det kan kanske vara så att man har mer eller mindre
              att säga. Det är upp till var och en att bedöma.
            </seg>
            <seg xml:id="i-b23c66a2ea67f739-0">
              Det är min uppfattning att den förändring av demokratimålet som
              vi i dag diskuterar har diskuterats alldeles för lite. Frågan
              är, Per Bill, vad förändringen egentligen innehåller. Egenmakten
              och individens inflytande ska stärkas.
            </seg>
            <seg xml:id="i-e3942fe08e708bf2-0">
              Vad innebär det i praktiken? Hur ser ni på demokratin, som jag
              frågade i mitt inledningsanförande? Vad är det för insatser ni
              egentligen vill göra nu när ni ska förändra allting? Faktum är
              att det saknas en analys av hur det ska utformas.
            </seg>
            <seg xml:id="i-d2aec2b6db3e8946-0">
              Alla de olika typer av insatser som vi har gjort genom årens
              lopp har syftat till att öka valdeltagandet, se till att fördjupa
              folkstyrelsen och verkligen skapa förutsättningar för fler förtroendevalda
              att delta i debatten och att få fler att bli förtroendevalda.
              Allt detta är nu föremål för förändringar.
            </seg>
            <seg xml:id="i-66db4f4bf2de9a4b-0">
              Så till frågan om pengarna. Vad det handlar om är att regeringen
              har dragit på alldeles otroligt, 1,2 miljarder, för att genomföra
              ordförandeskapet. Det är därför som vi har kunnat hitta besparingen
              på 600 miljoner.
            </seg>
            <seg xml:id="i-f7940a7ee6c38d4e-0">
              Det är en självklarhet att ordförandeskapet i Europeiska unionen
              ska ha särskilda resurser. Någonting annat är inte att tänka på.
              Men 1,2 miljarder saknar rimliga proportioner. Det är vad ni har
              satsat pengar på, Per Bill, i en situation där det finns ett mycket
              stort anslagssparande i Regeringskansliet.
            </seg>
            <seg xml:id="i-fc9d237020eb9ea9-0">
              Det är inte några tjänstemän som ska bli arbetslösa. Det handlar
              om att hantera de pengar vi har på ett vettigt sätt. Det är därför
              vi har föreslagit den här besparingen.
            </seg>
          </u>
          <note type="speaker" xml:id="i-e410b4fb51138d18-0">
            Anf. 198 PER BILL (m) replik:
          </note>
          <u who="per_bill_51abe7" xml:id="i-3264a4c6f2932d19-1">
            <seg xml:id="i-37dfee32932df608-0">
              Herr talman! Jag ska försöka att börja diskussionen om demokratimålet.
              Det är dock en lite för stor fråga för att ta i ett replikskifte.
            </seg>
            <seg xml:id="i-5af428533655c3de-0">
              För oss handlar det väldigt mycket om att alla människor som
              vill ska kunna få ett jobb. Det handlar också väldigt mycket om:
              Vad är representativ demokrati för någonting? Handlar det om att
              man bara en gång vart fjärde år ska gå och lägga sin röst och
              sedan säga att man inte ska bry sig om politik över huvud taget?
              Egentligen handlar demokrati om så väldigt mycket mer och att
              vara aktivt involverad.
            </seg>
            <seg xml:id="i-e35da130357f380b-0">
              Jag har diskuterat i våra grupper att vi borde engagera människor
              så att de någon gång under sitt liv ska vara en del av denna representativa
              demokrati och sitta med i någon styrelse eller nämnd på lokal
              eller central nivå.
            </seg>
            <seg xml:id="i-99579807cb19b505-0">
              Det handlar inte om att bara lämna ifrån sig besluten till oss
              politiker. Detta är någonting där man faktiskt är med någon gång
              i sitt liv. Det finns dock mycket mer att fundera på kring detta.
              Jag ska gärna återkomma mer i nästa replikskifte.
            </seg>
            <seg xml:id="i-09561ba0957bbba4-0">
              Jag har gått tillbaka i budgeten och tittat. Om jag tittar på
              anslagen ser det ut som att ni spar ungefär 300 miljoner kronor
              på den befintliga budgeten. Ni ligger 300 miljoner kronor under
              dagens budget.
            </seg>
            <seg xml:id="i-d91977666da6c17b-0">
              Det är möjligt att jag har tittat fel någonstans. Såsom jag kunde
              se det var anslagen för år 2007 på Regeringskansliet 5,6 miljarder.
              Nu föreslås det bli 5,9 miljarder. Av de 5,9 miljarderna vill
              ni dra ned med 600 miljoner. Det ter sig som en faktisk besparing
              på åtminstone 300 miljoner kronor.
            </seg>
          </u>
          <note type="speaker" xml:id="i-4032b0d71bffeb46-0">
            Anf. 199 BERIT ANDNOR (s) replik:
          </note>
          <u who="berit_andnor_040aa2" xml:id="i-9c3f33271417c6e8-1">
            <seg xml:id="i-ba25689d243924b4-0">
              Herr talman! Situationen är den att i Regeringskansliet finns
              det i dag ett mycket stort anslagssparande, mellan 700 och 800
              miljoner ungefär.
            </seg>
            <seg xml:id="i-d123cac83350136b-0">
              Det regeringen har gjort är att den lagt till ganska ordentligt
              med pengar, drygt 1 miljard, för att kunna genomföra ordförandeskapet
              inom Europeiska unionen under hösten 2009.
            </seg>
            <seg xml:id="i-408db6588a2cb90b-0">
              Vi har tittat på hur mycket pengar som gick åt förra gången vi
              hade ordförandeskapet och kan konstatera att det inte finns några
              rimliga proportioner när det gäller de pengar som regeringen nu
              föreslår. Dessutom kommer troligen inte de toppmöten som ska genomföras
              hösten 2009 att genomföras i Sverige utan i Bryssel.
            </seg>
            <seg xml:id="i-04db940c1910afa3-0">
              Vi tycker att det är rimligt att dra ned på den här satsningen.
              Vi satsar också resurser för att Regeringskansliet ska kunna göra
              bra saker under vårt ordförandeskap i Europeiska unionen. Det
              är viktigt och det är bra. Men, Per Bill, det måste finnas rimliga
              proportioner. De nivåer som regeringen har föreslagit är alldeles
              för höga.
            </seg>
            <seg xml:id="i-b9a2688be00b3a86-0">
              När det gäller demokratimålet kan jag bara konstatera att det
              mycket allmänt formulerade mål som regeringen nu föreslår saknar
              varje typ av underbyggt resonemang. Det finns ingen analys, det
              finns inga funderingar och inga resonemang kring hur detta mål
              ska uppfyllas och vad det egentligen innebär.
            </seg>
            <seg xml:id="i-b0e4fd37070c5892-0">
              Jag delar Per Bills uppfattning att det inte bara handlar om
              att lägga sin röst vart fjärde år. Som jag också sade i mitt inledningsanförande
              handlar det tvärtom om att på många nivåer, i olika sammanhang
              och med en rad olika åtgärder se till att stimulera de unga människornas
              deltagande så att vi får en aktiv demokrati.
            </seg>
            <seg xml:id="i-f7ecdf8fb476ff42-0">
              Det finns ingen motsatsställning mellan den representativa demokratin
              och att stimulera människors engagemang på andra kanter.
            </seg>
          </u>
          <note type="speaker" xml:id="i-b215735c16559ea1-0">
            Anf. 200 PER BILL (m) replik:
          </note>
          <u who="per_bill_51abe7" xml:id="i-3264a4c6f2932d19-2">
            <seg xml:id="i-1a24436e08555182-0">
              Herr talman! Jag tittade också på siffrorna från det förra ordförandeskapet.
            </seg>
            <seg xml:id="i-a580a57bf7cf32e3-0">
              Att kostnaderna ökar under ett ordförandeskapshalvår har jag
              stor förståelse för. Men jag tror att man sedan inte ska behöva
              stanna kvar på den högre nivån, utan att man visstidsanställer
              och projektanställer människor för att sköta om ordförandeskapshalvåret.
            </seg>
            <seg xml:id="i-12ffd1a4b321c81b-0">
              Det som var, tycker jag, det lite mer tveksamma i samband med
              förra ordförandeskapshalvåret var att det blev en permanent ökning
              i Regeringskansliet. Vi kanske gemensamt kan försöka se till att
              så inte blir fallet nästa gång.
            </seg>
          </u>
          <note type="speaker" xml:id="i-9da90ad2449d4e97-0">
            Anf. 201 CARINA HÄGG (s):
          </note>
          <u who="carina_hagg_cdfd56" xml:id="i-6890464c7002fbd0-0">
            <seg xml:id="i-e68c4d089f5b622f-0">
              Herr talman! Det är många spännande frågor i det här betänkandet.
              Det finns väldigt mycket som jag skulle kunna och vilja vara med
              och debattera, men jag ska avstå från det. Jag är här i talarstolen
              huvudsakligen utifrån mitt uppdrag i utrikesutskottet och ska
              försöka att begränsa mig till det och inte lockas i väg till alla
              de andra spännande frågor som ni har lyft upp här tidigare denna
              sena kväll.
            </seg>
            <seg xml:id="i-34ac8810467047fd-0">
              Jag vill yrka bifall till de ställningstaganden som Socialdemokraterna
              har gjort i betänkandet och också peka på det särskilda yttrande
              som utrikesutskottets s-grupp har gjort.
            </seg>
            <seg xml:id="i-a67adc178393f356-0">
              Jag vill knyta an till den debatt som var här i går i kammaren.
              I går debatterade näringsminister och vice statsminister Maud
              Olofsson företagens villkor.
            </seg>
            <seg xml:id="i-392fd56d5e99e2ba-0">
              Ska företag ha möjlighet att växa kan vi inte ha det ökade regelkrångel
              som vi pratade om i går. Det handlade också om Exportrådets minskande
              anslag. Man måste också koppla frågan om utlandsrepresentation
              till näringslivet. Mycket av näringslivet behöver också stöd av
              en utlandsrepresentation. Många företag är globala och internationella
              och klarar sig mycket väl på egen hand, men alla gör det inte.
            </seg>
            <seg xml:id="i-882cb0092b3b5a40-0">
              Vi behöver en diplomatisk infrastruktur som är brett spridd över
              världen. Jag konstaterar att inte bara företagare utan också anställda
              inom UD är förvånade över att ambassader stängs och över de indragningar
              och besparingar som sker. Den häftiga kritik som framfördes från
              den dåvarande oppositionen när det fanns minsta tanke på förändringar
              i den diplomatiska strukturen har naturligtvis bidragit till att
              skapa förväntningar. Jag vill säga att till och med jag är förvånad.
              Inför valet såg jag framför mig ganska stora förändringar på många
              politikområden, men det här var ett område där jag trodde att
              vi inte skulle se så stora förändringar som vi nu ser är fallet.
            </seg>
            <seg xml:id="i-970c65178d6d8aac-0">
              Jag kan också konstatera att utrikesministern ännu inte har varit
              i kammaren, vad jag har kunnat märka, för att debattera och ta
              ansvar för de förslag som läggs fram. Jag är därför förvånad och
              besviken.
            </seg>
            <seg xml:id="i-103402cac714c0f8-0">
              Jag tycker att man måste vara beredd att pröva förändringar.
              Förändringar kan uppstå av många olika skäl. Vi lever i en föränderlig
              värld där vi kan ha skiftande intressen. Ibland sker det positiva
              utvecklingar i vår omvärld som vi ska förhålla oss till. Jag är
              alltså inte negativ till att pröva förändringar. Men jag hade
              hoppats att de skulle genomföras i en annan process, i en inkluderande
              process, där inte minst näringslivet och organisationer hade kunnat
              vara delaktiga och där vi från oppositionen hade haft ett helt
              annat inflytande. Nu får man ofta dra fram informationen. Den
              har inte varit så självklar. Vi har fått information lite då och
              då och har inte fått en helhet presenterad.
            </seg>
            <seg xml:id="i-2f8b2b30ad174fd5-0">
              Vi måste också följa hur turistströmmarna förändras. Turismen
              tar nya vägar. Kan till exempel den som reser till Afrikas horn
              för att hälsa på släkten förvänta sig att tryggt få del av UD:s
              grunduppgift, ett konsulärt stöd? Eller får man Säpo, som skett
              vid något tillfälle, tillskickat sig?
            </seg>
            <seg xml:id="i-2ccd71f67870df3e-0">
              Vi måste följa turismens utveckling. Vi ser en globalisering.
              Det finns ett globaliseringsråd, men dess arbete är inte kopplat
              till de förändringar som vi ser inom UD. Här borde det finnas
              en koppling, och kanske borde man invänta Globaliseringsrådets
              slutsatser. Det finns också en översyn av det konsulära biståndet.
              Det har man inte heller fört in i det här sammanhanget. Det pågår
              parallella processer, och de hänger inte ihop.
            </seg>
            <seg xml:id="i-20d93ff7d8373d9c-0">
              Man talar från UD:s sida om att frågan om våld mot kvinnor ska
              drivas i relevanta sammanhang. Vad är då relevanta sammanhang?
              Jag vill gärna göra en koppling till diskussionen som jag hörde
              här tidigare om vikten av mänskliga rättigheter.
            </seg>
            <seg xml:id="i-093a874d5b90bbfe-0">
              Utsattheten för kvinnor, våldet mot kvinnor och kvinnors brist
              på inflytande i många delar av världen handlar naturligtvis om
              brist på mänskliga rättigheter.
            </seg>
            <seg xml:id="i-7e27c11d535f6a16-0">
              Det gäller att ta vara på det som vi har byggt upp. När man stänger
              ambassaden i Namibia och talar om ett breddat samarbete utan att
              presentera vad det breddade samarbetet innebär, tycker jag att
              man slänger mycket av det som vi uppnått i sjön utan att skapa
              en god relation också framdeles. Elfenbenskustens ambassad har
              försvunnit. Angola vet jag att näringslivet är väldigt intresserat
              av. Man har framfört kritik därför att det är ett land där det
              ofta behövs ett diplomatiskt stöd för att man ska kunna konkurrera
              på lika villkor. Angola är ett utsatt land som ännu under många
              år kommer att behöva stöd från omvärlden på olika sätt. När vi
              lämnar biståndssamarbetet kan vi finnas kvar på så många andra
              olika sätt.
            </seg>
            <seg xml:id="i-ed765b17bfc43674-0">
              Laos, Sri Lanka och konsulaten i Polen, Tyskland samt Thailand
              stängs, och i USA öppnas inte det konsulat som det finns beslut
              om. Blir det en ambassad i Minsk? Blir det ett konsulat i Arbil?
              Det är väldigt många förändringar som kommer slag i slag utan
              att vi, som jag sade tidigare, får helheten. Vad kommer härnäst?
              Vad står för dörren? Vad är det vi kan förvänta oss?
            </seg>
            <seg xml:id="i-115d35e105d2a5a0-0">
              Ambassaden i Nicaragua stängs. Där är till exempel frågan om
              SRHR och abortfrågan mycket aktuella. Sverige tillhör de länder
              som varit oerhört aktiva genom att visa på fakta för att i förlängningen
              se till att fler kvinnor överlever och inte behöver dö vid osäkra
              aborter. Det arbetet ska ske via EU, men vi vet att EU har ett
              vagare intresse för de här frågorna efter utvidgningen utan att
              man för den skull säger att på det här sättet ska man stötta upp
              EU-arbetet i de här frågorna. Det handlar inte bara om att man
              lämnar utan också hur man lämnar och på vilket sätt man tänker
              föra vidare olika frågor i andra organisationer.
            </seg>
            <seg xml:id="i-0186bc19c2a4f18a-0">
              När det gäller Filippinerna har inte bara den filippinska ambassaden
              utan också många andra människor hört av sig och varit oroliga.
              Man vädjar om att ambassaden ska få finnas kvar.
            </seg>
            <seg xml:id="i-5c3b98a2552fa43a-0">
              Botswana är en mycket god samtalspartner. I Botswana finns också
              den regionala organisationen Sadc, så när man lägger ned ambassaden
              i Botswana handlar det om den bilaterala dialogen men också om
              vilken roll Sverige vill spela i södra Afrika.
            </seg>
            <seg xml:id="i-8b6735ecd8ae38c4-0">
              I södra Afrika har vi fokuserat på Zimbabwe, inte minst under
              den sista tiden i samband med toppmötet mellan EU och Afrika.
              Zimbabwe är en fråga som finns inom Sadcs ram. Genom att stänga
              ambassaden i Botswana och inte ha samma möjlighet att följa processen
              och vara del i dialogen med Sadc så prioriterar vi också ned den
              viktiga frågan om Zimbabwes utveckling och vår relation till Zimbabwe.
            </seg>
            <seg xml:id="i-242bb0b65632eb45-0">
              I Kaliningrad blir det kvar en skylt. Jag hoppas att det blir
              något mer. Där har till och med näringslivet velat gå in och ta
              över kostnaden, men då har man fått svaret att det av formella
              skäl inte är så lätt.
            </seg>
            <seg xml:id="i-cf042dae3bcfa016-0">
              Jag vet att det finns partiföreträdare, inte minst i södra Sverige,
              som har agerat och reagerat på flera av dessa förslag.
            </seg>
            <seg xml:id="i-c9c6871d3af242a6-0">
              Det man ska öppna är Kabul, Karthoum och Bagdad, men vi har inte
              sett någon kostnadsberäkning på detta. Jag tycker att Karthoum
              känns positivt. Bagdad skulle jag vilja veta mer om när vi talar
              om ett öppnande fullt ut i närtid. Kabul är också något som jag
              kan se att det finns ett intresse för. Men vi måste veta vad detta
              ställs emot och vilka säkerhetsinsatser man kommer att använda.
            </seg>
            <seg xml:id="i-d1a108a0b92c5945-0">
              Vi har i vår motion också pekat på Svenska kyrkan i Sankt Petersburg
              som en brobyggare mellan det svenska och det ryska i den delen
              av Ryssland.
            </seg>
            <seg xml:id="i-3420f070480b0d5b-0">
              Jag har en reflexion innan jag avslutar. Afrika skulle prioriteras.
              Det kan man inte utläsa när man tittar på hur UD hanterar ambassaderna
              och vilka prioriteringar man gör. Menar man allvar med att prioritera
              Afrika då skulle vi inte ha sett denna förändring av ambassadstrukturen
              och man skulle inte ha lagt ned ambassaden i till exempel Botswana.
              Där har vi verkligen goda och konstruktiva samtalspartner. Vi
              måste värna de positiva krafter som är beredda att ta ansvar inte
              bara för sitt eget lands utveckling utan också för regionens och
              Afrikas. Det är ett strategiskt felgrepp av Sverige om man vill
              vara aktiv i södra Afrika.
            </seg>
            <seg xml:id="i-6d4c397ce5385f67-0">
              Kan detta också vara en förklaring till varför ett så stort antal
              tjänster är vakanta inom UD? Många tjänster som har utlysts har
              i dag inga sökande över huvud taget. Vi står inför en ny situation
              på UD. Det borde oroa den borgerliga majoriteten. Det oroar i
              alla fall mig. Vad är det som har hänt? Varför känner man sig
              inte beredd att söka dessa tjänster? Det finns människor som är
              både välutbildade och motiverade och har gått in i ett arbete
              och tänkt sig utlandstjänst, men det är något som gör att man
              hålls tillbaka. Andra får sitta med tomma skrivbord för att utrikesministern
              verkar ha en privat uppfattning om dem. Vad spelar det för roll
              för hur människor vågar engagera sig, vilka arbetsuppgifter de
              vågar ta och vad de privat vågar engagera sig i?
            </seg>
            <seg xml:id="i-95799056f990daaa-0">
              När man talar om demokrati kan jag inte låta bli att lyfta upp
              detta. Det är oroväckande och bekymmersamt hur man hanterar och
              bemöter sin personal.
            </seg>
            <seg xml:id="i-5f0de5fd5e0ea2d9-0">
              Det finns tjänster som inte utlyses alls. Traffickingambassadörens
              förordnande går ut efter nyår. Det finns ingen tillsättning där,
              och ingen process mot det heller. Frågor om EU-kommissionens expertgrupp
              för trafficking kvarstår. Det finns inga svar där. Hur agerar
              Sverige här? Vad tänker man? EU:s jämställdhetsmyndighet har vi
              drivit fram, men hur tänker vi när det gäller tillsättningen av
              tjänsterna? Jag vet att det har funnits intresserade på UD som
              inte har varit aktuella.
            </seg>
            <seg xml:id="i-00d66ab240db77ff-0">
              Å andra sidan vet jag inte om det finns någon annan tilltänkt,
              någon annan person som man vill ha. Det finns alltså flera tjänster,
              framför allt sådana som berör frågor inom jämställdhetsområdet,
              trafficking och sådant som ska vara prioriterat från både oppositionens
              och regeringens sida, som ligger i träda. Därmed tar man inte
              sitt ansvar om man inte driver på och inte är beredd att vara
              den goda ambassadör för jämställdhetsfrågor som så många förväntar
              sig att Sverige ska vara i dag. Vi har ett uppbyggt förtroende,
              och det har vi ett ansvar att förvalta.
            </seg>
            <seg xml:id="i-6059310baef7c2a0-0">
              En europeisk företrädare som var på besök här tidigare i veckan
              sade till en tvärpolitisk grupp att Sverige alltid har varit så
              bra på dessa frågor. Han undrade varför vi i dag är så tysta när
              vi kommer utanför Sverige. Han sade att man behöver höra vår röst.
              Man hör Nederländernas röst, men man hör inte längre Sveriges
              röst.
            </seg>
          </u>
          <note type="speaker" xml:id="i-06445b1b1236521d-0">
            Anf. 202 WALBURGA HABSBURG DOUGLAS (m):
          </note>
          <u who="walburga_habsburg_douglas_2643b3" xml:id="i-1b2c9b4f03d62e5b-0">
            <seg xml:id="i-384f7a837e5101a2-0">
              Herr talman! I dag debatterar vi konstitutionsutskottets betänkande
              för utgiftsområde 1, rikets styrelse, där utrikesutskottet fått
              möjlighet att inkomma med ett yttrande över utrikesförvaltningen.
              För vår del handlar det om Sveriges utrikesrepresentation och
              utrikesförvaltning. Detta har även varit ämnet för ett flertal
              motioner under den allmänna motionstiden.
            </seg>
            <seg xml:id="i-b7e6d1e093e2fb34-0">
              Sveriges utrikespolitik står inför stora utmaningar. I vår omvärld
              pågår ett flertal större konflikter och omvälvande händelser som
              får direkta återverkningar på Sveriges agerande i världen. Det
              som i dag sker på andra sidan jordklotet påverkar oss nästan omedelbart.
              Vi måste därför ha kunskap och skaffa oss de rätta resurserna
              för att komma till insikter som ger oss möjlighet att reagera
              och agera.
            </seg>
            <seg xml:id="i-bfdc4d434e13c4c2-0">
              Det finns även tecken på att det sker en positiv utveckling runt
              om i världen och på ställen där vi förr såg negativa tendenser.
              Flera utvecklingsländer har lyft sig ur fattigdom och nått en
              imponerande hög ekonomisk tillväxt. Det är en utveckling som gläder
              mig mycket.
            </seg>
            <seg xml:id="i-ca12ca9a0d9f8416-0">
              Med tanke på de omvärldsförändringar som pågår behöver Sverige
              anpassa sin politik för att hantera den nya verkligheten. Nya
              ekonomiskt starka regioner växer fram med Kina och Indien som
              främsta centrum.
            </seg>
            <seg xml:id="i-4ca2bcf9f5663429-0">
              EU har fått en ökad betydelse på den internationella arenan,
              och vi samarbetar allt tätare i gemenskapen inom det utrikespolitiska
              området. Genom samarbetet inom EU och de andra internationella
              organisationerna har vi fått ett större verkningsområde.
            </seg>
            <seg xml:id="i-fbf04fc2cfbd9df3-0">
              Globaliseringen har fått en accentuerad betydelse och gjort att
              små och medelstora länder kunnat få tillgång till större marknader.
              Samtidigt har konsumenterna fått större utbud av tjänster och
              produkter till en lägre kostnad än tidigare.
            </seg>
            <seg xml:id="i-151857dbba541954-0">
              Gränser som tidigare var stängda är nu öppna. Transporter har
              blivit billigare och mer lättillgängliga. Informationsteknologin
              och Internet har snabbat upp och öppnat informationsspridningen.
              Nya livsmönster skapas och breder ut sig. Vi reser mer och allt
              längre bort. Svenskar jobbar och bosätter sig på olika platser
              runt om i världen. Liknande mönster präglar rörelsen till Sverige.
            </seg>
            <seg xml:id="i-4d6930f048782d79-0">
              Migrationsfrågorna blir allt viktigare. Fler och fler människor
              söker sig till Sverige. Antalet ansökningar om uppehållstillstånd
              och visering till Sverige ökar. Vi behöver en större kapacitet
              för att klara denna ökning.
            </seg>
            <seg xml:id="i-df056f3f9943b7d0-0">
              Vi påverkas snabbare och mer påtagligt av företeelser som tidigare
              kunde undvikas eller mildras, exempelvis smittspridning, trafficking
              och terrorism.
            </seg>
            <seg xml:id="i-5e2e67f0d2efaf32-0">
              Vi har även ett behov av att på djupet tränga in i det problemkomplex
              som rör klimatutmaningen. Vi måste förbereda oss på nya faror
              och kriser.
            </seg>
            <seg xml:id="i-56bab7234f5cfa7a-0">
              Därutöver deltar vi aktivt i flera fredsfrämjande insatser och
              får inom de närmaste åren en ledande funktion i många internationella
              organisationer. Nästa år innehar vi ordförandeskapet i Europarådets
              ministerkommitté. År 2009 kommer Sverige att ha ordförandeskapet
              inom Europeiska unionen. I bagaget har vi erfarenheterna från
              förra gången Sverige var ordförandeland. Skillnaden nu är att
              vi är 27 medlemmar och att vi sannolikt kommer att ha ett nytt
              reformerat EU-fördrag att ta hänsyn till.
            </seg>
            <seg xml:id="i-02a42a113c4ba84d-0">
              Sveriges kunskaper och internationella förtroende i konflikthantering
              är efterfrågat. Det är ingen slump att vi blir inbjudna till de
              mest vitt skilda fredskonferenser.
            </seg>
            <seg xml:id="i-ce465c420e378462-0">
              Alla dessa omvärldsförändringar får konsekvenser för Sveriges
              utrikespolitiska agerande. Vi behöver därför börja se över den
              nuvarande inriktningen och organisationen.
            </seg>
            <seg xml:id="i-64ab22cc8859812a-0">
              Vad gäller biståndspolitiken har vi påbörjat en process med landfokusering.
              Sveriges utvecklingssamarbete ska präglas av kvalitet och effektivitet.
              Regeringen genomför ett omfattande förändringsarbete för att effektivisera
              utvecklingssamarbetet.
            </seg>
            <seg xml:id="i-1ec5a949fa0170fb-0">
              Den utrikespolitiska inriktningen får konsekvenser för vår utrikesrepresentation.
              Vi kommer att koncentrera oss på ett något färre antal länder.
              Ambassader har tidigare öppnats på grund av omfattande bistånd
              till detta land. När behovet inte längre kvarstår måste det ske
              en omprioritering, eventuellt en stängning. Detta innebär samtidigt
              att vi kommer att öppna nya ambassader runt om i världen. Resurser
              kommer även att flyttas över från ambassader på platser där vi
              förändrar vår roll och uppgift.
            </seg>
            <seg xml:id="i-7258bc37db0d4585-0">
              Med hänsyn till dessa utmaningar som Sverige står inför ställer
              jag mig undrande över Socialdemokraternas kraftiga neddragningar
              på Regeringskansliets verksamhet. Dessa neddragningar kommer ju
              även att drabba utrikesförvaltningen. Hur ska vi kunna vara väl
              förberedda inför Sveriges ordförandeskap i EU 2009 om vi skulle
              genomföra dessa kraftiga nedskärningar?
            </seg>
          </u>
          <note xml:id="i-b560b2e922875149-0">
            Herr talman! Slutligen vill jag passa på att yrka bifall till
            förslagen i konstitutionsutskottets betänkande KU1.
          </note>
          <note type="speaker" xml:id="i-6816739f2ce21d19-0">
            Anf. 203 CARINA HÄGG (s) replik:
          </note>
          <u who="carina_hagg_cdfd56" xml:id="i-6890464c7002fbd0-1">
            <seg xml:id="i-3d4553fac71df8bb-0">
              Herr talman! Walburga Habsburg Douglas ställde en del frågor.
              Jag vill återknyta till det som jag sade i mitt anförande. Vi
              skulle vara väldigt positivt inställda till en djupare dialog
              och om vi tillsammans med UD och majoriteten i utrikesutskottet
              kunde gå igenom de här områdena och i god tid se till att vi förbereder
              oss inte minst för EU:s ordförandeskap och vilka prioriteringar
              och resurser man behöver ha.
            </seg>
            <seg xml:id="i-2a6d7abd1368c6d1-0">
              Hittills har inte den processen inkluderat oppositionen. Jag
              tycker att vi under många år har visat att vi är beredda att ta
              ett stort ansvar. När vi satt i regeringsställning hade vi en
              ganska ingående dialog med den dåvarande oppositionen. Jag hade
              förväntat mig att ni skulle se ett värde i den öppna dialogen
              och de ställningstagandena och att regeringen och oppositionen
              skulle ta det tillsammans. Man har valt att inte inkludera oss.
              Det gör det naturligtvis svårare att svara på en del av de frågor
              som ställdes.
            </seg>
            <seg xml:id="i-c188a8ed93f3f027-0">
              Vi är beredda och har tydligt visat att vi sträcker ut vår hand.
              Vi tycker att det är viktigt att vi har en dialog. Vi tycker att
              utrikespolitiken är av den digniteten och har den betydelsen att
              det ska finnas största möjliga samsyn. Vi har varit beredda att
              kompromissa för att nå gemensamma resultat. Jag har inte känt
              att den öppenheten har funnits från er sida. Den information som
              vi har fått har varit mer huggen i sten.
            </seg>
            <seg xml:id="i-ec50d65286196518-0">
              När det gäller Kaliningrad känner vi från oppositionens sida
              att vi har haft möjlighet att påverka. Vi får hoppas att det blir
              mer än en skylt på dörren.
            </seg>
            <seg xml:id="i-55acc00a0f548695-0">
              Blir det mer dialog inför Europarådet när det gäller de här delarna
              och också inför Europarådets ordförandeskap och inför EU:s ordförandeskap?
            </seg>
            <seg xml:id="i-af7cfad461d957b1-0">
              Jag har inte fått svar på hur regeringen ska prioritera Afrika,
              globalisering och om man ska ta initiativ till att se över det
              konsulära stödet. Hur hänger det ihop med den struktur vi ser?
            </seg>
            <seg xml:id="i-2d0dbd5d1c7c9cfc-0">
              Menade Walburga Habsburg Douglas att Angola inte längre behöver
              omvärldens stöd? Ett stöd kan ju vara mer än i form av bistånd.
              Menade Walburga Habsburg Douglas verkligen det hon sade?
            </seg>
          </u>
          <note type="speaker" xml:id="i-7de622af70d4de9c-0">
            Anf. 204 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_2643b3" xml:id="i-1b2c9b4f03d62e5b-1">
            <seg xml:id="i-0ee54ee25766f431-0">
              Herr talman! Jag tycker att vi har haft en ganska bra dialog
              med UD. Vi har ju fått dragningar av Frank Belfrage om neddragningarna.
              Även inför EU-ordförandeskapet hade vi förra veckan samråd med
              Europaministern. Hon berättade tydligt hur prioriteringarna inom
              trojkan inom de närmaste 18 månaderna kommer att bli. Jag tyckte
              att vi också hade möjlighet att diskutera.
            </seg>
            <seg xml:id="i-8eae8d2adf5b31fb-0">
              Vi har fått vad jag tycker är ett samråd så att man ändå kan
              kolla igenom saker och ting.
            </seg>
            <seg xml:id="i-b0fa9bddaaa02abf-0">
              Vi har, som du säger, fått ett genomslag när det gäller Kaliningrad
              där både oppositionen och vi var av uppfattningen att konsulatet
              i Kaliningrad skulle vara kvar. Jag tror inte att vi i dag skulle
              se en ljusning för Kaliningrad om vi inte hade jobbat ihop och
              om inte utrikesutskottet med en röst hade bestämt att man skulle
              försöka behålla konsulatet i Kaliningrad så att vi åtminstone
              har något på den södra sidan av Östersjön.
            </seg>
            <seg xml:id="i-0d3d14493723e781-0">
              Det är naturligtvis väldigt viktigt med Afrikabiståndet. Man
              har gjort en översyn av vad ambassaderna särskilt sysslar med.
              Man kom då på att många ambassader bara sysslar med att hjälpa
              företag och att det därför kanske är bättre att man prioriterar
              att Exportrådet eller sektionskontoret är där. Det har man beslutat
              i de två fall där nedläggningarna redan är bestämda, nämligen
              i Botswana och Nicaragua.
            </seg>
          </u>
          <note type="speaker" xml:id="i-de916d6700f7dd0e-0">
            Anf. 205 CARINA HÄGG (s) replik:
          </note>
          <u who="carina_hagg_cdfd56" xml:id="i-6890464c7002fbd0-2">
            <seg xml:id="i-88821797fc6abcb1-0">
              Herr talman! Jag förstår att jag och majoriteten genom företrädaren
              Walburga Habsburg Douglas inte delar synen på Afrika. Jag har
              en annan syn på Afrika. Jag tycker att Afrika är en partner. Det
              är väldigt spännande. Det finns stora möjligheter att utveckla
              relationerna i Afrika. Det handlar inte bara om att man ska ha
              bistånd och om att man inte längre ska finnas kvar om man inte
              har utvecklingsbistånd och en sådan samverkan. Jag ser mer långsiktigt
              på samverkan med den afrikanska kontinenten och beklagar att det
              inte finns en samsyn.
            </seg>
            <seg xml:id="i-dcc06868d8f94351-0">
              När det gäller Europarådet har jag från regeringen fått svaret
              att jämställdhet inte finns med bland de områden som är prioriterade.
              Jag tror att det ändå kan komma en konferens som berör det området,
              inte minst när det gäller våld mot kvinnor. Men det är det svar
              som har lämnats officiellt till riksdagen. Jag hoppas att det
              inte blir samma svar och samma prioriteringar när det gäller ordförandeskapet
              i EU och att jämställdheten faller bort bland regeringens prioriteringar.
              Det var inte så jag uppfattade dialogen i utskottet. Det bör hänga
              ihop, vad jag förstår, och den dialog vi hade i utskottet skulle
              leda till resultat. Så här långt har jag inte sett det.
            </seg>
            <seg xml:id="i-ffca658c63d22a33-0">
              När vi har frågat efter det har vi från UD fått något namn, något
              land, något konsulat. Det kommer lite då och då. Man får liksom
              dra fram det från UD. Har vi nu fått hela listan, eller är det
              så när vi går ned från den här debatten att det kommer nya namn,
              nya länder och nya konsulat generalkonsulat och honorärkonsulat?
              Kommer det förändringar och sker det besparingar på de befintliga
              ambassaderna? Vi har hört att det till exempel i Pretoria är tal
              om att man ska banta.
            </seg>
            <seg xml:id="i-d86ee19831a2fda3-0">
              Har jag hela bilden när jag går ned från den här talarstolen?
            </seg>
          </u>
          <note type="speaker" xml:id="i-cc4f58c7c9c68a57-0">
            Anf. 206 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_2643b3" xml:id="i-6b67ff3ac19b7547-0" next="cont">
            <seg xml:id="i-24f17edcb1e5129b-0">
              Herr talman! Ambassader och konsulat är något som regeringen
              beslutar om. Jag kan inte ställa mig här och säga att jag ger
              dig den slutgiltiga listan. Det jag har fått höra är det som du
              just har dragit. Jag hoppas att det inte blir något annat. Vi
              är lika olyckliga som ni när vi måste stänga ambassader och konsulat.
              Vi är inte nöjda med det.
            </seg>
            <seg xml:id="i-93445046189520c8-0">
              Problemet är att vi har fått ett sparbeting i Utrikesdepartementet
              på 70 miljoner. Hälften av det måste vara i utlandsbeskickningar.
              Det är inte så lätt när man ser att de två ambassader som man
              har beslutat att stänga redan den 15 november och de två konsulaten
              är en besparing på bara 12 miljoner. Man måste verkligen spara
              ännu mer.
            </seg>
            <seg xml:id="i-ffee0e19c6d6bf48-0">
              Vi väntar på vad som kommer. Jag tror inte att det blir mer än
              det som du har nämnt.
            </seg>
            <seg xml:id="i-71203cdea24e17c2-0">
              Det är fullständigt klart att Afrika är en huvudsatsning. Det
              hörde vi från biståndsministern när vi talade om biståndspolitiken.
              Därför tror jag inte att Afrika blir glömt.
            </seg>
          </u>
          <note xml:id="i-c48964702f9d5224-3">
            Överläggningen var härmed avslutad.
          </note>
          <note xml:id="i-021886a375e89684-0">
            15 § Bordläggning och beslut om förlängd motionstid
          </note>
          <note xml:id="i-2f98ab8498564d26-0">
            Anmäldes och bordlades
          </note>
          <note xml:id="i-5239b11ef7a7c0eb-0">
            Kammaren biföll talmannens förslag att motionstiden för denna
            proposition skulle förlängas till fredagen den 18 januari 2008.
          </note>
          <note xml:id="i-2f98ab8498564d26-1">
            Anmäldes och bordlades
          </note>
          <note xml:id="i-6395888168d5f064-0">
            16 § Anmälan om interpellationer
          </note>
          <note xml:id="i-51a28dbe69a71d06-0">
            Anmäldes att följande interpellationer framställts
          </note>
          <note xml:id="i-ece0f249b74f20d4-0">
            den 12 december
          </note>
          <note xml:id="i-67db90007e971c33-0">
            Mikael Damberg
          </note>
          <note xml:id="i-3fcadfac7a524b7e-0">
            Raimo Pärssinen
          </note>
          <note xml:id="i-65a7b73f3d61d54a-0">
            Interpellationerna redovisas i bilaga som fogats till riksdagens
            snabbprotokoll tisdagen den 18 december.
          </note>
          <note xml:id="i-f189d41644348119-0">
            17 § Anmälan om skriftliga svar på frågor
          </note>
          <note xml:id="i-7eacb7e475e8bad1-0">
            Anmäldes att skriftliga svar på följande frågor inkommit
          </note>
          <note xml:id="i-14dbefac0fe9d2ef-0">
            den 11 december
          </note>
          <note xml:id="i-8143590760349b1b-0">
            Fredrik Malm
          </note>
          <note xml:id="i-544fbdf53ba86e26-0">
            Cecilia Wikström
          </note>
          <note xml:id="i-a6f94136760606c7-0">
            Hannah Bergstedt
          </note>
          <note xml:id="i-ece0f249b74f20d4-1">
            den 12 december
          </note>
          <note xml:id="i-9bc3d7da9bcacc4b-0">
            Birgitta Eriksson
          </note>
          <note xml:id="i-04ccd4e2a0ad682a-0">
            Hans Linde
          </note>
          <note xml:id="i-899bea454a982b9c-0">
            Magdalena Andersson
          </note>
          <note xml:id="i-428fe96481c19585-0">
            Marianne Watz
          </note>
          <note xml:id="i-5d7010d08029e368-0">
            Hans Olsson
          </note>
          <note xml:id="i-be84f3574ac9c14d-0">
            Lars Mejern Larsson
          </note>
          <note xml:id="i-3efc74f179dbe577-0">
            Jan-Evert Rådhström
          </note>
          <note xml:id="i-19ae563fff5e3fe4-0">
            Margareta B Kjellin
          </note>
          <note xml:id="i-6bcba0c66fd5ee4f-0">
            Lars Johansson
          </note>
          <u who="walburga_habsburg_douglas_2643b3" prev="cont" xml:id="i-c9a07efd93024493-0">
            <seg xml:id="i-8a4e69a7c498cfdf-0">
              Tillväxt genom turistnäringen
            </seg>
          </u>
          <note xml:id="i-7ee7c8a103eba823-0">
            Patrik Forslund
          </note>
          <note xml:id="i-e732af8dba072b1a-0">
            Hans Hoff
          </note>
          <note xml:id="i-e6989b2d75ae66dd-0">
            Åsa Lindestam
          </note>
          <note xml:id="i-293802db98bc9de5-0">
            Marie Weibull Kornias
          </note>
          <note xml:id="i-02d5eb949607542e-0">
            Mats Gerdau
          </note>
          <note xml:id="i-cb4c5e85e258d564-0">
            Hans Backman
          </note>
          <note xml:id="i-31c1ba9b99adcc94-0">
            Ameer Sachet
          </note>
          <note xml:id="i-d1f71e4a8f5ed03d-0">
            Josefin Brink
          </note>
          <note xml:id="i-272a794622bc0906-0">
            Carina Hägg
          </note>
          <note xml:id="i-9602d239a5fbde00-0">
            Göte Wahlström
          </note>
          <note xml:id="i-9602d239a5fbde00-1">
            Göte Wahlström
          </note>
          <note xml:id="i-c99c8777bf11bad8-0">
            Gunnar Sandberg
          </note>
          <note xml:id="i-d8d5bfd3124e2e30-0">
            Allan Widman
          </note>
          <note xml:id="i-dd53d684d7c3b23d-0">
            Camilla Lindberg
          </note>
          <note xml:id="i-dd53d684d7c3b23d-1">
            Camilla Lindberg
          </note>
          <note xml:id="i-67db90007e971c33-1">
            Mikael Damberg
          </note>
          <note xml:id="i-a80ef384574cdbb8-0">
            Lennart Sacrédeus
          </note>
          <note xml:id="i-6990f384922c8652-0">
            Lena Olsson
          </note>
          <note xml:id="i-272a794622bc0906-1">
            Carina Hägg
          </note>
          <note xml:id="i-cb4c5e85e258d564-1">
            Hans Backman
          </note>
          <note xml:id="i-f1e08377f3fc0b01-0">
            Louise Malmström
          </note>
          <note xml:id="i-6990f384922c8652-1">
            Lena Olsson
          </note>
          <note xml:id="i-dd310b6b53824332-0">
            Henrik von Sydow
          </note>
          <note xml:id="i-02b0176a34fb251a-0">
            Svaren redovisas i bilaga som fogats till riksdagens snabbprotokoll
            tisdagen den 18 december.
          </note>
          <note xml:id="i-bbfd5a06de81a7c9-0">
            18 § Kammaren åtskildes kl. 22.18.
          </note>
          <note xml:id="i-5cd47735e229537f-0">
            Förhandlingarna leddes
          </note>
          <note xml:id="i-4925c302eb1c656c-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
