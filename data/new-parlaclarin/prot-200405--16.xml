<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--16</head>
          <docDate when="2004-01-01">2004-01-01</docDate>
        </div>
      </front>
      <body>
        <div>
          <note xml:id="i-aaceed8f0d76941d-0">
            ﻿
          </note>
          <note xml:id="i-534a5a2f56e819e6-0">
            Riksdagens protokoll
          </note>
          <note xml:id="i-16d8b75797e573bc-0">
            2004/05:16
          </note>
          <note xml:id="i-b384ab67944d3000-0">
            Tisdagen den 19 oktober
          </note>
          <note xml:id="i-fc4c770e3badb254-0">
            Kl. 13:30 - 20:07
          </note>
          <note xml:id="i-e83fbb2a5284a156-0">
            1 § Justering av protokoll
          </note>
          <note xml:id="i-df9c85381e47debb-0">
            Justerades protokollen för den 12 och 13 oktober.
          </note>
          <note xml:id="i-f4b24503c475612f-0">
            2 § Avsägelser
          </note>
          <note xml:id="i-25b7d5853758cb70-0">
            Andre vice talmannen meddelade att Gustav Fridolin (mp) avsagt
            sig uppdraget som suppleant i lagutskottet.
          </note>
          <note xml:id="i-2225ffc946979e40-0">
            Kammaren biföll denna avsägelse.
          </note>
          <note xml:id="i-8c9ad065ee88f6f7-0">
            Andre vice talmannen meddelade att Helena Hillar Rosenqvist (mp)
            avsagt sig uppdraget som suppleant i kulturutskottet.
          </note>
          <note xml:id="i-2225ffc946979e40-1">
            Kammaren biföll denna avsägelse.
          </note>
          <note xml:id="i-80ef842c4a2aaa4f-0">
            3 § Anmälan om kompletteringsval till vissa utskott
          </note>
          <note xml:id="i-8d56d5a731b011ea-0">
            Andre vice talmannen meddelade att Miljöpartiet de grönas riksdagsgrupp
            på grund av uppkomna vakanser anmält Gunvor G Ericson som suppleant
            i lagutskottet och i kulturutskottet. Andre vice talmannen meddelade
            vidare att riksdagsgruppen anmält Gunvor G Ericson som suppleant
            i miljö- och jordbruksutskottet under Maria Wetterstrands föräldraledighet.
          </note>
          <note xml:id="i-1221f0e2a3646cb4-0">
            Andre vice talmannen meddelade att Socialdemokraternas riksdagsgrupp
            anmält Christer Erlandsson som suppleant i lagutskottet och i
            socialutskottet under Jan Emanuel Johanssons ledighet.
          </note>
          <note xml:id="i-5e76d776a3b1e391-0">
            Andre vice talmannen förklarade vald till
          </note>
          <note xml:id="i-4d97414e617ec74b-0">
            suppleant i lagutskottet
          </note>
          <note xml:id="i-42930682c97f377e-0">
            suppleant i kulturutskottet
          </note>
          <note xml:id="i-6ee81c043ab84971-0">
            Andre vice talmannen förklarade vald under tiden den 19 oktober
            200411 januari 2005 till
          </note>
          <note xml:id="i-f4658deff02ff31c-0">
            suppleant i miljö- och jordbruksutskottet
          </note>
          <note xml:id="i-f5b4e00bfdfd4bf7-0">
            Andre vice talmannen förklarade vald under tiden den 19 oktober11
            november till
          </note>
          <note xml:id="i-4d97414e617ec74b-1">
            suppleant i lagutskottet
          </note>
          <note xml:id="i-dd26c45f03e2807a-0">
            suppleant i socialutskottet
          </note>
          <note xml:id="i-65d61569e37f48aa-0">
            4 § Meddelande om remissdebatt
          </note>
          <note xml:id="i-bebdf25acc10aa1a-0">
            Andre vice talmannen meddelade att debatt vid remitteringen av
            prop. 2004/05:21 Drivkrafter för minskad sjukfrånvaro skulle äga
            rum onsdagen den 20 oktober kl. 9.00 .
          </note>
          <note xml:id="i-4586679cb3e8b193-0">
            5 § Anmälan om fördröjda svar på interpellationer
          </note>
          <note xml:id="i-c6d8377ca7f05d32-0">
            Till riksdagen hade inkommit följande skrivelser:
          </note>
          <note xml:id="i-9da559eff530e8f9-0">
            Interpellation 2004/05:43
          </note>
          <note xml:id="i-6d3bb3a91297dbed-0">
            Interpellation 2004/05:43 av Sten Tolgfors (m) om vapenembargot
            mot Folkrepubliken Kina
          </note>
          <note xml:id="i-f2d85a947c78cd1c-0">
            Interpellationen kommer att besvaras tisdagen den 26 oktober
            2004.
          </note>
          <note xml:id="i-cd6ef9a89ebc2d44-0">
            Skälet till dröjsmålet är att det inte gått att finna en debattdag
            som passar både interpellanten och statsrådet.
          </note>
          <note xml:id="i-d66b53a89ae99f42-0">
            Per Thöresson
          </note>
          <note xml:id="i-53945e9ff398dec6-0">
            Interpellation 2004/05:51
          </note>
          <note xml:id="i-85d536f47e0da316-0">
            Interpellation 2004/05:51 av Gunnar Axén om Helsingforss läns
            landsting och omstruktureringsstödet kommer att besvaras tisdagen
            den 26 oktober.
          </note>
          <note xml:id="i-05fed73db0b1b84e-0">
            Skälet till dröjsmålet är tjänsteresa.
          </note>
          <note xml:id="i-2fb00e877e89a40a-0">
            Lars-Erik Lövdén
          </note>
          <note xml:id="i-5d18b37e949626e3-0">
            Interpellation 2004/05:53
          </note>
          <note xml:id="i-9e25c82c89ad468e-0">
            Interpellation 2004/05:53 av Stefan Attefall om parabolantenner
            kommer att besvaras tisdagen den 26 oktober.
          </note>
          <note xml:id="i-37fcffc39a2820e9-0">
            Skälet till dröjsmålet är tjänsteresor.
          </note>
          <note xml:id="i-2fb00e877e89a40a-1">
            Lars-Erik Lövdén
          </note>
          <note xml:id="i-14c0d45d54519648-0">
            6 § Svar på interpellationerna 2004/05:25 om beskattning av energibesparande
            åtgärder och 26 om beskattning av fastigheter
          </note>
          <note type="speaker" xml:id="i-94682f8872ea4c01-0">
            Anf. 1 Finansminister BOSSE RINGHOLM (s):
          </note>
          <u who="unknown" next="cont" xml:id="i-faaab87a5691b5a7-0">
            <seg xml:id="i-e36b23e353e28cd0-0">
              Fru talman! Gunnar Andrén har frågat mig vilka åtgärder jag avser
              att vidta för att stimulera husägare det må vara villaägare, bostadsrättsinnehavare
              eller hyresgästföretag som vidtar åtgärder i riktning att åstadkomma
              ett mer energisnålt och miljövänligt samhälle. Han har även frågat
              mig vilka åtgärder jag avser att vidta för att sprida kunskap
              om de möjligheter som föreligger inom ramen för nuvarande skattesystem
              för fler att ha råd att äga sin åretruntbostad eller sitt höst-,
              vinter-, vår- eller sommarställe.
            </seg>
            <seg xml:id="i-eb1046fa676a5a24-0">
              Jag avser att besvara interpellationerna i ett sammanhang.
            </seg>
            <seg xml:id="i-ec94e4a6dbc79b36-0">
              En grundläggande princip vid fastighetstaxeringen är att taxeringsvärdet
              ska återspegla marknadsvärdet. Det betyder att om en miljöinstallation
              är ekonomiskt fördelaktig för fastighetsägaren på så sätt att
              boendekostnaden sjunker så stiger i de allra flesta fall marknadsvärdet
              och därmed stiger också taxeringsvärdet. Detta betyder i sin tur
              att i och för sig önskvärda miljöinstallationer kan leda till
              höjd fastighetsskatt. Jag är medveten om att systemet kan te sig
              motsägelsefullt. Att införa särregler i fastighetstaxeringen för
              miljöförbättrande åtgärder är emellertid inte någon bra metod.
              Ett bättre sätt är i stället att, såsom regeringen har tagit initiativ
              till, på olika sätt stimulera fastighetsägare att investera i
              åtgärder som är positiva för miljön.
            </seg>
            <seg xml:id="i-768654a0e608125b-0">
              En skattereduktion för vissa miljöinstallationer i småhus har
              införts från och med årsskiftet. Skattereduktion kan ges för installation
              av energieffektiva fönster i befintliga småhus samt för installation
              av biobränsleeldade uppvärmningssystem i nyproducerade småhus.
            </seg>
            <seg xml:id="i-6ff171fbb19ac061-0">
              I 2004 års ekonomiska vårproposition föreslogs ett återinförande
              av de så kallade ROT-avdragen. Ett sådant ROT-avdrag kan medges
              för utgifter för arbete i miljöförbättrande riktning till exempel
              tilläggsisolering eller borrning för att kunna installera bergvärme.
            </seg>
            <seg xml:id="i-563dc5ad78da1560-0">
              När det till sist gäller frågan om att sprida kunskap om det
              nuvarande skattesystemet så kan jag bara konstatera att det är
              Skatteverket som har ansvaret för detta.
            </seg>
          </u>
          <note xml:id="i-efe9e162b3c85a64-0">
            Anf. 2 GUNNAR ANDRÉN (fp):
          </note>
          <u who="unknown" prev="cont" xml:id="i-3e9d1916e352792b-0">
            <seg xml:id="i-263ca51ac15e3706-0">
              Fru talman! Jag ber att få tacka statsrådet för svaret. Det intressantaste
              ordet i svaret var onekligen ordet motsägelsefullt. Minnessvag
              var ett ord som vi lärde oss för ett tag sedan. Statsrådet betonade
              ordet motsägelsefullt, och det är det minsta man kan säga om regeringens
              politik när det gäller att skapa en uthållig energipolitik samtidigt
              som man beskattar den så högt som möjligt.
            </seg>
            <seg xml:id="i-c41a1089a269b013-0">
              Låt mig börja med att säga att fastighetsskatten inte är den
              mest skadliga skatten från samhällsekonomisk utgångspunkt, tvärtom.
              De höga skatterna på arbete är långt mer skadliga. Men för enskilda
              hushåll har fastighetsskatten fullkomligt förödande effekter,
              inte bara ekonomiska utan också sociala och psykiska effekter.
              Många människor vet inte om de har råd att bo kvar, och den oron
              är svår att bära.
            </seg>
            <seg xml:id="i-33f123c25472147a-0">
              Det grundläggande felet med denna skatt, herr statsråd, är och
              förblir och det har vi diskuterat många gånger, och jag har aldrig
              blivit motsagd på den punkten att det saknas samband mellan debiterad
              skatt och betalningsförmåga. Beviset för att det är på det sättet
              är ju att regeringen har tvingats att införa den ena begränsningsregeln
              efter den andra.
            </seg>
            <seg xml:id="i-cb2043db368bcf17-0">
              Nu gäller den här debatten inte i första hand fastighetsskatten,
              utan den gäller miljöinvesteringar. Jag hör till dem och det gläder
              säkert finansministern som har slutat bränna hemma. I mitt fall
              är orsaken bergvärme. Det är också många grannar som har slutat
              att bränna. Några håller fast vid att bränna olja, och det beklagliga
              är att dessa människor premieras av staten genom lägre fastighetsskatt.
              De håller fast vid uppvärmningssystem som inte är miljövänliga.
              Ordet är just motsägelsefullt. Staten premierar dålig energihushållning
              jämfört med god energihushållning. Man får flera poäng, som det
              heter.
            </seg>
            <seg xml:id="i-f28b71774895eb3c-0">
              I det hus som jag bor i har jag tidigare bränt upp 116 000 liter
              norsk olja. Jag är väldigt stolt över att jag under de senaste
              fem åren inte har gjort av med en enda liter norsk olja. Det tycker
              jag är en god insats. I gengäld har jag som många andra människor
              fått betala högre fastighetsskatt. Det är denna motsägelsefullhet
              som statsrådet försöker att komma ifrån genom att använda ordet
              motsägelsefull. Jag tycker att detta är en absurd konsekvens.
              Varför bestraffas miljövänligt boende?
            </seg>
            <seg xml:id="i-91a3e67556657401-0">
              Statsministern säger en sak i den här frågan, och Miljöpartiet,
              som också borde ha varit företrätt här, säger något annat. Men
              finansministern gör detta av rent fiskala skäl, uppfattar jag
              det som, för jag tror inte att finansministern i grund och botten
              gillar det här.
            </seg>
            <seg xml:id="i-1c17056790914615-0">
              Jag vill avsluta, fru talman, med att säga att bostadsutskottet
              sade förra året något som var klokt, nämligen att rent fiskala
              synpunkter inte får ta över i de här sammanhangen.
            </seg>
          </u>
          <note type="speaker" xml:id="i-a0a227f2eb948000-0">
            Anf. 3 LARS TYSKLIND (fp):
          </note>
          <u who="lars_tysklind_ab4b35" xml:id="i-9e540537a5619e82-0">
            <seg xml:id="i-fcb2e63b1d61d63d-0">
              Fru talman! Jag vill också börja med ordet motsägelsefullt.
            </seg>
            <seg xml:id="i-0a3b9c2d45aed906-0">
              Det här är något som Folkpartiet har tagit fasta på på flera
              ställen i sina bostadsmotioner, för vi ser just detta att det
              blir väldigt motsägelsefullt för människor när man gör energibesparande
              åtgärder och de sedan får ett höjt fastighetsvärde som naturligtvis
              slår igenom som fastighetsskatt. Vi har velat att värdestegringen
              på fastigheter på grund av sådana här åtgärder inte ska slå igenom
              i fastighetsbeskattningen.
            </seg>
            <seg xml:id="i-24c1453e54c516b1-0">
              Vårt grundförslag är att vi ska avveckla fastighetsskatten. Nu
              har vi ännu inte kommit dithän, men det finns ändå vissa saker
              i systemet som man kan ändra på. Vi ser det som väldigt kontraproduktivt
              att ha det på det här sättet.
            </seg>
            <seg xml:id="i-fef24d62380d8315-0">
              Finansministern säger i sitt svar att det är bättre med andra
              åtgärder som regeringen vidtar, att via skattereduktioner av olika
              slag premiera dessa åtgärder. Men det finns en huvudinvändning
              mot det. Det är att bidragsreglerna för både ROT-avdragen, som
              vi ska besluta om endera dagen, och även skattereduktion för miljöåtgärder
              på småhus det gäller energiglas och biobränsle, om jag inte minns
              fel är tidsbegränsade åtgärder.
            </seg>
            <seg xml:id="i-0d6172350bb46524-0">
              Man kan inte ha ett långsiktigt skattesystem som sedan ska kompenseras
              med tidsbegränsade kortsiktiga bidragssystem på än den ena, än
              den andra punkten. Den metoden tycker jag inte att man kan falla
              på. Jag tycker inte att det är ett tillfredsställande svar på
              frågan.
            </seg>
            <seg xml:id="i-4b536006ec0bf37d-0">
              Jag tycker absolut att finansministern på ett logiskt sätt ska
              fundera lite grann på att detta med energibesparande åtgärder
              inte ska slå igenom i fastighetsskatten.
            </seg>
          </u>
          <note type="speaker" xml:id="i-61a8e73b6078f86d-0">
            Anf. 4 Finansminister BOSSE RINGHOLM (s):
          </note>
          <u who="unknown" next="cont" xml:id="i-faaab87a5691b5a7-1">
            <seg xml:id="i-232358f1836e78fa-0">
              Fru talman! Regeringen har gjort en rad insatser för att energieffektivisera
              bland annat på bostadsområdet. Vi har senast i vårbudgeten föreslagit
              ett antal ROT-avdrag som är riktade både till småhusägare, bostadsrättshavare
              och den som äger hyresfastigheter i kommunal eller i privat regi.
              Det har skett både via de traditionella ROT-avdragen och också
              via särskilt riktade insatser som just gäller energiområdet.
            </seg>
            <seg xml:id="i-aaf4fa033c11eba8-0">
              Det är ingen tvekan om, precis som Gunnar Andrén säger, att den
              som gör en installation i dag av en annan typ av uppvärmning än
              med traditionell olja gör en stor ekonomisk vinst. Det finns inget
              skäl att ytterligare via skattesubventioner bygga på just den
              vinsten. Däremot finns det naturligtvis skäl att se till att man
              exempelvis kan byta befintliga fönster, som är ett annat sätt
              att försöka ekonomisera och effektivisera energitillförseln och
              energikonsumtionen.
            </seg>
            <seg xml:id="i-b421c87c2f55cbaf-0">
              Bara skattebortfallet för de miljöförbättrande insatserna i småhus
              beräknas till ungefär 150 miljoner kronor som en ökad subvention
              till småhusägare, just för att få till stånd ett bättre energiutnyttjande.
            </seg>
            <seg xml:id="i-82a93185666fe869-0">
              Vi vet ännu inte var skattereduktionen för byggnadsarbete i bostadshus,
              det stora ROT-avdraget, kan landa eftersom det alldeles nyligen
              har införts, i mitten på april. Vi får se resultatet först någon
              gång framåt nästa höst. Men vid förra tillfället som möjligheten
              till ROT-avdrag fanns handlade det om miljardebelopp. Det är säkerligen
              en väldigt stark stimulans också för enskilda att bidra med olika
              ombyggnadsåtgärder.
            </seg>
            <seg xml:id="i-e947fe495dc58fae-0">
              Sedan måste jag säga att jag tycker att det är konstigt att Folkpartiet
              vill ha ett ännu mer sönderhackat skattesystem. I vanliga fall
              brukar Folkpartiet säga att vi har ett skattesystem som är svåröverskådligt.
              Nu skulle man vilja ha ett skattesystem där man inte ska räkna
              upp värdet på fastigheterna med de generella värdestegringar som
              sker, utan vissa saker ska det göras undantag för. Då blir det
              naturligtvis ännu mer svåröverskådligt hur fastighetstaxeringen
              kan komma att se ut.
            </seg>
            <seg xml:id="i-3197985652977302-0">
              Jag vill påminna om att regeringens ambition har varit den motsatta,
              att försöka förenkla fastighetstaxeringen. Och genom att införa
              enklare regler som gynnar framför allt småhusägare med låga inkomster
              har vi bidragit till att ingen betalar mer än exempelvis 5 % av
              sin inkomst i fastighetsskatt. Vi har sänkt förmögenhetsskatten
              vid ett antal tillfällen. Det har verkligen också varit ett stöd
              för utsatta grupper.
            </seg>
            <seg xml:id="i-996f34db7e00d77f-0">
              Jag tror att det är viktigt att i fortsättningen hitta den mest
              effektiva metoden att stimulera energieffektivisering. Det tror
              jag att man kan göra via de särskilda insatserna för miljöförbättrande
              installationer i småhus, ROT-avdraget och en del andra insatser
              som regeringen har föreslagit eller redan genomfört. Men att ytterligare
              krångla till skattesystemet, som Folkpartiet vill göra, är inget
              som jag vill rekommendera.
            </seg>
          </u>
          <note xml:id="i-4250b1159f80d5ca-0">
            Anf. 5 GUNNAR ANDRÉN (fp):
          </note>
          <u who="unknown" prev="cont" xml:id="i-3e9d1916e352792b-1">
            <seg xml:id="i-027700bacdd9c087-0">
              Fru talman! Jag tror att på den här punkten kan vi vara eniga,
              men vi vill gå helt olika vägar. Vi vill ju ta bort fastighetsskatten,
              och det är inte att krångla till det. Det skulle vara en kolossal
              förenkling.
            </seg>
            <seg xml:id="i-68eae9d123eb16a8-0">
              Sedan är det en helt annan sak att jag också är absolut förespråkare
              av korrekta taxeringsvärden. De behövs i många andra sammanhang.
              Det är klart att om marknadsvärdet hade fått avgöra när man fastställde
              taxeringsvärdena, hade det så klart vid ett köp, eller ett nytt
              fång som det på juridiskt språk heter, avspeglat sig i ett nytt
              taxeringsvärde. Här är det fråga om någonting helt annat. Om grannarna
              gör en installation och får höjda taxeringsvärden påverkar det
              mitt taxeringsvärde, och jag kan inte själv påverka detta.
            </seg>
            <seg xml:id="i-0e298fee2c46a4bb-0">
              Vi kanske kan ta diskussionen om hur man fastställer just taxeringsvärden
              vid ett annat tillfälle. Där har vi också olika meningar om vad
              som är rationellt när det gäller värdeområden och allt möjligt.
              Det är ibland en ganska teknisk fråga.
            </seg>
            <seg xml:id="i-7671d86758d5a860-0">
              Men ordet var motsägelsefullt, och nu måste jag be kammaren att
              lägga märke till att finansministern anför ett helt nytt argument
              för införandet av ROT-avdragen. De har behandlats i skatteutskottet,
              och de ska vi besluta om i morgon. Det är visserligen fråga om
              samverkande miljöhänsyn. Men det som är skälet är att vi ska få
              en bättre arbetsmarknad. Regeringen har själv sagt att det är
              av arbetsmarknadsskäl. Men nu när det passar är det miljöskäl.
              Regeringen måste någon gång bestämma sig. Man får inte vara hur
              motsägelsefull som helst. Jag håller med om att båda sakerna gynnas,
              men ROT-avdragen skulle införas för att stimulera arbetsmarknaden
              för byggnadsarbetare.
            </seg>
            <seg xml:id="i-1814121aab2552e2-0">
              Om vi nu ska gå tillbaka till fastighetsskatten är frågan: Vad
              är fastighetsskatt för någonting? Då brukar finansministern alltid
              luta sig tungt mot Bo Lundgren. Det är enda gången som han gör
              detta när det är fråga om en kapitalskatt. Och då glömmer han
              alltid att det var under 19841985 års riksdag som Olof Palme och
              Hans Gustavsson införde fastighetsskatten som ersättning för hyreshusavgiften.
            </seg>
            <seg xml:id="i-b293bb2928c3490b-0">
              Jag godtar, finansministern, att detta är en kapitalskatt. Men
              om man har en kapitalskatt, hur är det då möjligt att införa en
              massa reduktionsregler, begränsningsregler, i denna? Jo, det beror
              på att man blandar samman två helt olika principer, nämligen likviditetsprincipen
              och debiteringsprincipen. Det är inte rimligt om man till exempel
              har gjort en installation och vi är eniga om det angelägna i dessa
              installationer att hamna i den situationen att man får höjd fastighetsskatt
              så att man inte har råd att betala därför att man inte har likviditet.
              Det är detta som är det stora problemet, att man inte har likviditet.
              Man kan inte sälja en gavel, man kan inte sälja ett tak. Det är
              det som är det stora problemet.
            </seg>
            <seg xml:id="i-f2885df1bc9ebaa9-0">
              Detta problem löser regeringen gång efter annan genom att införa
              den ena reduktionsregeln efter den andra. Och jag är tvärsäker
              på att detta inte är det sista vi har hört från denna regering
              när det gäller reduktioner av fastighetsskatter. Det kommer mera.
              Det har jag sagt en gång tidigare. Då fick jag rätt. Jag säger
              det en gång till: Det kommer mera.
            </seg>
          </u>
          <note type="speaker" xml:id="i-82fa4966a45bbe50-0">
            Anf. 6 LARS TYSKLIND (fp):
          </note>
          <u who="lars_tysklind_ab4b35" xml:id="i-9e540537a5619e82-1">
            <seg xml:id="i-60ea615383fae7fd-0">
              Fru talman! Det är naturligtvis inte så att Folkpartiet vill
              krångla till fastighetsskattesystemet. Det är precis som Gunnar
              Andrén säger: Vi vill avveckla fastighetsskatten. Att det får
              sådana här motsägelsefulla utfall när det gäller energibesparande
              åtgärder är bara ytterligare ett argument.
            </seg>
            <seg xml:id="i-deafcae4e77aac8c-0">
              Jag vill återkomma till detta med att använda skattereduktion
              som ett medel i stället för att ta i själva problemet kring beskattningen.
              Om man fattar sig lite kort kan man säga att det alltså blir en
              skattereduktion för en åtgärd. Det blir som ett bidrag som man
              sedan ska betala den framtida fastighetsskatten med. Det är en
              motsägelse som människor har väldigt svårt att förstå.
            </seg>
            <seg xml:id="i-49a06ec28a081238-0">
              Jag vidhåller att det är motsägelsefullt och kontraproduktivt
              att man får betala skatt eftersom fastighetsvärdet stiger på grund
              av enrgibesparande åtgärder. Det här är någonting som man måste
              ta bort.
            </seg>
          </u>
          <note type="speaker" xml:id="i-522c97b00767f100-0">
            Anf. 7 Finansminister BOSSE RINGHOLM (s):
          </note>
          <u who="unknown" next="cont" xml:id="i-faaab87a5691b5a7-2">
            <seg xml:id="i-751569d218567a62-0">
              Fru talman! Att vara folkpartist och liberal är ju att vara kluven.
              Men, Gunnar Andrén, det är också svårt för dig att hålla ordning
              på två olika tankegångar samtidigt. Man kan faktiskt införa ROT-avdrag
              både för att stimulera att fler byggnadsarbetare får jobb, det
              vill säga motverka arbetslösheten, och samtidigt se till att en
              del av de här jobben används på ett sådant sätt att man sparar
              energi. Det ena motsäger inte det andra. Det är fullt möjligt
              att göra båda sakerna samtidigt. Det borde vara möjligt att se
              också för en folkpartist.
            </seg>
            <seg xml:id="i-41eedee0ffd3eb75-0">
              Sedan är det en realitet att vår fastighetsskatt i Sverige är
              relativt låg. I USA är fastighetsskatten två tre gånger högre
              än i Sverige. Den är också högre i Frankrike och England. I många
              länder i Europa har man minst den dubbla fastighetsskatten jämfört
              med Sverige. Vi har dessutom infört regler på den socialdemokratiska
              regeringens initiativ för att gynna den som har små inkomster.
              Det handlar om regler som begränsar fastighetsskatten och förmögenhetsskatten.
            </seg>
            <seg xml:id="i-94dbd7cf385abf04-0">
              Då kan man säga att det strider mot vissa principer. Ja, det
              är väl så att om man ska ha en helt strikt fastighetsbeskattning
              som handlar om att beskatta fastigheter som annan form av kapital
              kan man säga att vi inte ska bry oss om hur situationen är i dagsläget.
              Det är det vi har sagt att det inte är möjligt att göra, utan
              vi måste ta hänsyn till att vi, framför allt i början av 2000-talet,
              hade en kraftig prisstegring, inte minst i storstadsområdena.
              Det var därför regeringen också införde de här begränsningsreglerna.
              Det har gjort att många äldre människor, många pensionärer, många
              låginkomsttagare, har kunnat bo kvar i sina fastigheter tack vare
              den här begränsningen att man betalar högst 5 % av sin inkomst
              i fastighetsskatt.
            </seg>
            <seg xml:id="i-9d8afca3a32b5602-0">
              Det har Folkpartiet varit emot. Folkpartiet har inte velat hjälpa
              låginkomsttagarna. Folkpartiet säger i stället: Vi ska avskaffa
              fastighetsskatten. Det har man sagt år efter år. Men inte ett
              enda år har Folkpartiet kunnat visa hur man avskaffar fastighetsskatten.
              Den ger runt 25 miljarder kronor. Det är lika mycket pengar som
              hela barnbidraget kostar. Min motfråga till Folkpartiet är ju
              alltid: Vill ni avskaffa barnbidraget då, för att finansiera avskaffandet
              av fastighetsskatten? Eller vad har ni för finansiering?
            </seg>
          </u>
          <note xml:id="i-40ba54810fdb1005-0">
            Anf. 8 GUNNAR ANDRÉN (fp):
          </note>
          <u who="unknown" prev="cont" xml:id="i-3e9d1916e352792b-2">
            <seg xml:id="i-fff3c7cf7bd05a7f-0">
              Fru talman! Det är svårt att gå från en seriös diskussion till
              en vulgärargumentation. Statsrådet Ringholm vet mycket väl att
              Folkpartiet inte anser att det är möjligt att avskaffa fastighetsskatten
              i ett drag. Att ens antyda detta är bara fräckt. Men framför allt
              visar det att man inte vill diskutera i sak. Jag tycker faktiskt
              att statsrådet ska be om ursäkt för detta. Vi vill väl inte avskaffa
              barnbidraget! Vad är det för insinuation?
            </seg>
            <seg xml:id="i-9375405de3a8cc8c-0">
              Om statsrådet hade bekvämat sig, och det gör man ändå i skatteutskottet,
              att läsa vad de andra partierna tycker, hade han kunnat se att
              Folkpartiet säger att det inte går att avskaffa fastighetsskatten
              i ett enda drag. Det är fräckt, och det är oförskämt mot kammaren
              vill jag gärna säga, att ens påstå att vi skulle vilja ta bort
              barnbidragen för att få de här pengarna. Vi har sagt att vi i
              första hand, och vi kan bara överblicka ett år, vill sänka med
              20 %. Vi vill också höja reavinstbeskattningen, för där har man
              riktiga pengar. Då får man ett netto som jag inte riktigt kommer
              ihåg, men det kanske är 23 miljarder. Det varierar lite.
            </seg>
            <seg xml:id="i-725b8ae221fe74e0-0">
              Det är fräckt mot kammaren och Sveriges folk att statsrådet påstår
              något som han vet bättre. Det reagerar jag mycket bestämt mot.
              Jag kan över huvud taget inte delta i en sådan debatt. Det går
              ju inte.
            </seg>
            <seg xml:id="i-aff7f3d18f64c6ab-0">
              Sedan säger statsrådet något annat: Att jag inte kan hålla två
              tankar i huvudet på en gång. Det är möjligt att det är svårt.
              Vad jag anförde var bara något om huvudargumentet när vi i skatteutskottet
              har hanterat frågan om ROT-avdragen. Jag medger gärna att statsrådet
              har rätt i att det också finns en positiv sida i hur man lägger
              ut det. Man hade kunnat lägga ut det på ett annat sätt, denna
              stimulans. Det medger jag gärna. Men det var huvudargumentet som
              jag tyckte var motsägelsefullt. Från att vi i skatteutskottet
              hade arbetsstimulans som huvudargument är det nu miljön som blivit
              huvudsaken. Men jag medger gärna, för jag vill inte vara vulgär,
              att det är samverkande, goda saker.
            </seg>
            <seg xml:id="i-f232274e8cfa3a01-0">
              Fru talman! Jag hade gärna velat återkomma till några andra saker
              som var väldigt felaktigt beskrivna, men jag får ta det i något
              annat sammanhang.
            </seg>
          </u>
          <note type="speaker" xml:id="i-cf4b169386d6c0aa-0">
            Anf. 9 Finansminister BOSSE RINGHOLM (s):
          </note>
          <u who="unknown" xml:id="i-d9813b8bbc806e0b-0">
            <seg xml:id="i-9908d0d82d0a1ec8-0">
              Fru talman! Jag noterar tacksamt att Gunnar Andrén förstår att
              man faktiskt både kan främja byggnadsarbete, motverka arbetslösheten
              och samtidigt spara energi. Det är bra att Gunnar Andrén inser
              det.
            </seg>
            <seg xml:id="i-d04340fb098e9a39-0">
              Sedan, Gunnar Andrén, är det ju så att varje gång vi socialdemokrater
              har föreslagit förbättringar av fastighetsskatten, förbättringar
              som gäller just låginkomsttagare och pensionärer, har Folkpartiet
              sagt nej. Och så har Folkpartiet sagt som Gunnar Andrén gjorde
              förut: Vi vill avskaffa fastighetsskatten i stället. Nu står Gunnar
              Andrén och erkänner och säger att Folkpartiet inte kan avskaffa
              fastighetsskatten. Det är ju det vi har sagt hela tiden.
            </seg>
            <seg xml:id="i-27f61f31b563cef4-0">
              Jag noterar att Gunnar Andrén och Folkpartiet nu backar. De drar
              sig tillbaka och säger att nej, det går inte att avskaffa fastighetsskatten.
              Men varför använder ni det argumentet då, när ni själva erkänner
              att ni inte klarar av att avskaffa fastighetsskatten? Om ni skulle
              avskaffa fastighetsskatten, och varken ni, Moderaterna eller något
              annat borgerligt parti har ju orkat föreslå det fast ni hela tiden
              talar om det, ni lyckas inte utföra det, måste ni samtidigt betala
              25 miljarder kronor, lika mycket som våra barnbidrag kostar.
            </seg>
            <seg xml:id="i-1983c706578c9436-0">
              Jag är glad över att Gunnar Andrén och Folkpartiet inte tänker
              avskaffa barnbidragen för att finansiera slopandet av fastighetsskatten.
              Men använd då inte argumentet att ni tänker slopa fastighetsskatten,
              för ni har ju faktiskt inga idéer, inget förslag om det. Ni tar
              till det när ni är trängda i debatter. Men jag är tacksam för
              noteringen att Folkpartiet numera inser att det inte är möjligt
              att avskaffa fastighetsskatten. Använd då inte heller det i argumentationen!
            </seg>
          </u>
          <note xml:id="i-5145cd2e464544d0-0">
            Överläggningen var härmed avslutad.
          </note>
          <note xml:id="i-c816c3d10c759f8a-0">
            7 § Svar på interpellationerna 2004/05:27 och 31 om medlemsavgifter
            till EU, EU-medel till bönderna och utgiftstaket i budgeten
          </note>
          <note type="speaker" xml:id="i-9612b940b1074347-0">
            Anf. 10 Finansminister BOSSE RINGHOLM (s):
          </note>
          <u who="unknown" next="cont" xml:id="i-faaab87a5691b5a7-3">
            <seg xml:id="i-ad14432b913aac92-0">
              Fru talman! Birgitta Sellén har frågat mig dels hur jag har gjort
              bedömningen att staten, som hon uttrycker det, lånar pengar från
              Sveriges jordbrukare för att hålla utgiftstaket, dels hur jag
              avser att göra i fortsättningen vad gäller den saken.
            </seg>
            <seg xml:id="i-f93404bc410fc0b1-0">
              Staffan Danielsson har frågat mig vilka åtgärder jag avser att
              vidta för att dels undvika att även i år förskjuta inbetalningen
              till EU, dels inte avstå från att rekvirera medel till bönderna
              när de blir tillgängliga i EU.
            </seg>
            <seg xml:id="i-6a2cd93ca1758ed4-0">
              Sunda offentliga finanser är en förutsättning för tillväxt, sysselsättning
              och välfärd. Budgetpolitikens främsta styrinstrument är utgiftstaken.
              Utgiftstaken har bidragit till att Sverige jämfört med många andra
              länder har starka offentliga finanser trots en utdragen internationell
              lågkonjunktur. Utgiftstaket har klarats varje år sedan det infördes
              1997, och regeringen är fast besluten att klara utgiftstaken även
              framöver.
            </seg>
            <seg xml:id="i-57988fd633d4f51a-0">
              Om det finns risk för att utgiftstaket ett år kommer att överskridas
              är regeringen enligt budgetlagen skyldig att vidta eller föreslå
              riksdagen åtgärder för att undvika detta.
            </seg>
            <seg xml:id="i-844841def44a110c-0">
              I 2004 års ekonomiska vårproposition gjorde regeringen bedömningen
              att utgiftstaket för 2004 riskerade att överskridas om inga åtgärder
              vidtogs. Regeringen aviserade därför en rad utgiftsbegränsande
              åtgärder. De områden som främst berörs av dessa åtgärder är försvaret,
              internationellt bistånd, utbildning och universitetsforskning
              samt jordbruket. Jordbruksområdet var alltså ett av en rad områden
              där utgiftsbegränsningar infördes för att taket för innevarande
              år ska klaras. För jordbruksområdet innebär utgiftsbegränsningarna
              att utbetalningen av vissa stöd kommer att senareläggas från slutet
              av 2004 till början av 2005. Denna senareläggning är helt i enlighet
              med de av EU fastställda reglerna för utbetalning. Till skillnad
              från vissa andra EU-medlemmar följer Sverige de fastlagda utbetalningstillfällena
              väl och har aldrig sanktionerats för någon sen stödutbetalning.
            </seg>
            <seg xml:id="i-e367a93b40525ef5-0">
              Regeringen framhöll också i 2004 års ekonomiska vårproposition
              att även sedan de aviserade utgiftsbegränsande åtgärderna beaktats
              är utgiftsläget allvarligt. Regeringen kommer därför noggrant
              att följa utgiftsutvecklingen och vidta ytterligare åtgärder om
              utgiftstaket bedöms vara hotat.
            </seg>
            <seg xml:id="i-a12255f616c50928-0">
              I budgetpropositionen för 2005 visar utgiftsprognosen för 2004
              att det fortfarande finns risk för att utgiftstaket för 2004 kan
              komma att överskridas. Regeringen har därför aviserat om ytterligare
              begränsningar för 2004 som främst berör försvaret och internationellt
              bistånd.
            </seg>
            <seg xml:id="i-fcd3c0d278ab5951-0">
              I budgetpropositionen för 2005, som lades fram i höst, gör regeringen
              även bedömningen att risken för att utgiftstaket för 2005 överskrids
              måste åtgärdas. Regeringen avser därför att i myndigheternas regleringsbrev
              för 2005 besluta om ett antal åtgärder som syftar till att den
              totala förbrukningen av anslagsbehållningarna netto inte får överstiga
              noll kronor.
            </seg>
          </u>
          <note xml:id="i-4a2ea723a83e0426-0">
            Anf. 11 BIRGITTA SELLÉN (c):
          </note>
          <u who="unknown" prev="cont" xml:id="i-3e9d1916e352792b-3">
            <seg xml:id="i-0025b66ec48ab822-0">
              Fru talman! Tack för svaret. Företagare ska kunna planera sin
              ekonomi för att företagets in- och utbetalningar ska kunna fungera
              på ett tillfredsställande sätt. Svenska jordbrukare är företagare
              som ska kunna planera sin ekonomi.
            </seg>
            <seg xml:id="i-831ac4435ebc9978-0">
              Lantbrukare är en företagargrupp som fightas för att konkurrera
              på lika villkor. Det är verkligen inte lätt alla gånger. När EU-utbetalningarna
              uteblir för inkomståret 2004 blir det inte lättare att planera
              verksamheten.
            </seg>
            <seg xml:id="i-77192dc097044bad-0">
              Tidigare år har de senarelagda EU-utbetalningarna begränsats
              till arealersättningarna. Men den här gången handlar det om betydligt
              fler ersättningar. Bland de ersättningar som berörs är det förutom
              arealersättningen djurpremier, den nya mjölkersättningen, vissa
              miljöersättningar och så vidare. Sammanlagt handlar det om ungefär
              6 miljarder kronor.
            </seg>
            <seg xml:id="i-9700c9d8caa51519-0">
              I andra EU-länder betalas EU-ersättningarna ut så snabbt som
              möjligt, det vill säga i novemberdecember. I Polen började man
              betala ut dem så tidigt som i går, den 18 oktober. Sveriges regerings
              policy rörande dessa utbetalningar ger därför de svenska bönderna
              en sämre konkurrenssituation jämfört med kollegerna i Europa.
            </seg>
            <seg xml:id="i-c7fb667ea9bff5b6-0">
              Finansminister Ringholm säger att Sverige betalar ut pengarna
              inom den tid som sägs i EU:s regler. Det är visserligen sant.
              Men det blir i senare delen av den perioden.
            </seg>
            <seg xml:id="i-47bb9cd6036a7c3a-0">
              Inom EU har beslut tagits om att möjliggöra en tidigare utbetalning
              hösten 2004 för den kompensation till mjölkbönderna som infördes
              i samband med CAP-reformen. Det har EU medverkat till eftersom
              man ser att lönsamhetsläget är pressat på den gemensamma EU-marknaden.
              Eftersom Sverige är en del av den gemensamma marknaden och tillämpar
              samma jordbrukspolitik som tillämpas i andra länder är det väldigt
              svårt att förstå varför den svenska regeringen lägger fram förslag
              som går i helt motsatt riktning.
            </seg>
            <seg xml:id="i-64d0f9904c1ca117-0">
              På det här sättet får svenskt jordbruk ta en orimligt stor börda
              för att statens utgiftstak ska hållas. Det handlar i realiteten
              inte om några utgifter för det svenska samhället eftersom detta
              är medel som finansieras av EU. Men det gör att den likvida situationen
              i jordbruket i slutet av kalenderåret kommer att bli ohållbar.
              Särskilt allvarlig kommer situationen att bli i norra Sverige
              eftersom både kompensationsersättningen och ersättningen till
              ett öppet odlingslandskap är ersättning som kommer att betalas
              ut först i början av 2005. Dessa ersättningar är centrala för
              norra Sverige. Den nya mjölkersättningen är också betydelsefull
              eftersom mjölkproduktionen är den norra landsändans dominerande
              produktionsgren.
            </seg>
            <seg xml:id="i-5a66d910e25e3c6a-0">
              Svenska mjölkbönder har redan förut en försämrad ekonomi på grund
              av att de ekonomiska föreningarna har sämre lönsamhet och därmed
              betalar ut ett lägre pris för mjölken till bonden.
            </seg>
            <seg xml:id="i-e87d88a24e26d518-0">
              De uppskjutna utbetalningarna innebär att Sveriges jordbrukare
              får sina pengar entvå månader senare än normalt. För många kan
              det innebära att de måste ta ett banklån för att klara likviditeten
              under den tiden. Det betyder räntekostnader som de inte kommer
              att kompenseras för.
            </seg>
            <seg xml:id="i-a11de626409099bf-0">
              Ett av dagens mejl vittnar om hur en arrendator på ett naturreservat
              först får låna av sin fru när pengarna inte räcker, och sedan
              måste han gå till banken.
            </seg>
            <seg xml:id="i-c66252e2d3d6fd3b-0">
              Om regeringen hade valt att säga till de statsanställda att de
              inte skulle få ut hela sin lön i november, då är jag övertygad
              om att det skulle ha blivit ett ramaskri. Men bönderna förväntas
              stå med kepsen i hand och tiga still eller böna och be hos banken.
            </seg>
          </u>
          <note type="speaker" xml:id="i-e93b191bfca65705-0">
            Anf. 12 STAFFAN DANIELSSON (c):
          </note>
          <u who="staffan_danielsson_d90690" xml:id="i-b981cd9f6818fd97-0">
            <seg xml:id="i-431f83998fbc33c8-0">
              Fru talman! Jag tackar finansministern för svaret. Jag tycker
              att det var magert. Utgångspunkten för min interpellation var
              två konstateranden.
            </seg>
            <seg xml:id="i-1418fb3be36a2d98-0">
              För det första: Det är viktigt för både ett hushåll och för en
              nation att sköta sin ekonomi, anpassa sina utgifter till inkomsterna
              och se till att ha en rimlig buffert för oförutsedda utgifter.
              Jag är säker på att finansministern i sin privata ekonomi, utan
              några utgiftskrävande stödpartier i närheten, tar till en rejäl
              buffert. Men när statsrådet ansvarar för hela vårt lands ekonomi
              då budgeteras nästan ingen buffert alls, och det är inte särskilt
              ansvarsfullt.
            </seg>
            <seg xml:id="i-86fa1ccaa0b2073a-0">
              För det andra: Det är viktigt för både ett hushåll och en nation
              att sköta sina åtaganden, undvika böter och se till att de löner,
              räntor och ersättningar som man har rätt till snarast rekvireras.
              Och jag är övertygad om att finansministern i sin privata ekonomi
              inte drabbas av böter eller straffavgifter för att medvetet ha
              missat förfallodatum på några fakturor.
            </seg>
            <seg xml:id="i-3243ea7745537d06-0">
              Men finansministern valde vid årsskiftet att vårt land med vett
              och vilja skulle missa en inbetalning till EU med böter på 13
              miljoner kronor som följd. Självfallet är detta genant för Sverige,
              och självfallet är dessa pengar en mycket onödig kostnad. Och
              finansministern och regeringen har redan beslutat att låta svenska
              jordbrukare vänta, fullständigt i onödan, på pengar som sedan
              i går ligger klara i Bryssel för att hämtas hem till Sverige.
              Pengarna finns där, men Sverige och finansministern säger till
              EU: Vi vill inte hämta hem dessa pengar till våra hårt pressade
              jordbrukare som andra länder gör. Behåll dem där nere i Bryssel
              så att ni kan tjäna några tiotals miljoner kronor i förbättrad
              likviditet. Det är våra jordbrukare som bjuder. Varsågoda!
            </seg>
            <seg xml:id="i-0f82e36d563b7501-0">
              Jag anser att staten bör vara ett föredöme för sina medborgare
              och inte ett dåligt exempel.
            </seg>
            <seg xml:id="i-b41fc7f22ae2878e-0">
              Varför uppträder Sverige då så här rent ut sagt korkat? Vårt
              land ådrar sig frivilligt böter och dåligt anseende och avstår
              från att hämta hem sina bönders pengar trots att de ligger klara
              där nere för utbetalning, detta trots att alla andra länder med
              omsorg om sina bondeföretagare gör allt för att omgående ta hem
              pengarna.
            </seg>
            <seg xml:id="i-8bb86b5054c73be4-0">
              Vi vet vad det beror på. Regeringen vill låtsas som om man respekterar
              och klarar det fastställda utgiftstaket. Man har ådragit landet
              för stora utgifter, och man har budgeterat alldeles för små marginaler.
              Jag menar att budgettaket i praktiken är spräckt. Men för att
              då ge bilden av handlingskraft och ekonomisk professionalitet
              ådrar man sig medvetet böter och avstår från att ta hem böndernas
              pengar. Jag tycker att det är litet ynkligt.
            </seg>
            <seg xml:id="i-e420067e4dff7e03-0">
              När man funderar på vilka utgifter som man ska skjuta upp, hur
              tänker man då? Senarelägger man barnbidragen, sjukförsäkringen
              eller de statsanställdas löner? Nej, man väljer ut bönderna.
            </seg>
            <seg xml:id="i-839057a43177e5d5-0">
              Den svenska jordbruksbudgeten omfattar 1,8 % av den totala statsbudgeten
              exklusive statsskuldsräntor och ålderspensioner. Men av det nu
              angivna sparbetinget, finansministern, svarar jordbruksbudgeten
              för nära hälften.
            </seg>
            <seg xml:id="i-587ba5c401d1e09b-0">
              Jordbruksministern har lojalt fått vara uppe och försvara den
              här hanteringen trots att det säkert inte är från Jordbruksdepartementets
              sida som den här mycket sneda fördelningen har föreslagits.
            </seg>
            <seg xml:id="i-0e42023519ceb7ce-0">
              Det är tuffa tider för lantbruksnäringen. Och det som är mycket
              olyckligt är att när regeringen tricksar på marginalen för att
              klara utgiftstaket och väljer att låta jordbruket ta smällen säger
              det tyvärr en del om hur man ser på jordbruksnäringen: Låt EU
              behålla dessa pengar ett tag till och tjäna ränta, och låt bönderna
              betala. Eller hur har ni annars resonerat, finansministern? Eller
              har ni inte tänkt så mycket?
            </seg>
          </u>
          <note type="speaker" xml:id="i-f6ae52e0b5bf0580-0">
            Anf. 13 HÅKAN LARSSON (c):
          </note>
          <u who="hakan_larsson_d5f45d" next="cont" xml:id="i-83960c9cb73881c0-0">
            <seg xml:id="i-7ebd272dd260ffef-0">
              Fru talman! Under senare tid har jag blivit kontaktad av en rad
              bönder i mitt hemlän Jämtland, bönder som känner sig arga, bönder
              som känner sig ledsna och bönder som känner sig kränkta. De förstår
              inte varför just de som grupp har utsetts till att hjälpa finansministern
              att klara utgiftstaket. Jag har lovat dessa bönder att ställa
              just den frågan till finansministern i dag. Varför ska bönderna
              som den enda gruppen utses att hjälpa finansministern att klara
              utgiftstaket?
            </seg>
            <seg xml:id="i-70ca26f7752c684c-0">
              Varför håller regeringen inte inne de statsanställdas löner i
              november och december för att klara utgiftstaket? kan man fråga
              sig. Jag förmodar att finansministern inte har några sådana planer.
              Men varför i hela världen ska bönderna drabbas ungefär så? Tycker
              ministern att böndernas barn ska få sina julklappar i januari?
            </seg>
            <seg xml:id="i-e91aba4a4271a75e-0">
              Att Sveriges bönder får sina rättmätiga pengar först efter årsskiftet
              skapar ekonomiska problem för många. Man tvingas ta banklån för
              att klara likviditeten, och man får stå för räntekostnader som
              man inte får någon kompensation för. Särskilt unga bönder med
              stora lån drabbas naturligtvis hårt av detta.
            </seg>
            <seg xml:id="i-a2a40a38588efb27-0">
              Agerandet från statens sida gör att det till och med finns bönder
              som tappar gnistan och som ger upp, lägger ned och säljer sina
              företag. Det borde vara fullständigt omöjligt, absurt, att Sveriges
              regering agerar på ett sätt som detta gentemot en viktig företagargrupp
              i vårt land. Man kan faktiskt göra annorlunda.
            </seg>
            <seg xml:id="i-c72ce6d3cb307f24-0">
              Vi har här tidigare hört Birgitta Sellén sade det att man i Polen
              har beslutat att betala ut de här ersättningarna så snabbt man
              bara kan till sina bönder. Det är ett annat sätt att se på jordbruket
              än det synsätt som den svenska regeringen har.
            </seg>
            <seg xml:id="i-c00da9f8fc980249-0">
              Finansministern säger i sitt svar att regeringen har vidtagit
              utgiftsbegränsande åtgärder för fler områden än jordbruket, exempelvis
              för försvaret, utbildningen och biståndet. Visst, men får de anställda
              i Försvarsmakten, på universiteten och hos Sida också sina löner
              innehållna? Det tror jag inte.
            </seg>
            <seg xml:id="i-66f7955f2b2534ec-0">
              Den stora fråga som jag vill ha svar på här i dag blir därför:
              Varför behandlas Sveriges bönder så illa av Sveriges regering?
              Den frågan vill jag alltså att Bosse Ringholm svarar på.
            </seg>
          </u>
          <note xml:id="i-0f4a693082e1b86a-0">
            Anf. 14 ANITA BRODÉN (fp):
          </note>
          <u who="hakan_larsson_d5f45d" prev="cont" xml:id="i-b1bd007cca491784-0">
            <seg xml:id="i-f07ecc403f8ca8c0-0">
              Fru talman! Innan jag går in på det aktuella ärendet kan jag
              inte låta bli att tydliggöra för finansministern att Folkpartiet
              stegvis vill avveckla fastighetsskatten. Därmed har jag fått det
              sagt detta med tanke på den tidigare debatten här.
            </seg>
            <seg xml:id="i-1d67adda4c419bcd-0">
              Vi har nyligen här haft en jordbruksdebatt liknande denna men
              då med jordbruksministern. Men frågorna kvarstår. Det märks eftersom
              debatten kommer upp igen. Men argumentationen tål att upprepas.
            </seg>
            <seg xml:id="i-8dd68f37f1a8e15b-0">
              Folkpartiet har i sin jordbruksmotion pekat på vikten av långsiktiga
              spelregler för samtliga företagare, inklusive jordbruksföretagarna.
              Vi har också krävt att EU-ersättningarna till de svenska jordbrukarna
              inte senareläggs vilket bondekåren har fått uppleva vid flera
              tillfällen.
            </seg>
            <seg xml:id="i-378a91cce1e28af1-0">
              Nu har regeringen återigen för avsikt att flytta fram utbetalningarna
              av dessa ersättningar från årsslutet till nästa år. Det innebär
              att 6 miljarder inte kommer att betalas ut till jordbruket under
              året utan först under första halvåret 2005. De sista utbetalningarna
              kommer, enligt uppgift, att göras den 31 maj 2005. Detta är ett
              hårt slag för Sveriges bönder som återigen får ta ett stort ansvar
              för att utgiftstaket hålls.
            </seg>
            <seg xml:id="i-928622ace55df2a6-0">
              För den enskilde jordbruksföretagaren försämras likviditeten
              på ett allvarligt sätt. Konsekvensen blir en för jordbruksföretagarna
              ohållbar situation med ännu större skulder och ökade räntekostnader.
              För många är kortfristiga lån det enda sättet att klara situationen
              då det naturligtvis är en hederssak att klara av att betala sina
              förfallna fakturor.
            </seg>
            <seg xml:id="i-3fac606176cf3c24-0">
              Det kan också bli svårt att låna mer pengar då utrymmet redan
              intecknats i tidigare lån och då EU-stödet eller EU-ersättningen
              räknas med som tillgängligt ekonomiskt utrymme för den enskilde
              jordbruksföretagaren.
            </seg>
            <seg xml:id="i-eed9dfb3a73da69e-0">
              I Folkpartiets budget finns den här summan med. Det innebär att
              vi utan att spräcka utgiftstaket kan vidareförmedla dessa EU-ersättningar.
              Då blir min fråga till finansministern vilka åtgärder finansministern
              ämnar vidta för att jordbruksföretagarna ska erhålla sina ersättningar
              före årsskiftet och, om så inte sker, hur finansministern då har
              för avsikt att stötta och rädda situationen för den svenska bondekåren.
            </seg>
          </u>
          <note type="speaker" xml:id="i-dd1ae92f4eb6ab09-0">
            Anf. 15 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-6764616bb2ac0ef3-0">
            <seg xml:id="i-998c0c0ee08c9d11-0">
              Fru talman! Jag har tidigare i denna kammare initierat en interpellationsdebatt.
              Den avhölls den 28 september med finansministerns kollega jordbruksminister
              Ann-Christin Nykvist. Vi som deltog i den interpellationsdebatten
              fick inte heller då ett särskilt nöjaktigt svar. Jag har stundtals
              funderat på om jordbruksministern möjligtvis inte var med på det
              regeringssammanträde där det här beslutet fattades jag utgår från
              att finansministern var där.
            </seg>
            <seg xml:id="i-9312d3a4798c7a0f-0">
              Jag tror att alla är överens om att det är en stor omställning
              som det svenska jordbruket för närvarande står inför. Inte minst
              gäller det reformeringen av CAP. Jag vet inte om finansministern
              lyssnar nu; jag utgår från det.
            </seg>
            <seg xml:id="i-9917be20ad9af616-0">
              Dessutom bär den svenska jordbrukarkåren bördor som inte jordbrukare
              i andra länder bär. Det tycks ganska många vara medvetna om. Jag
              har här ett urklipp från Dagens Industri i augusti. Jag vet att
              Dagens Industri inte är något rättesnöre för regeringen. Men det
              finns en uppgift där som jag tycker är intressant, nämligen ett
              diagram som visar vad som hänt de senaste nio åren: att avräkningsprisindex
              har gått ned med ungefär 10 % och att produktionskostnaderna för
              de svenska bönderna har gått upp med 20 %. Finansministern, som
              är duktig på att räkna, räknar snabbt ut att det är ungefär 30
              % differens.
            </seg>
            <seg xml:id="i-82718e81f26fdf66-0">
              Detta är man medveten om. Jordbruksministern är medveten om situationen.
              Ändå vägrar den svenska regeringen att inse det och att handla
              därefter. I övriga Europa drar man, som vi hört här, en annan
              lärdom. Franz Fischler, jordbrukskommissionären, tidigarelade
              bland annat möjligheten att utbetala mjölkstödet just på grund
              av det ansträngda läget och då är det värre för de svenska jordbrukarna
              än för andra, inte minst på grund av regeringens pålagor i andra
              sammanhang.
            </seg>
            <seg xml:id="i-6cb41dc42120a70f-0">
              Alltihop bottnar i regeringens bristande förmåga när det gäller
              likviditetsplanering. Det är ju inte fråga om annat än en bristande
              likviditetsplanering. Men detta är inte svårare för en privatperson
              än för landets finanser. Det är bara det att det är fler nollor
              att hantera.
            </seg>
            <seg xml:id="i-c7208f823939f15f-0">
              Det här är ingen engångsföreteelse. Likadant var det nämligen
              i fjol, och enligt de skrivelser som jag har tillgång till planeras
              det att detta förutom i år förmodligen kommer att ske också nästa
              år.
            </seg>
            <seg xml:id="i-edd29117fd30fb71-0">
              En direkt fråga i sammanhanget är följande: Är det så att utgifterna
              dubbelredovisas när det gäller bönderna och utgiftstaket dels
              när avgiften betalas in till EU, dels sedan när utbetalning sker
              till Sveriges bönder? Om så är fallet är det viktigt att finansministern
              rättar till detta så att det hela inte behöver bero på räknefel.
            </seg>
            <seg xml:id="i-b31183eac190dac9-0">
              Det vore naturligtvis intressant att veta vems idé det här i
              grunden är. Är det finansministerns idé eller är det jordbruksministerns
              idé att just Sveriges bönder ska klämmas åt? Nu vet jag att det
              gäller också andra, men bönderna är den enda egenföretagargruppen
              som får en direkt påverkan i sin budget. Då är min fråga: Varför
              ska just den svenska jordbrukarkåren utsättas för tvångslån från
              den svenska regeringen?
            </seg>
          </u>
          <note type="speaker" xml:id="i-8c55825a1a8a0d81-0">
            Anf. 16 Finansminister BOSSE RINGHOLM (s):
          </note>
          <u who="unknown" next="cont" xml:id="i-faaab87a5691b5a7-4">
            <seg xml:id="i-6b19b3a2ac8d3d39-0">
              Fru talman! Det är rörande att se den ena centerpartistiska ledamoten
              efter den andra gå upp i talarstolen och säga att vi har för mycket
              utgifter i Sverige detta samtidigt som Centerpartiet för en vecka
              sedan föreslog ännu mer utgifter. Det måste väl finnas någon logik
              även i Centerpartiet. Man kan ju inte den ena veckan klaga på
              att det är för mycket utgifter och den andra veckan föreslå ännu
              mer utgifter.
            </seg>
            <seg xml:id="i-b69ddbf1f98c964f-0">
              Jag är något förvånad över att Birgitta Sellén och Staffan Danielsson
              beskriver landets jordbrukare, en hårt arbetande yrkeskår, som
              vore de statsanställda. De frågar ju varför inte andra statsanställda
              också ska få vänta på att få sin lön. Men landets jordbrukare
              är väl inte statsanställda, Birgitta Sellén och Staffan Danielsson!
              Det är en mycket märklig beskrivning.
            </seg>
            <seg xml:id="i-e376c85a597cad8e-0">
              Visserligen är jordbruket en i hög grad statsunderstödd näringsgren.
              Men att beskriva landets självägande bönder som statsanställda
              är, tycker jag, en skymf mot dem som centerpartisterna här företräder.
            </seg>
            <seg xml:id="i-976b5ba0121bafea-0">
              Det är EU:s regler som säger när de statliga stöd som Sverige
              kan ge till landets jordbrukare ska betalas ut. Det är inte EU:s
              pengar. Det är också ett konstigt sätt att beskriva det här ungefär
              som om EU skänkte oss några pengar. Det är svenska skattebetalarnas
              pengar som vi via EU ger till landets jordbruk, som man ger i
              Frankrike, Portugal, Irland, Polen och i andra länder. Det är
              de egna ländernas skattebetalares, i Sverige svenska skattebetalares,
              pengar som vi via EU förmedlar till landets jordbrukare. EU:s
              regler säger att de pengarna kan betalas ut mellan november och
              januari, det vill säga i november, december och januari.
            </seg>
            <seg xml:id="i-2e566a36a55f096b-0">
              Vi bryter inte mot några regler. Vi har ingen senareläggning
              av några statliga bidrag eller EU-bidrag till landets jordbrukare.
              De betalas ut exakt under den period som EU har bestämt. Där är
              det snarare så att Centerpartiet och andra har vilselett landets
              jordbrukare genom att påstå att de ska betalas ut den 1 januari
              och till och med tidigare. Det finns ingenting i EU:s regler som
              säger att de ska betalas ut den 1 januari eller tidigare. EU:s
              regler säger: november, december och januari. Hade den informationen
              nått ut till landets jordbrukare så att de inte blivit vilseförda
              av Centerpartiet, tror jag att de också hade förstått att det
              handlar om att vi i Sverige, precis som de andra i sina länder,
              vill sköta ekonomin. Att Centerpartiet inte har någon större förståelse
              för det är en sak, men vi vill sköta vår ekonomi i Sverige. Därför
              ser vi naturligtvis till att göra några utgiftsbegränsningar om
              vårt utgiftstak är hotat. Men jag har i minnet hur det var när
              Centerpartiet satt i regering i början av 90-talet de största
              underskotten i Sveriges ekonomiska historia. Ett parti som är
              så vårdslöst med pengar kan naturligtvis tänka sig att betala
              ut pengar även när man inte behöver betala ut pengar enligt EU:s
              regelverk.
            </seg>
          </u>
          <note xml:id="i-8b7d55592ecc932e-0">
            Anf. 17 BIRGITTA SELLÉN (c):
          </note>
          <u who="unknown" prev="cont" xml:id="i-3e9d1916e352792b-4">
            <seg xml:id="i-0d4af493e3ba07dc-0">
              Fru talman! Först vill jag upplysa om att det inte bara är centerpartister
              som har deltagit i debatten. Det är en folkpartist och en moderat
              också. Vill finansministern så kan han tydligen missförstå precis
              vad som helst. Ingen av oss som hittills har deltagit i debatten
              har sagt någonting om att bönder är statsanställda. Jag förstår
              inte varifrån finansministern fått det. Det vi har sagt är: Vad
              skulle statsanställda säga om de inte fick ut hela sin lön i november?
              Var det tillräckligt tydligt?
            </seg>
            <seg xml:id="i-e45b21caa3d46ced-0">
              Jag har inte heller sagt att regeringen bryter mot regler, men
              vi ser att regeringen är väldigt ointresserad av en näring i landet
              som inte har det lätt. Det är inte lätt att konkurrera på samma
              villkor som övriga EU-länder. Det finns olika saker, inte minst
              klimatet, som påverkar och gör att kostnaderna i Sverige blir
              väldigt höga.
            </seg>
            <seg xml:id="i-79276d5133527580-0">
              Apropå finansministerns uttalande om att vi inte kan räkna undrar
              jag hur det hade gått för regeringen om inte Centerpartiet hade
              ställt upp och räddat regeringen 19941998. Det skulle jag gärna
              vilja ha svar på.
            </seg>
            <seg xml:id="i-e4b943a8fe283180-0">
              Svenskt jordbruk är unikt i Europa. Jordbrukarna producerar de
              renaste livsmedlen och har en erkänt god djuromsorg. Svenskt jordbruk
              med sitt miljötänkande är en förebild i andra länder. Svenskt
              jordbruk har en tillväxtpotential som kan få hela landet att växa.
            </seg>
            <seg xml:id="i-3ee86cbabbd28899-0">
              Säg mig, finansministern, är inte detta något som vi i Sverige
              bör lyfta fram och belöna i stället för att ge bönderna en tung
              börda att bära genom att ge dem problem med likviditeten? Varför
              kan inte Sveriges regering handla som polska regeringen, att försöka
              driva på och betala ut i förväg i stället för att spara så länge
              det går?
            </seg>
            <seg xml:id="i-aacc401d3a309bd1-0">
              Bönderna måste kunna planera och veta när deras inkomster kommer.
              De har ofta lån som ska betalas, och eftersom de vet, eller trodde
              sig veta, att de får EU-pengar under hösten har man lagt in stora
              utbetalningar under hösten. Har man ett lån som ska betalas väntar
              inte banken eller försäljaren på att de försenade EU-utbetalningarna
              ska komma. Maskinförsäljarnas företag bygger också sin verksamhet
              på att de ska få in pengarna i tid för traktorn eller plogen som
              man har sålt.
            </seg>
            <seg xml:id="i-2cd0d671d1cedcea-0">
              Det finns också andra effekter för bonden, och det är inte bara
              bonden som direkt drabbas. I dag är det många unga grabbar jag
              säger grabbar för jag tror inte att det är så många tjejer som
              livnär sig på att köpa stora jordbruksmaskiner och åka runt till
              bönder och harva, så, plöja och skörda. Vad har detta med EU-pengarna
              att göra? Jo, för att bonden ska kunna betala för dessa tjänster
              behövs det naturligtvis inkomster. Uteblir de förväntade inkomsterna
              kan det leda till att bonden måste ta banklån för att klara av
              sina utbetalningar, eller den unge företagaren får vänta på ersättningen.
              Han har också maskiner som ska betalas. Det blir en katten-på-råttan-effekt,
              som kan avhjälpas genom att EU-ersättningarna utbetalas när vi
              anser att de ska betalas ut, nämligen under det inkomstår som
              de är baserade på.
            </seg>
            <seg xml:id="i-a39e7a51b5c88fbd-0">
              När det gäller regeringens förslag i vårbudgeten för 2004 års
              utgiftstak kan man konstatera att EU-ersättningarna får ta en
              oproportionerlig del av aktuella justeringar i statsbudgeten.
              Trots att hela jordbruksområdet bara står för knappt 2 % av statsbudgeten
              får EU-ersättningarna stå för 45 % av de sammantagna förändringarna
              under utgiftstaket. Det hade känts bättre om justeringarna under
              utgiftstaket hade lagts ut på ett rättvist sätt i hela statsbudgeten.
            </seg>
          </u>
          <note type="speaker" xml:id="i-50184b7860247396-0">
            Anf. 18 STAFFAN DANIELSSON (c):
          </note>
          <u who="staffan_danielsson_d90690" xml:id="i-b981cd9f6818fd97-1">
            <seg xml:id="i-22e56d258b7580fe-0">
              Fru talman! Det är min andra interpellationsdebatt, men det gamla
              knepet att är argumentationen svag höjer man rösten har finansministern
              tillämpat här vad gäller att vi inte har sagt någonting om de
              statsanställda annat än att man inte skulle spara på dem. Att
              Centern står för en stabil ekonomi i Sverige skulle väl inte förhindra
              att vi vill ha rättvisa på det här området. Det är inget motsatsförhållande.
            </seg>
            <seg xml:id="i-5a7a3954a603a53b-0">
              Javisst, det är Sveriges pengar som ligger där nere i Bryssel.
              Det märkliga är att vi inte hämtar hem dem till landet. Varför
              låter vi EU tjäna ränta på dem och bönderna få en kostnad? Det
              är frågan. Det är ett nollsummespel för svenska staten.
            </seg>
            <seg xml:id="i-2ab5a820b943ddc3-0">
              Jag vill vara mycket tydlig med hur det är så att alla förstår.
              Vi betalar en EU-avgift som är en kostnad i statsbudgeten. Sverige
              skickar ned pengarna. En stor del av avgiften kommer sedan tillbaka
              i form av EU-ersättning bland annat till jordbruket. Märkligt
              nog tas de ännu en gång upp som en kostnad i statsbudgeten när
              staten rekvirerar dem från EU och genast betalar ut dem till lantbrukarna.
              Jag vill anknyta till Bengt-Anders Johanssons fråga som också
              jag ställer mig: Är det rimligt, finansministern, att samma kostnad
              tas upp två gånger i statsbudgeten, dels som avgift till EU, dels
              som ersättningar till jordbruket? Borde inte rekvireringen av
              pengarna från Bryssel för vidare befordran direkt till jordbrukarna
              passera utanför utgiftstaket?
            </seg>
            <seg xml:id="i-826a6882426048a4-0">
              När Sverige nu medvetet avstår från att hämta hem böndernas pengar
              från den 18 oktober, som var i går det är nästan tre månader som
              man fördröjer mjölkböndernas pengar och i stället hämtar hem dem
              efter årsskiftet tjänar Sverige ingenting på detta. Det är ett
              fullständigt nollsummespel. EU, Europeiska unionen som Bosse Ringholm
              tydligen känner väldigt varmt för, tjänar tiotals miljoner i förbättrad
              likviditet på att i några månader extra kunna behålla de 6 000
              miljoner kronor som Sverige låter ligga kvar i Bryssel. Det är
              de svenska bönderna som förlorar och får uppåt 50 miljoner kronor
              i räntekostnader i stället. Staten minskar inte sina kostnader,
              EU tjänar pengar och bönderna får ta smällen. Hur kan man göra
              något så dumt?
            </seg>
            <seg xml:id="i-b6c14f3792b4e55e-0">
              Om vi sätter in Sveriges agerande i ett europeiskt perspektiv
              blir det Sverige gör ännu märkligare. EU:s jordbrukskommissionär
              Franz Fischler sade för en tid sedan i ett tal i England så här:
              Den finansiella situationen är svår för EU:s mjölkproducenter.
              De får bära en stor börda på sina axlar. För att något förbättra
              situationen har vi det vill säga EU flyttat fram rätten och möjligheten
              för ett land att betala ut mjölkersättningarna från den 18 oktober.
            </seg>
            <seg xml:id="i-f7a1eba7ae3e31f6-0">
              Vad gör Sverige, vars mjölkbönder nog har det allra svårast i
              EU? Man gör tvärtemot vad Fischler öppnat för, att tidigarelägga
              utbetalningarna. Man skjuter dem framåt och senarelägger dem,
              tillsammans med de övriga 6 miljoner kronorna i arealersättning,
              regionala ersättningar och miljöersättningar. I stället för att
              få sina pengar får många lantbrukare stora bekymmer med sin likviditet
              och drabbas av tunga räntekostnader.
            </seg>
            <seg xml:id="i-42a661a1a19b08fb-0">
              Finansministern kanske inte har haft hela bilden klar för sig
              jag hoppas att det är så. Men så här märkligt slår faktiskt Sveriges
              agerande. Vi är överens om att man ska hålla budgettaket och ha
              en ansvarsfull ekonomi, men det här är ingen poäng.
            </seg>
            <seg xml:id="i-2e24f9665c8ed64f-0">
              Jag vill därför uppmana finansministern att för Sveriges räkning
              snarast ta hem de pengar som finns tillgängliga för bönderna i
              Bryssel. Jag undrar om finansministern är beredd att ta ett sådant
              initiativ. Jag hoppas att det här inte kommer att upprepas kommande
              år.
            </seg>
            <seg xml:id="i-58e30c47f77fb449-0">
              Gör som övriga EU-länder och ta hem jordbrukarnas pengar så snart
              det ligger klara för utbetalning i Bryssel. Varför låta bönderna
              betala för att EU ska tjäna räntepengar?
            </seg>
          </u>
          <note type="speaker" xml:id="i-0fe5b5d63c1e6a80-0">
            Anf. 19 HÅKAN LARSSON (c):
          </note>
          <u who="hakan_larsson_d5f45d" next="cont" xml:id="i-83960c9cb73881c0-1">
            <seg xml:id="i-05cdefb59bf37488-0">
              Fru talman! Man blir bekymrad när man lyssnar på finansministern.
              Här finns ingen förståelse för en viktig företagargrupp, en företagargrupp
              med stor framtidspotential. Vi har här i landet ett jordbruk som
              kan producera mycket mer och mycket bättre om det får rättvisa
              villkor och konkurrensförhållanden som är likvärdiga med deras
              yrkesbröders i övriga Europa.
            </seg>
            <seg xml:id="i-e109db114107d899-0">
              Att man inte tar hem de pengar man har rätt till från och med
              i går vad gäller mjölkersättningen är ganska uppseendeväckande.
              Det sägs till och med från EU:s sida att man tidigarelägger utbetalningarna
              för att underlätta för hårt trängda bönder.
            </seg>
            <seg xml:id="i-0b1e7dd4721529e4-0">
              Jag är övertygad om att Sveriges bönder, om de fick välja jordbrukspolitik,
              inte skulle vilja vara beroende av EU:s ersättningar. De vill
              ha betalt för sina produkter. Nu har vi emellertid den jordbrukspolitik
              vi har, och då måste den fungera på rättvisa villkor. Bönderna
              är beroende av den, vilket de egentligen inte vill vara, och därför
              måste de få sin rättmätiga del av pengarna.
            </seg>
            <seg xml:id="i-81387bcd15f38289-0">
              Sveriges bönder är inte statsanställda. De är egenföretagare.
              De har dock rätt att verka under samma regler som övriga bönder
              inom Europeiska unionen. Jag vill därför instämma i det som sagts
              och uppmana Bosse Ringholm att verkligen fundera igenom frågan.
              Är det klokt att inte så snabbt som möjligt ta hem de pengar från
              Bryssel som vi har rätt till? Det handlar ju om Sveriges pengar.
            </seg>
            <seg xml:id="i-b1e081278bb360bf-0">
              Sedan den fråga som jag inte fick något svar på: Varför behandlas
              Sveriges bönder illa av Sveriges regering? Så kan det inte fortsätta.
            </seg>
          </u>
          <note xml:id="i-dcfd47d541138a31-0">
            Anf. 20 ANITA BRODÉN (fp):
          </note>
          <u who="hakan_larsson_d5f45d" prev="cont" xml:id="i-b1bd007cca491784-1">
            <seg xml:id="i-7c65e434f96f115b-0">
              Fru talman! Jag vill börja med att citera jordbruksministern.
              I den förra debatten sade hon: Vi är tvungna att hitta åtgärder
              som innebär att vi kan hålla utgiftstaket. Vi ska ha de offentliga
              finanserna i balans under en konjunkturcykel. Vi lånar för närvarande
              för att klara budgeten, det är alldeles riktigt. Det gör vi för
              att klara sysselsättningen i ett läge där sysselsättningen inte
              följer konjunkturuppgången i övrigt.
            </seg>
            <seg xml:id="i-c476faa16ff00992-0">
              Folkpartiet har hela tiden tryckt på för att företagare ska få
              långsiktiga spelregler. Årsskiftet, just det datumet, är viktigt
              för företagare. Det är alldeles riktigt, som finansministern säger,
              att man kan använda hela januari månad till arealersättningsutbetalningen,
              medan man i fråga om andra ersättningar kan gå ända till maj månad.
              Därför undrar jag fortfarande: Vilket datum gäller? Har finansministern
              för avsikt att arbeta för att kunna skicka ut EU-medlen, att vidarebefordra
              och vidareförmedla dem, till jordbrukarna före årsskiftet?
            </seg>
          </u>
          <note type="speaker" xml:id="i-29a484302d64f491-0">
            Anf. 21 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-6764616bb2ac0ef3-1">
            <seg xml:id="i-40d785242a5db0cc-0">
              Fru talman! När jag växte upp fick jag lära mig att om man får
              en rimlig fråga är det också rimligt att försöka svara på den.
              Att uppenbart undvika att svara på sådana frågor uppfattas som
              både ohyfsat och inte minst obildat. Så är det åtminstone i våra
              trakter, men vi kanske är lite unika i Västbo i Jönköpings län.
              I sådana här sammanhang skapar det dessutom ett politikerförakt
              hos dem som betraktar ett skådespel där raka frågor ställs men
              inga svar ges. Finansministern ger verkligen ordet arrogans ett
              innehåll, och jag beklagar det.
            </seg>
            <seg xml:id="i-afbaa9ed40304f42-0">
              Jag kräver inte respekt för mig själv, vilket naturligtvis vore
              för mycket begärt. Men möjligen kunde finansministern visa någon
              respekt för Sveriges riksdag. Talmannen representerar svenska
              folket, och jag tror att de också tycker att ett svar borde lämnas.
            </seg>
            <seg xml:id="i-814648a6bb66849a-0">
              Jag ska ge finansministern en förnyad möjlighet att svara både
              hyfsat och redigt. Jag utgår från att kunskapen finns. Är EU-avgifterna
              dubbelredovisade i utgiftstaket? Varför har Sveriges bönder valts
              ut till att svara för budgetregleringen?
            </seg>
          </u>
          <note type="speaker" xml:id="i-6e4107df3a0b4eab-0">
            Anf. 22 Finansminister BOSSE RINGHOLM (s):
          </note>
          <u who="unknown" next="cont" xml:id="i-faaab87a5691b5a7-5">
            <seg xml:id="i-3aed84b2c36ddf06-0">
              Fru talman! Utgiftspartiet Centern är ett parti som varit med
              och fördärvat Sveriges statsfinanser och som trängtar efter att
              få komma tillbaka och fördärva dem.
            </seg>
            <seg xml:id="i-3fa8d4cbdfa03ce4-0">
              Vi har under tio års tid sanerat svensk ekonomi efter Centerns,
              Moderaternas, Folkpartiets och Kristdemokraternas härjningar i
              svensk offentlig ekonomi i början av 90-talet. När vi äntligen
              fått ordning på svensk ekonomi, skapat respekt och för sjunde
              året i rad klarat det så kallade utgiftstaket kräver Centerns
              riksdagsledamöter att vi ska spräcka utgiftstaket igen. Vill vi
              att sådana riksdagsledamöter ska ta ansvar för landets ekonomi
              i framtiden? Nej, spåren förskräcker.
            </seg>
            <seg xml:id="i-637146475d4e3218-0">
              När Birgitta Sellén hänvisar till andra länder och säger att
              de kan betala ut vill jag säga: Ja, det finns andra länder som
              spräcker sina utgiftstak, länder som inte sköter sin ekonomi,
              men det är ingenting för Sverige att ta efter. Det ska vara ordning
              och reda i svensk ekonomi, och så är det också. Det innebär att
              vi håller våra utgiftstak, vi håller våra budgetbestämmelser och
              vi varken dubbelredovisar eller på annat sätt ger en oriktig beskrivning
              av vår ekonomi.
            </seg>
            <seg xml:id="i-239225f0dfcb1256-0">
              Dessutom följer vi de spelregler som Europeiska unionen fastställt.
              Att stödet till jordbruket ska utbetalas i november, december
              och januari har EU bestämt. Och jordbruket är inte, som sagt var,
              någon statligt anställd näring utan det handlar om fria företagare
              som gör ett utomordentligt gott arbete och också får ett stort
              stöd av samhället och Europeiska unionen.
            </seg>
            <seg xml:id="i-211e7557d7717fb0-0">
              Vissa år har regeringen betalat ut stödet i december. Andra år
              har stödet betalats ut i januari. Det har varierat under årens
              lopp. Så kommer det säkert att vara också i fortsättningen, men
              vi kommer att hålla oss till regelverket. Vi kommer inte som Centerpartiet
              att hitta på ett eget regelverk och förespegla landets jordbrukare
              att några andra regel gäller än de som EU fastställt.
            </seg>
            <seg xml:id="i-115ce84f26b0b110-0">
              Jag vet att det finns en del som säger att andra länder betalar
              ut tidigare. Det har Sverige också gjort. Detta kan variera mellan
              åren. Samtidigt ser vi ett Europa där de flesta länder tyvärr
              har stora underskott i sina budgetar. Till dem hör inte Sverige.
              Åtminstone så länge centerpartister inte släpps in i regeringen
              ska vi i Sverige inte behöva ha stora underskott i våra ekonomier.
            </seg>
            <seg xml:id="i-02a7c2be5daaf8d2-0">
              Att Centerpartiet i början av den socialdemokratiska regeringsperioden
              19941998 tog ansvar ska det naturligtvis ha heder av, men det
              var ett annat Centerparti på den tiden. Dagens Centerparti, som
              är lierat med Moderata samlingspartiet, har inget som helst samband
              med det parti som en gång tog ansvar för svensk ekonomi. Dagens
              Centerparti är ett utgiftsparti som tycker att vi ska spräcka
              utgiftstaken.
            </seg>
            <seg xml:id="i-b33771131accd945-0">
              Jag vill gärna framhålla att regeringen har stor respekt för
              det arbete som görs inom jordbruksnäringen bland landets jordbrukare.
              Vi har föreslagit att sänka dieselskatten med 2 kr för jord- och
              skogsbruksmaskiner, och jag hoppas att riksdagen under hösten
              beslutar om detta. De två kronorna innebär att vi tillför jord-
              och skogsbruken över 700 miljoner kronor brutto; det blir drygt
              500 miljoner kronor netto. Det är ett starkt stöd till landets
              jordbruksnäring och skogsbruk.
            </seg>
            <seg xml:id="i-4e5c54617066e63a-0">
              Vi föreslår också att arvs- och gåvoskatten slopas, vilket är
              ett starkt önskemål bland annat hos jordbrukets företagare och
              andra småföretagare. Jag hoppas att kammaren kommer att fatta
              beslut även om detta. Också det ger ett starkt stöd till jordbruket.
            </seg>
            <seg xml:id="i-03a8ff66bfef55ff-0">
              Vidare föreslår vi att vi på andra områden exempelvis ska se
              till att ställa mer kapital till förfogande för de mindre företagen.
              Det gäller naturligtvis även jord- och skogsbrukens företag.
            </seg>
            <seg xml:id="i-b99099b3fa539e25-0">
              Jag kan slutligen konstatera att om vi också i fortsättningen
              ska ha ordning och reda i ekonomin får vi hålla oss till spelreglerna.
              Vi kan därför inte acceptera den form av utgiftsexplosion som
              Centerpartiet företräder.
            </seg>
          </u>
          <note xml:id="i-ed27d6fc6f4cc9e1-0">
            Anf. 23 BIRGITTA SELLÉN (c):
          </note>
          <u who="unknown" prev="cont" xml:id="i-3e9d1916e352792b-5">
            <seg xml:id="i-66c2731621e6f17a-0">
              Fru talman! Jag tror att publiken på åhörarläktaren säger: Tack,
              finansministern, för valtalet. Det är ju dem finansministern hela
              tiden vänder sig till.
            </seg>
            <seg xml:id="i-00af4a6397b4ed8d-0">
              Andra länder tar hem sina EU-pengar till en näring som de är
              rädda om. Om detta har här ställts frågor, men fortfarande har
              inga svar lämnats. Vi har inte pratat om att Sverige skulle ha
              andra regler än övriga EU-länder, men det vi säger verkar inte
              gå in. Vi säger att de andra länderna är måna om sin näring och
              ser till att ta hem pengarna så fort de någonsin kan medan Sverige
              gör tvärtom.
            </seg>
            <seg xml:id="i-b1c2865d19962a43-0">
              Jag kan inte låta bli att säga något om dieselskatten. Det sades
              så flott att det var fråga om 2 kr, men det blev ju bara 1:70.
              Det var väl den där tummetotten.
            </seg>
            <seg xml:id="i-8baa2f8bf7b747f1-0">
              Den ekonomiska situationen i svenskt jordbruk är sådan att det
              inte finns utrymme för de höjda kostnaderna i produktionen som
              de senarelagda utbetalningarna innebär för bönderna. De höjda
              kostnaderna i form av räntekostnader är en följd av att många
              bönder måste ta banklån för att betala räkningar. Eftersom utbetalningarna
              inte är en kostnad för Sverige borde ambitionen i stället vara
              att pengarna utbetalas så tidigt som möjligt för att på så sätt
              bidra till den samhällsekonomiska utvecklingen i stället för att
              motverka den.
            </seg>
            <seg xml:id="i-52b6ee14b64ae822-0">
              En långsiktig lösning av hanteringen av EU-ersättningar måste
              genomföras. Det är inte rimligt att en hel näring årligen ska
              sväva i ovisshet om när den får sina EU-ersättningar. En jordbrukare
              sade bland annat så här: När vi bönder ska fylla i EU-ansökningarna
              är allt så petnoga. Då kan minsta lilla fel betyda att vi missar
              stora bidrag. Men när vi ska få våra pengar är det inte så noga
              längre.
            </seg>
            <seg xml:id="i-b4b3a77811b5a074-0">
              Jag vet att finansministern gillar mjölk. Jag hoppas att det
              är svensk mjölk som ministern vill ha även i fortsättningen. Visa
              det genom att säga några goda ord om jordbruksnäringen.
            </seg>
          </u>
          <note type="speaker" xml:id="i-7389fe454a44cbb3-0">
            Anf. 24 STAFFAN DANIELSSON (c):
          </note>
          <u who="staffan_danielsson_d90690" xml:id="i-b981cd9f6818fd97-2">
            <seg xml:id="i-1f1882cd1c514dcd-0">
              Fru talman! Finansministern höjer rösten och svarar inte på våra
              frågor. Det här är inget torgmöte, finansministern. Det är en
              allvarlig diskussion i Sveriges riksdag. Jag ska verkligen försöka
              att hålla den på det planet.
            </seg>
            <seg xml:id="i-02238590be39654e-0">
              Jag och Centerpartiet är fullständigt överens med det som finansministern
              nu säger fastän han inte handlar så. Staten ska sköta sin ekonomi
              och ha en rejäl buffert i statsbudgeten så att man slipper sådana
              här situationer. Det är fullständigt förenligt för mig och Centern
              att hävda att vi ska göra det, men vad gäller den här lilla delen
              måste Sverige ta hem böndernas pengar från Bryssel och inte låta
              dem ligga kvar därnere.
            </seg>
            <seg xml:id="i-b7b8d4a65aca1056-0">
              Lantbruket och livsmedelsproduktionen betyder mycket för Sverige
              både ekonomiskt och ekologiskt. I dag är lönsamheten mycket pressad
              i näringen. Det tillsammans med den radikala frikopplingen av
              EU-ersättningarna från kravet på produktion gör att risken är
              mycket stor. Jag är allvarligt oroad att världens bästa livsmedelsproduktion
              riskerar att minska kraftigt och i praktiken flytta utomlands.
            </seg>
            <seg xml:id="i-a6da60d4fe6e4eec-0">
              Det är bra att regeringen äntligen sänker dieselskatten en del.
              Men tyvärr neutraliseras den positiva signalen till stor del av
              att Europas enda handelsgödselskatt cementeras. Det vi nu har
              diskuterat handlar inte om lika stora pengar. Men det uppfattas
              ändå bland hårt pressade småföretagande bönder som en tydlig signal
              om hur regeringen ser på och behandlar sin jordbruksnäring i jämförelse
              med övriga EU-länder. Det skadar både småföretagandet och jordbruket
              att ni agerar så här, finansministern.
            </seg>
            <seg xml:id="i-9e61dfef5494aec2-0">
              Jag vill slutligen med stort allvar uppmana regeringen att ta
              hem mjölkböndernas pengar som ligger klara sedan i går i Bryssel
              och de övriga ersättningarna innan november månads slut. Det kostar
              inte Sverige ett dugg. Varför vill finansministern skjuta upp
              hemtagandet av böndernas pengar? Den stora vinnaren är EU som
              tjänar räntemiljoner. De stora förlorarna är Sveriges bönder som
              till skillnad från sina EU-kolleger drabbas av stora räntekostnader
              och likviditetsproblem.
            </seg>
            <seg xml:id="i-d788e22ed584e8f7-0">
              Vad är det för politik från en regering som är tillsatt att tjäna
              Sveriges intressen och faktiskt även dess bönders intressen?
            </seg>
          </u>
          <note type="speaker" xml:id="i-06f6371fffd92816-0">
            Anf. 25 ANNIKA QARLSSON (c):
          </note>
          <u who="annika_qarlsson_6d41d7" xml:id="i-b2a244223d328439-0">
            <seg xml:id="i-ed79325c55b75e6a-0">
              Fru talman! Jag satt på mitt rum och lyssnade till debatten och
              kunde inte låta bli att gå hit.
            </seg>
            <seg xml:id="i-2b946c4347b79cf0-0">
              Runtomkring i Sverige finns en mängd småföretagare som sliter
              hårt med ett stort engagemang för att förverkliga sina idér. De
              skapar levebröd för sig själva, för dem som är anställda och framför
              allt för staten. Deras förutsättningar ska vara klara spelregler.
              De ska veta vad som gäller.
            </seg>
            <seg xml:id="i-d58770d12977b37e-0">
              I det här fallet handlar det om enorma pengar för en till antalet
              liten näring. Den ska stå för hela ansvaret att hålla Sveriges
              budget i balans. Vi har nu hört Ringholm tala om vilket utgiftsparti
              jag och mina kamrater tillhör. Jag skulle vilja glädja finansministern
              med att lägga fram ett helt annat förslag som kanske tilltalar
              dig, även om jag inte håller med om det du har sagt förut.
            </seg>
            <seg xml:id="i-5a765399ae4a48a2-0">
              I debatten är det väldigt lätt att man ställer jordbrukarna mot
              statsanställda, eller jordbrukarna mot dem som ska få sina barnbidrag.
              Det är ett tecken på hur frustrerad man känner sig över detta.
              Men det finns en annan del. Vi skulle kunna gå in och solidariskt
              visa att vi ser att jordbrukarna har en tuff situation.
            </seg>
            <seg xml:id="i-f9e480f19f4aa8b9-0">
              Det handlar om din och min lön. Det kan vara lite väl nätt att
              göra några förändringar i oktober. Men jag ställer mitt arvode
              till förfogande för november och december för att visa att jag
              är solidarisk med dem som får ännu tuffare förutsättningar. Jag
              undrar om Ringholm ställer upp på detsamma.
            </seg>
          </u>
          <note type="speaker" xml:id="i-972559535f9c9a10-0">
            Anf. 26 Finansminister BOSSE RINGHOLM (s):
          </note>
          <u who="unknown" xml:id="i-d9813b8bbc806e0b-1">
            <seg xml:id="i-0755c9912abaec66-0">
              Fru talman! Utgiftspartiet Centerpartiet är ibland ett populistiskt
              parti. Det fick vi alldeles nyss bekräftat.
            </seg>
            <seg xml:id="i-09a6fe9d46d395e7-0">
              Den svenska regeringen tar hem varenda krona från Bryssel och
              Europeiska unionen som vi är berättigade att använda för det svenska
              jordbruket. Ingen svensk jordbrukare behöver vara orolig för att
              man inte får ut precis allt vi kan ta ut från Europeiska unionen
              i form av de medlemsavgifter vi har betalat in och som ska återgå
              till jordbruket.
            </seg>
            <seg xml:id="i-ca1a4d22c9cdc17e-0">
              Vi har dessutom särskilt uppmärksammat det svenska jordbruket.
              Vi har inte bara, som centerpartisterna säger här, talat väl om
              det svenska jordbruket. Det räcker inte att tala väl om det svenska
              jordbruket. Det är inte tillräckligt. Vi har gjort aktiva insatser
              för att stödja det svenska jordbruket.
            </seg>
            <seg xml:id="i-ba04d9c11b3f35d5-0">
              Vi sänker dieselskatten med 2 kr från årsskiftet. Det kostar
              700 miljoner kronor. Vi tar bort arvs- och gåvoskatten. Det kostar
              2½ miljard kronor. Det kommer många svenska jordbrukare att ha
              stor nytta och glädje av. Det har varit ett starkt önskemål från
              småföretagen och jordbrukets organisationer och företag.
            </seg>
            <seg xml:id="i-bbb8ea4b63cfe54f-0">
              Vi talar inte bara väl om jordbruket. Vi gör också aktiva insatser.
              Men det som är skillnaden mellan regeringen och Centerpartiet
              är att vi också gör det i ett läge med respekt för utgifterna
              och utgiftstaket. Vi föröder inte svensk ekonomi en gång till
              som skedde med regeringen Bildt i början på 90-talet.
            </seg>
            <seg xml:id="i-48f47b414dd2ebe0-0">
              Vi vill inte ha tillbaka den ekonomin en gång till. Det är därför
              vi varnar Centerpartiet och alla andra för att gå i armkrok med
              Moderaterna och Bildts efterträdare, som är vårdslösa med våra
              skattepengar.
            </seg>
            <seg xml:id="i-06a89a7ba61108be-0">
              Jag vill till sist säga att det inte är Sveriges jordbrukare
              som löser Sveriges utgiftstryck. Det är alla som får ta del av
              det. Det är utbildning, forskning, försvaret och biståndet. Alla
              bidrar till att vi ska sköta ekonomin i fortsättningen. Det tycker
              jag är ett viktigt budskap. Det borde Centerpartiet också tänka
              på.
            </seg>
          </u>
          <note type="speaker" xml:id="i-acfbf0c01274ec55-0">
            Anf. 27 ANNIKA QARLSSON (c):
          </note>
          <u who="annika_qarlsson_6d41d7" xml:id="i-b2a244223d328439-1">
            <seg xml:id="i-f570f9a7d132697c-0">
              Fru talman! Jag kan till hundra procent hålla med om att det
              var populistiskt. Regeringens förslag är också populistiskt. Det
              man gör när man låter en näring stå för så stor del som 8,3 miljarder
              för att hålla budgeten i balans är att vara populistisk fast i
              andra grupper. På det sättet är vi precis lika goda kålsupare.
            </seg>
            <seg xml:id="i-8a14af2e79ca6feb-0">
              Vi har jordbrukare hemma som har gått till Skatteverket och begärt
              uppskov. Jag hoppas att det klara besked som kommer därifrån inom
              kort kommer att vara att de självklart får anstånd. De ska inte
              behöva betala skatt för de pengar som de inte har fått ut eller
              kommer att få ut under det här året.
            </seg>
            <seg xml:id="i-cda56bb5e527fd25-0">
              Jag tycker också att det finns ett renlighetskrav för Ringholm
              när han har stått här och i tre eller fyra inlägg talat om hur
              utgiftspartiet Centerpartiet agerat tillsammans med sina borgerliga
              kamrater. Jag tror inte att det har undgått någon hur situationen
              såg ut när vi tog över 1991 och regerade fram till 1994.
            </seg>
            <seg xml:id="i-5844d65cb1ed7128-0">
              Vi har också varit med och sanerat svensk ekonomi. Sedan har
              Socialdemokraterna lyckats köra den i botten igen. Vi befinner
              oss i samma situation i många avseenden som vi gjorde då. Vi lånar
              pengar till vår välfärd.
            </seg>
            <seg xml:id="i-1ad28358d1d002c1-0">
              Jag återkommer till mitt krav. Är finansministern beredd att
              lämna lönen för november och december innestående som ett solidaritetstecken
              till Sveriges jordbrukare?
            </seg>
          </u>
          <note type="speaker" xml:id="i-bd0a1455a608be17-0">
            Anf. 28 Finansminister BOSSE RINGHOLM (s):
          </note>
          <u who="unknown" xml:id="i-d9813b8bbc806e0b-2">
            <seg xml:id="i-aad485b389f268d0-0">
              Fru talman! Ibland måste man också lyssna på svaren när man ställer
              frågor. Ibland måste man faktiskt hålla sig till de korrekta uppgifterna.
              Här talar vi inte om ett stöd på några 8 miljarder kronor som
              det diskuteras om det ska betalas ut i november, december eller
              januari, som nämndes här i senaste inlägget.
            </seg>
            <seg xml:id="i-29e12a9742142d30-0">
              Det handlar om ett par miljarder kronor. Vi måste vara korrekta.
              Vi kan inte som Annika Qarlsson stå här och säga att vi har samma
              situation just nu som 1994. Då var Sveriges statsfinanser fullkomligt
              sönderkörda, vi hade ett underskott på över 10 % av bruttonationalprodukten
              och statsskulden var på hundratals miljarder kronor. Det är genant
              om Annika Qarlsson har den uppfattningen. Det är utomordentligt
              allvarligt om man gör ett sådant påstående, som har alla fel som
              man kan åstadkomma. Då får man faktiskt gå hem och försöka titta
              efter lite bättre i böckerna.
            </seg>
          </u>
          <note xml:id="i-5145cd2e464544d0-1">
            Överläggningen var härmed avslutad.
          </note>
          <note xml:id="i-204ac071193ff90f-0">
            8 § Svar på interpellation 2004/05:34 om remissrätten för företagsläkare
          </note>
          <note type="speaker" xml:id="i-74444385ddd88c90-0">
            Anf. 29 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-6acc3a287a068736-0">
            <seg xml:id="i-1856a3c4964db9c5-0">
              Fru talman! Tomas Högström har frågat mig vilka åtgärder jag
              avser att vidta vad gäller förslag till förändring av regelverket
              så att patienter slipper komma i kläm genom att företagsläkare
              inte kan remittera patienter till sjukgymnaster.
            </seg>
            <seg xml:id="i-e5265e339c615244-0">
              Landstingen kan i stor utsträckning själva sätta upp regler för
              i vilka fall remiss krävs för att en patient ska få tillgång till
              viss landstingssubventionerad hälso- och sjukvård. Det är till
              exempel vanligt i många landsting att det krävs en remiss från
              läkare för att en patient ska få tillgång till subventionerad
              sjukgymnastbehandling. Remiss får dock inte krävas för läkarvård
              inom specialistkompetenserna barnmedicin, gynekologi eller psykiatri.
            </seg>
            <seg xml:id="i-37fecdcb8f84bcd5-0">
              Landstingen kan vidare även besluta om vilka regler som ska gälla
              när företagshälsovården eller annan privatpraktiserande hälso-
              och sjukvårdspersonal som inte har offentlig finansiering remitterar
              patienter till den allmänna hälso- och sjukvården. Jag vet att
              reglerna skiljer sig i olika delar av Sverige när patienter remitteras
              från företagshälsovården till den offentligfinansierade sjukvården.
            </seg>
            <seg xml:id="i-cbfe37b2e8f28562-0">
              Ett landsting kan till exempel sätta upp regler rörande rätten
              till ersättning från landstinget för röntgen och laboratorieundersökningar.
              Landstinget i Uppsala har ställt upp som krav på företagshälsovården
              att de själva ska kunna erbjuda sjukgymnastik. Om de inte kan
              erbjuda sådan behandling har företagshälsovården ingen rätt till
              landstingssubventionerad medicinsk service.
            </seg>
            <seg xml:id="i-bc17b6be585efc5b-0">
              Jag tänker inte närmare kommentera de regler som landstinget
              i Västmanland har ställt upp när det gäller företagshälsovård
              och sjukgymnastik. I sammanhanget vill jag emellertid påpeka att
              regeringen i juni 2003 tillsatte en särskild utredare med uppgift
              att se över vissa frågor som gäller företagshälsovård. Utredningen
              omfattar frågor om när och hur krav ska kunna ställas på att en
              arbetsgivare anlitar företagshälsovård. Den ska behandla frågan
              om utbildning av företagshälsovårdspersonal, liksom kvalitetssäkring
              av företagshälsovården. Därtill ska den ta upp samverkan mellan
              företagshälsovården, landstingens sjukvård och försäkringskassan
              samt hur den särskilda kompetens som finns inom företagshälsovården
              bättre ska kunna utnyttjas i sjukskrivnings- och rehabiliteringsprocessen.
              Uppdraget ska redovisas senast den 1 december 2004.
            </seg>
            <seg xml:id="i-7c64b7f71ec9e120-0">
              På olika håll, exempelvis i Värmland, har man prövat samverkan
              genom avtal mellan företagshälsovård, landstingets sjukvård och
              försäkringskassan. Företagshälsovården kompletterar primärvården
              och försäkringskassan med specialkunskaper om rehabilitering och
              arbetsmedicin. I gengäld får företagshälsovården remissrätt till
              specialistfunktioner, tillgång till röntgen, laboratorier etcetera.
              Företagshälsovården ersätts för första besök och för besök efter
              remiss. Frågan om en vidare tillämpning av denna eller liknande
              modeller ligger inom det nämnda utredningsuppdraget. Häri ligger
              också frågan om vilka åtgärder som är möjliga och lämpliga för
              att sådana avtal ska komma till stånd.
            </seg>
            <seg xml:id="i-dabc1a6f126b79d8-0">
              Frågor kring företagshälsovårdens organisation och arbetssätt
              i stort bör ställas till ansvarigt statsråd för sådana frågor,
              Hans Karlsson.
            </seg>
          </u>
          <note type="speaker" xml:id="i-0dce3fae95663c10-0">
            Anf. 30 TOMAS HÖGSTRÖM (m):
          </note>
          <u who="tomas_hogstrom_cefc40" xml:id="i-5fb10e3d674e7d8d-0">
            <seg xml:id="i-d829b05a29f6f23f-0">
              Fru talman! Inte blev det tydligare vad statsrådet vill efter
              att vi har tagit del av statsrådets svar. Jag ska därför vara
              extra tydlig, och fråga så här: Vad vill statsrådet? Vilken åsikt
              har statsrådet? Vad anser statsrådet? Vad tänker statsrådet göra
              med anledning av de problem jag redovisar i min interpellation,
              nämligen att landstinget i Västmanland har beslutat att privata
              sjukgymnaster med så kallat samverkansavtal från och med den 1
              oktober inte längre får ersättning för de behandlingar som ges
              efter remiss från företagsläkare? Det är problemet.
            </seg>
            <seg xml:id="i-02ee7010a443a15e-0">
              Min fråga ställs med anledning av faktiska händelser i en del
              av landet, där man också tar stöd i en lag.
            </seg>
            <seg xml:id="i-8fb9a86730fd2325-0">
              Som statsråd är det väl rimligt att man redovisar vad man har
              för avsikt att genomföra under den tid man innehar uppdraget?
              Det är åtminstone min förhoppning. Jag har trott att det också
              är de flestas inställning när man går in och åtar sig uppdraget
              som statsråd att man avser att göra förändringar.
            </seg>
            <seg xml:id="i-2a02c0356ad32653-0">
              Nu kanske statsrådet är mer av en systemkramare än vad jag någonsin
              kommer att bli, men trots det var det min förhoppning att statsrådet
              åtminstone i det här specifika fallet ville redovisa någon åsikt
              och någon vilja till förändring. Så här kan det nämligen inte
              få fortsätta att vara!
            </seg>
          </u>
          <note type="speaker" xml:id="i-065779ba03b74b09-0">
            Anf. 31 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-6acc3a287a068736-1">
            <seg xml:id="i-c44ea720dd049b9b-0">
              Fru talman! Min uppfattning är att det är en rimlig ordning att
              det är landstingen som styr över vilka regler som ska gälla för
              remisskrav. Jag har inte för avsikt att ta initiativ till några
              förändringar i nuläget.
            </seg>
            <seg xml:id="i-a137ee41b2d6dfcf-0">
              Däremot tycker jag att det är viktigt att vi utformar företagshälsovården
              så att den kompetens som finns inom företagshälsovården på bästa
              sätt kan användas när det gäller framför allt rehabilitering av
              den som är sjukskriven. Då kan frågan om sjukgymnastik vara aktuell.
            </seg>
            <seg xml:id="i-1a26c5540a36b3f9-0">
              Nu finns det en utredning som inom kort blir klar och som särskilt
              har fått i uppgift att ta hänsyn till situationen såsom den har
              beskrivits i Värmland, där man har prövat samverkan mellan företagshälsovården,
              landstingets sjukvård och försäkringskassan. Där är det så att
              företagshälsovården kompletterar primärvården och försäkringskassan
              med specialkunskaper om rehabilitering och arbetsmedicin. I gengäld
              får företagshälsovården remissrätt till specialistfunktioner,
              tillgång till röntgen och laboratorier etcetera.
            </seg>
            <seg xml:id="i-200d2112bece4c57-0">
              Jag tycker att det verkar vara en bra ordning. Utredarna har
              till uppgift att titta på om den här så kallade Värmlandsmodellen
              kan användas på fler ställen, och om det i så fall krävs några
              åtgärder som är möjliga och lämpliga för att den modellen ska
              kunna användas över hela landet. Vi avvaktar utredningen, men
              den faller inte under mitt ansvarsområde utan under statsrådet
              Hans Karlsson.
            </seg>
          </u>
          <note type="speaker" xml:id="i-f8d3a364097f902d-0">
            Anf. 32 TOMAS HÖGSTRÖM (m):
          </note>
          <u who="tomas_hogstrom_cefc40" xml:id="i-5fb10e3d674e7d8d-1">
            <seg xml:id="i-d09c28727677ad06-0">
              Fru talman! Statsrådet sade att vi ska ta vara på den kompetens
              som finns hos företagsläkare och sjukgymnaster. Det gäller i allra
              högsta grad också privata sjukgymnaster. Det blir lite förunderligt
              när statsrådet samtidigt skickar signaler om att hon inte tänker
              kommentera ett missförhållande som råder. Missförhållande var
              inte statsrådets uttryck utan mitt; det ska jag vara tydlig med.
              Men detta är en åsikt som jag delar med många som är verksamma
              och som kan ta del av verksamheten som den är utformad i landstinget
              i Västmanland.
            </seg>
            <seg xml:id="i-503299bc6f058b6c-0">
              Konsekvensen av detta är ett slag mot de privatpraktiserande
              sjukgymnaster som bedriver sin verksamhet. Det är också ett slag
              mot företagsläkarnas möjligheter att förskriva behandlingar. Sist
              som slutligen är det också i det här fallet patienterna som drabbas
              genom att deras möjligheter att få del av vad som synes vara en
              självklar rättighet för andra beskärs på det här sättet.
            </seg>
            <seg xml:id="i-adbd2ad75280817a-0">
              Landstinget i Västmanland intar en särställning i det här fallet,
              och säger sig göra det med stöd av lag. Då är det väl rimligt
              att vi ändrar lagen, eller vad tycker statsrådet?
            </seg>
          </u>
          <note type="speaker" xml:id="i-e1638c6097ee8cdb-0">
            Anf. 33 Statsrådet YLVA JOHANSSON (s):
          </note>
          <u who="mikael_johansson_ec52c2" xml:id="i-6acc3a287a068736-2">
            <seg xml:id="i-d4c9b35b9591d8b2-0">
              Fru talman! Såsom jag förstår situationen i Västmanland har landstinget
              möjlighet att själv fatta beslut om vilka regler som ska gälla
              för remisskrav inom vården. Man kan självfallet ha olika uppfattningar
              om hur detta bör utformas och vad som ger bäst effekt och bäst
              resultat. Men som jag förstår frågan är det inte en fråga som
              kräver någon lagändring. Jag är inte heller beredd att ta initiativ
              till någon sådan.
            </seg>
          </u>
          <note type="speaker" xml:id="i-0efb078c6f292df5-0">
            Anf. 34 TOMAS HÖGSTRÖM (m):
          </note>
          <u who="tomas_hogstrom_cefc40" xml:id="i-5fb10e3d674e7d8d-2">
            <seg xml:id="i-e00aca5a0b1b0b23-0">
              Fru talman! Vi kan också ställa oss frågan i ett nationellt perspektiv
              där vi hävdar likvärdighet och rätt till likvärdig vård på lika
              villkor. Det kan väl vara rimligt att också fråga sig varför man
              inte i ett landsting ska få samma möjligheter som ges i ett annat
              landsting.
            </seg>
            <seg xml:id="i-8e00bb8feff034b8-0">
              Här tillämpas det särregler för privata sjukgymnaster som i samverkan
              med företagsläkare vill jobba för att rehabilitera patienter.
              Dessa regler tillämpar man tydligen med stöd av statsrådet. Samtidigt
              har regeringen själv den målsättningen att man ska halvera kostnaderna
              för sjukskrivningarna. Om man ska lyckas med det, förutsätter
              det väl också att man lyckas få en fungerande vårdkedja.
            </seg>
            <seg xml:id="i-52854055e1220cd1-0">
              Sedan kan man också ställa sig frågan, vilket jag tycker är i
              allra högsta grad rimligt, om inte verksamma sjukgymnaster och
              företagsläkare ska få agera på lika villkor. Det tycker jag är
              en i allra högsta grad rimlig regel som bör gälla nationellt.
              När lagen ger ett sådant utrymme förutsätter det att lagen ändras.
            </seg>
          </u>
          <note type="speaker" xml:id="i-04d5a1b9b1e5279e-0">
            Anf. 35 Statsrådet YLVA JOHANSSON (s):
          </note>
          <u who="mikael_johansson_ec52c2" next="cont" xml:id="i-3277d059c15b5511-0">
            <seg xml:id="i-ee8b96d8d53ca510-0">
              Fru talman! Likvärdig vård på lika villkor brukar knappast vara
              ett kännetecken för Tomas Högströms parti. Jag tycker att det
              är oerhört viktigt att vi har en likvärdig vård på lika villkor.
              Detta behöver inte alltid innebära att reglerna för dem som ska
              utöva den vården ser likadana ut. Landstingen har möjlighet att
              göra prioriteringar, till exempel när man knyter entreprenadavtal.
              Landstingen kan också fatta sina prioriteringsbeslut när det gäller
              frågan om hur man vill hantera remisstvånget. Det är en möjlighet
              som landstingen har, och som jag anser också fortsättningsvis
              ligger inom landstingens kompetensområde. Där har vi möjlighet
              till en demokratisk styrning och att påverka den prioritering
              man vill göra i respektive landsting.
            </seg>
          </u>
          <note xml:id="i-5145cd2e464544d0-2">
            Överläggningen var härmed avslutad.
          </note>
          <note xml:id="i-7ddad7332dad6b2c-0">
            Ajournering
          </note>
          <note xml:id="i-4f120a784b1359e9-0">
            Kammaren beslutade kl. 15.02 på förslag av andre vice talmannen
            att ajournera förhandlingarna till kl. 18.00.
          </note>
          <u who="mikael_johansson_ec52c2" prev="cont" xml:id="i-174bb42853f310f0-0">
            <seg xml:id="i-b423d2166e7ef16e-0">
              Återupptagna förhandlingar
            </seg>
          </u>
          <note xml:id="i-be71a23151ed378c-0">
            Förhandlingarna återupptogs kl. 18.00.
          </note>
          <note xml:id="i-26c3511a6eb3aa60-0">
            9 § Svar på interpellationerna 2004/05:14, 15, 21 och 28 om flyktingmottagandet
            i kommunerna
          </note>
          <note type="speaker" xml:id="i-f8c69a1a462de538-0">
            Anf. 36 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-0">
            <seg xml:id="i-fce6cfc9d1753d5b-0">
              Herr talman! Rosita Runegrund, Lena Adelsohn Liljeroth, Anne-Marie
              Ekström och Annika Qarlsson har frågat mig dels vad jag avser
              att göra för att mottagandet av asylsökande bättre ska kunna integreras
              i kommunens verksamhet, dels vilka åtgärder jag avser att vidta
              för att stödja goda exempel i kommunerna.
            </seg>
            <seg xml:id="i-67b14c4803e32b08-0">
              Jag har vid ett flertal tillfällen i riksdagen betonat kommunernas
              viktiga roll när det gäller mottagandet av asylsökande. Kommunerna
              ansvarar främst för förskola, skola och skolbarnomsorg till asylsökande
              barn och vissa insatser enligt socialtjänstlagen. För asylsökande
              ensamkommande barn har kommunerna ett särskilt ansvar till exempel
              för att utse gode män. Genomförandet av flera insatser inom asylmottagandet
              utgör därmed redan i dag en integrerad del i kommunernas verksamhet.
            </seg>
            <seg xml:id="i-c095aed6f80db5bf-0">
              Staten har huvudansvaret för mottagandet av asylsökande. Det
              innebär bland annat ett ansvar att erbjuda lämpligt boende för
              de asylsökande som inte kan ordna ett boende på egen hand. Det
              statliga huvudansvaret innebär dessutom att Migrationsverket prövar
              frågan om ekonomiskt bistånd till asylsökande som inte kan försörja
              sig själva. Därutöver ska verket ge de asylsökande möjlighet att
              delta i organiserad verksamhet, till exempel svenskundervisning.
              Migrationsverket har en viktig uppgift att på ett flexibelt och
              kostnadseffektivt sätt organisera och planera mottagandet utifrån
              variationer i antalet asylsökande.
            </seg>
            <seg xml:id="i-51a54a46b7f8260e-0">
              Jag avser inte i nuläget att föreslå några större förändringar
              i den nuvarande ansvarsfördelningen mellan stat och kommun när
              det gäller mottagandet av asylsökande. Enligt kommunallagen har
              kommunerna inte rätt att på entreprenad för Migrationsverkets
              räkning driva ett anläggningsboende för asylsökande. Däremot har
              kommunerna med stöd av bland annat socialtjänstlagen ett visst
              ansvar för alla som vistas i kommunen oavsett om de är asylsökande
              eller inte.
            </seg>
            <seg xml:id="i-98dfc2cf0558b3f9-0">
              Så till frågan vad jag avser att göra för att stödja goda exempel
              i kommunerna. Jag vill här understryka att samarbetet mellan stat
              och kommun är viktigt för ett väl fungerande mottagande av asylsökande.
              Jag är därför mycket positiv till det engagemang för mottagandet
              som finns i flera kommuner. Migrationsverket ansvarar dock för
              att tillsammans med kommunerna hitta former för samarbete och
              för att sprida kunskap om goda exempel från kommunerna.
            </seg>
            <seg xml:id="i-cccef26dbf48627d-0">
              Talmannen meddelade att Lena Adelsohn Liljeroth (m) som framställt
              interpellation 2004/05:15 inte skulle delta i debatten.
            </seg>
          </u>
          <note type="speaker" xml:id="i-dae35df97edb4d85-0">
            Anf. 37 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-8deec1c36b06e6ae-0">
            <seg xml:id="i-6637af0419cb2875-0">
              Herr talman! Jag sitter inte i socialförsäkringsutskottet, och
              jag har heller inte tidigare varit uppe i debatt med migrationsministern.
              Jag ska också ärligt säga att jag inte har lyssnat alla de gånger
              som Barbro Holmberg har varit här i kammaren och delgett dess
              ledamöter vad hon anser om kommunernas viktiga roll.
            </seg>
            <seg xml:id="i-d697fe20dc851b07-0">
              Jag var med vid besöket hos kommunalrådet i Skinnskatteberg,
              och det var ett ord från kommunalrådet som jag fäste mig vid.
              Det är det som jag i denna debatt vill delge talmannen. Kommunalrådet
              sade att de asylsökande var en resurs. Det är något mycket fint
              att en människa är en resurs, och det här kommunalrådet såg människan.
            </seg>
            <seg xml:id="i-360f0ab81c94da97-0">
              Vi kristdemokrater vill vara med om att bygga ett samhälle där
              alla behövs, där alla har en uppgift och där alla har samma rättigheter
              och skyldigheter. För att skapa en ökad delaktighet i samhället
              krävs det dels att människor har makt över sin vardag, dels att
              de får ett personligt ansvar i vardagslivet, dels att man som
              individ eller tillsammans med andra har möjlighet att påverka
              samhället omkring sig.
            </seg>
            <seg xml:id="i-5bdefb40c1b2c8b9-0">
              Vi tycker att det är dags att gå från ett omhändertagande till
              vardagsmakt. Utgångspunkten är regeringens politik när det gäller
              asylmottagning, och jag tycker inte att den kan frikopplas från
              integrationen. Utgångspunkten är att det finns något problem och
              att det är något som är sjukt som måste behandlas, men man ser
              inte det friska.
            </seg>
            <seg xml:id="i-a45e96df94ece719-0">
              Jag tycker att vi såg lite av det, herr talman när vi var i Skinnskatteberg.
              Vi såg att det var någon som brydde sig, någon som såg det friska.
            </seg>
            <seg xml:id="i-f05b3c27a5f084d0-0">
              Den utveckling som äger rum i dag kan kallas ett resultat av
              den sociala ingenjörskonsten. Vi har en samhällsstruktur där individerna
              lätt blir objekt för samhällsingenjörernas åtgärder. De så kallade
              utsatta grupperna ska behandlas eller på något sätt åtgärdas.
              Det märks inom socialtjänsten och i mottagningen av flyktingar.
              Det är specialisten som har huvudrollen, inte en familj med starka
              och välutbildade vuxna som har rest runt kanske halva jordklotet
              och kommit till Sverige. Vi träffade på sådana även i Skinnskatteberg,
              men de får sitta passivt och vänta innan de antas kunna sköta
              ett jobb eller klara sig på egen hand.
            </seg>
            <seg xml:id="i-5229afdf09cc02ca-0">
              Herr talman! Omhändertagandeperspektivet måste brytas, och det
              som jag mest saknar i svaret från migrationsministern är ett besked
              när vi frågar henne vad hon tänker göra. En invandrare ska inte
              automatiskt behandlas som någon som är i behov av hjälp. Människor,
              infödda svenskar eller sådana som kommer till vårt land, ska behandlas
              som en resurs, och därför är makten över den egna vardagen viktig.
            </seg>
            <seg xml:id="i-8ef28bb48b5186cb-0">
              Snabba ingångar på arbetsmarknaden, valfrihet i skola och barnomsorg
              samt enklare regler för företagare skapar vardagsmakt, men den
              är en rättighet som många i dag är bestulna på. Därför är min
              fråga till migrationssministern vad hon avser att göra för att
              öka vardagsmakten för de asylsökande som kommer till sådana kommuner
              som är väl förberedda.
            </seg>
          </u>
          <note type="speaker" xml:id="i-e920fcd7907a16f7-0">
            Anf. 38 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-488ecd9ee322af80-0">
            <seg xml:id="i-a465737ed4707bd4-0">
              Herr talman! Jag tackar för svaret, men inte heller jag är nöjd
              med det svar som jag har fått. Den fråga som vi diskuterar i dag
              är viktig: hur man bor och vad man gör under den tid när man väntar
              på att få sina asylskäl prövade.
            </seg>
            <seg xml:id="i-c115ccbdc29b75a4-0">
              Ett boende som fungerar och där de asylsökande kan klara sig
              själva i största möjliga utsträckning är en förutsättning för
              att väntetiden inför ett beslut är acceptabel. Att dessutom få
              möjlighet att arbeta är väldigt viktigt. Att ha ett arbete under
              asylsökningstiden underlättar om och när man får uppehållstillstånd.
              Dessutom får man en möjlighet att försörja sig själv, vilket stärker
              självförtroendet.
            </seg>
            <seg xml:id="i-e45b018964d5a7e8-0">
              Herr talman! Det finns många särskilt mindre kommuner som gör
              ett väldigt bra arbete för att ordna både bostäder och arbete
              åt de asylsökande, och så är fallet i Skinnskatteberg, som nyligen
              fyra ledamöter besökte tillsammans. Kommunen har tagit ett stort
              ansvar för att se till att flyktingförläggningen har fått bra
              förutsättningar att fungera. Såväl politiker som tjänstemän, frivilliga
              organisationer och boende har solidariskt ställt upp när Migrationsverket
              behövt platser.
            </seg>
            <seg xml:id="i-87bc761f715ee86d-0">
              Man var missnöjd med att överenskommelsen gällde 250 asylsökande
              men att antalet asylsökande nu var mindre än hälften av detta
              antal. Man ville alltså ha fler asylsökande där. Skinnskattebergs
              kommun hade till exempel investerat i ett delvis EU-finansierat
              projekt för att finna former för att få ut de asylsökande i betalda
              vita arbetstillfällen av typen hushållsnära tjänster men också
              ströjobb inom näringslivet.
            </seg>
            <seg xml:id="i-e173950df0753172-0">
              Vi träffade flera personer som upplevde det som väldigt stimulerande
              att kunna jobba. De kunde försörja sig själva och ordna sitt eget
              boende.
            </seg>
            <seg xml:id="i-4ffe0df186e38f92-0">
              Herr talman! Även samverkan mellan ortsbefolkningen och asylsökande
              har fungerat bra, och de asylsökande har välkomnats att delta
              i olika typer av föreningsverksamheter.
            </seg>
            <seg xml:id="i-5ac8415f4ff100bc-0">
              Herr talman! Varför kan inte migrationsministern bidra till att
              tänka nytt?
            </seg>
            <seg xml:id="i-e6b132f1abb4668c-0">
              När det gäller de ensamkommande barnen har man diskuterat att
              kommunen ska ta hand om mottagandet och Migrationsverket ta hand
              om utredningen för att man inte ska sitta på två stolar: både
              utreda och sörja för det sociala. Kommunen har ju ändå ansvar
              för det sociala.
            </seg>
            <seg xml:id="i-5dd40795d039f3bd-0">
              Där kommuner så vill borde man hitta en lösning som gör att kommunen
              kan ta hand om driften av asylmottagningen.
            </seg>
            <seg xml:id="i-c304ff3195d98c3e-0">
              Herr talman! Det är säkert så att samverkan mellan kommuner och
              Migrationsverket fungerar tillfredsställande i dag på många håll,
              men det gör det inte överallt. I den aktuella kommunen har kommunledningen
              flera gånger begärt att få driva mottagningen i egen regi. Migrationsministern
              säger i svaret att hon inte kan tänka sig nu att kommunerna kan
              få ta hand om att driva en asylförläggning, men kan möjligtvis
              migrationsministern tänka sig det någon gång i framtiden, och
              när i så fall?
            </seg>
          </u>
          <note type="speaker" xml:id="i-9809453a3d75c43f-0">
            Anf. 39 ANNIKA QARLSSON (c):
          </note>
          <u who="annika_qarlsson_6d41d7" xml:id="i-b2a244223d328439-2">
            <seg xml:id="i-4fe27ffe8dc73c04-0">
              Herr talman! Vi är fyra stycken som har lämnat in var sin interpellation
              formen är ju sådan. Ministern får det lite enklare och kan lämna
              ett svar. Det jämnar väl ut sig, för nu i debatten är vi fyra
              som kan debattera.
            </seg>
            <seg xml:id="i-2286abee430fc964-0">
              Jag ringde och pratade med en centerpartist i Skinnskatteberg
              för att få ytterligare en bild av det som vi var i Skinnskatteberg
              och såg, och hans första sammanfattande kommentar var att det
              funkar bra. Det tycker jag sade rätt mycket. Han sade att det
              har varit mycket ideellt engagemang. Man har startat kafé dit
              de asylsökande har kunnat komma. Man har haft mötesplatser för
              möten mellan dem som bor i Skinnskatteberg och dem som förhoppningsvis
              inte är på genomresa, det vill säga de som söker asyl och hoppas
              att få stanna. Man har haft väldigt goda kontakter med företagarna
              så att de asylsökande har kommit ut i praktik. Man har haft ett
              väldigt gott samarbete med skolan och så vidare.
            </seg>
            <seg xml:id="i-8a43aa738d6eb176-0">
              Det man också har sett är att det har öppnat upp och förändrat
              attityder i samhället. Där det kanske fanns en oro i början finns
              det nu personer bakom begreppen flyktingar och invandrare. Det
              har alltså blivit en positiv utveckling av klimatet i samhället,
              och jag tror att det kanske är lite unikt, just för att det inte
              är ett så stort ställe. Det har inte varit så anonymt, utan de
              som har kommit har blivit personer, personligheter och också privat
              bekanta med dem som bor och verkar i Skinnskatteberg som bofasta.
              Man ser dem också verkligen som en resurs, och de flyter naturligt
              in i samhällsbilden. Man kan också se rent kulturellt att det
              här har tillfört enormt mycket.
            </seg>
            <seg xml:id="i-b4b294502230642d-0">
              I vår partimotion säger vi att asylmottagandet i dag sker på
              ett fåtal enheter. De flesta av enheterna ligger i närheten av
              storstäder i södra Sverige, och belastningen på dessa enheter
              är hög. Därför har vi kommit fram till att vi tycker att det finns
              all anledning att decentralisera flyktingmottagandet så att vi
              får en jämn fördelning av antalet asylsökande i hela Sverige.
              Självklart måste det vara ett kvalitetssäkert mottagande vart
              man än kommer, både för att de asylsökande ska få tillgång till
              det svenska samhället på ett bättre sätt, men också för att hela
              Sverige ska få möjlighet att leva.
            </seg>
            <seg xml:id="i-1a0bd43ddce9b6ed-0">
              Det man efterlyser i Skinnskatteberg är just att få ta ett lite
              större ansvar än det man har i dag för att kunna göra bättre insatser
              även om det inte riktigt blir ett helhetsperspektiv: Det finns
              ju fortfarande en del ansvar som självklart ligger kvar på staten
              och Migrationsverket. Men det är ytterligare något som man känner
              skulle underlätta deras verksamhet och göra att det blev en ännu
              bättre flyktingmottagning.
            </seg>
            <seg xml:id="i-b0d46fe0fa8abe04-0">
              I svaret säger migrationsministern att hon vid flera tillfällen
              här i riksdagen betonat kommunernas viktiga roll, och det är positivt.
              Men min fråga blir ändå denna: Frågan är om migrationsministern
              verkligen vill någonting med det hon betonar.
            </seg>
          </u>
          <note type="speaker" xml:id="i-9b8366c28e1bbc91-0">
            Anf. 40 LUCIANO ASTUDILLO (s):
          </note>
          <u who="unknown" xml:id="i-d9813b8bbc806e0b-3">
            <seg xml:id="i-e8184242f197ed36-0">
              Herr talman! Först vill jag tacka de fyra interpellanterna för
              interpellationerna om flyktingmottagandet i kommunerna. Jag tycker
              att frågan om samspelet mellan det statliga och den kommunala
              flyktingmottagningen är väldigt angelägen och skulle därför vilja
              vidga frågan något så att debatten inte bara handlar om Skinnskatteberg.
            </seg>
            <seg xml:id="i-216bca2975624407-0">
              Utgångspunkten är given. Vi i Sverige har skrivit under internationella
              avtal som ålägger oss att ta emot flyktingar, men mer än så: att
              ta emot människor som flyr undan krig och förtryck är en självklar
              följd av den värdegrund som det svenska samhället vilar på.
            </seg>
            <seg xml:id="i-a5e369f349260af8-0">
              Därefter vill jag tacka ministern, dels för svaret i dag, dels
              för att regeringen också lyssnar på oss som representerar kommuner
              som under de senaste åren haft problem med flyktingmottagande.
              Det är ett mångfasetterat problem, och det finns ingen enkel eller
              enskild lösning på det.
            </seg>
            <seg xml:id="i-265ea667c86b70ac-0">
              Regeringen avser dock att som ett första steg slopa det boendebidrag,
              EBO, som har funnits sedan 1994. Förslaget går ut på att bidraget,
              upp till 850 kr för en familj och 350 kr för ensamstående, dras
              in för asylsökande från och med den 1 mars nästa år. EBO har visat
              sig leda till en rad problem för både asylsökande och kommunerna.
              Vi har sett flera exempel på det i Malmö, till exempel trångboddhet
              och svårigheter i skolan för barnen, samtidigt som kommunen inte
              haft en rimlig chans att ge dessa människor det mottagande de
              har rätt till. Nu hoppas jag att regeringen kan få stöd för förslaget
              här i riksdagen.
            </seg>
            <seg xml:id="i-9e49f3fa1d2fc785-0">
              Herr talman! EBO har dessutom varit en av orsakerna till skevheten
              i flyktingmottagandet, tror jag. Låt mig åskådliggöra detta med
              min hemstad Malmö. Malmö tog under perioden 19982001 emot 8 %
              av de flyktingar som erhöll uppehållstillstånd i Sverige. Under
              hela denna period hade kommunen så kallat nollavtal med Migrationsverket.
              Det kan jämföras med att Malmö har 3 % av rikets befolkning. Det
              kan för övrigt också jämföras med rika, välmående kommuner, som
              exempelvis Vellinge i Skåne, som under många år vägrat ta emot
              flyktingar över huvud taget. EBO är en av orsakerna till detta,
              men det är inte hela förklaringen.
            </seg>
            <seg xml:id="i-451614d79e71f361-0">
              Det handlar om flera saker. I Integrationsverkets rapport Storstad
              eller småstad hur väljer man? som publicerades redan år 2000,
              står det: Vi har i vår studie konstaterat att olika invandrare
              har olika prioriteringar och olika mål för sin bosättning. Att
              så många ändock flyttar till de redan invandrartäta orterna och
              bostadsområdena har inte enbart med fria val att göra. Bakom dessa
              flyttningar kan man bland annat se bristande information eller
              information i fel tid. Rapporten pekar också på att många, om
              de hade kunnat, skulle ha flyttat till områden där jobben finns,
              där det finns bra boende och fungerande service. Vi behöver se
              till att det finns mer och bättre information i samband med att
              man väntar på uppehållstillstånd.
            </seg>
            <seg xml:id="i-a91ce1a67a6d7def-0">
              Herr talman! Det handlar med andra ord om att hitta bättre metoder
              för att styra asylsökande dit där de kan få en bra introduktion
              redan från början, men det handlar också om att kompensera de
              kommuner som solidariskt ställer upp på den svenska flyktingpolitiken
              och kompensera fullt ut den kostnad det innebär. I slutändan handlar
              det om att öppna möjligheterna för alla dem som kommer hit så
              att de får del av välfärden på rättvisa och likvärdiga villkor,
              oavsett var i Sverige de råkar hamna.
            </seg>
            <seg xml:id="i-1a1728169a9f7210-0">
              Mot bakgrund av detta vill jag ställa följande fråga till ministern:
              Tror inte ministern att det kan behövas fler åtgärder än ett avskaffande
              av EBO-bidraget för att bättre styra asylsökande till de landsändar
              som kan ge ett bra mottagande?
            </seg>
          </u>
          <note type="speaker" xml:id="i-07a7e1e4409ff0f7-0">
            Anf. 41 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-1">
            <seg xml:id="i-1c2e46e107613e82-0">
              Herr talman! Rosita Runegrund säger sig inte ha hört mig tala
              om detta i riksdagen tidigare. Då vill jag säga det en gång till.
              Det jag brukar säga är att jag tycker att det görs stordåd i svenska
              kommuner vad gäller mottagandet av asylsökande.
            </seg>
            <seg xml:id="i-20fd0ee811e7d1f3-0">
              Det är i kommunerna som mottagandet av asylsökande får sitt egentliga
              innehåll. Precis som jag sade är det kommunerna som ordnar skola
              och skolbarnomsorg. Det är de som ser till att människor får hälso-
              och sjukvård. Det är de som ordnar med bostäder och praktikplatser
              etcetera. Det är där som innehållet i den svenska flyktingpolitiken
              faktiskt finns, tycker jag.
            </seg>
            <seg xml:id="i-1247810aea3e1bf1-0">
              Svenska kommuner har mycket hög ambitionsnivå för flyktingmottagandet.
              Det har också utvecklats väldigt mycket de senaste tio åren. Vad
              vi kan se de senaste tio åren är också att det har varit en period
              med väldiga variationer i inströmning av asylsökande.
            </seg>
            <seg xml:id="i-8791e9a219f4767e-0">
              År 1994 hade vi 84 000 asylsökande i Sverige. Året därefter hade
              vi 6 000 asylsökande i Sverige. Det ställer naturligtvis oerhörda
              krav på mottagandet. Det ställer stora krav på flexibilitet. I
              tider när vi har hög inströmning av asylsökande måste vi ordna
              många platser ute i svenska kommuner. I tider när asylinströmningen
              minskar måste vi dra ned på asylmottagandet.
            </seg>
            <seg xml:id="i-5b62ce9fe730e190-0">
              Det är det som har skett den senaste tiden. Vi har haft en minskning
              i år. Därför har vissa kommuner fått se hur platserna har dragits
              in. Det gäller till exempel Skinnskatteberg.
            </seg>
            <seg xml:id="i-7bb6675b768bb2cf-0">
              Jag tycker att interpellanterna väldigt målande beskriver vad
              ett anläggningsboende är i Sverige i dag. Det handlar om mindre
              kommuner som är mycket engagerade. Ni beskriver hur man har renoverat
              bostäder som har väldigt bra kvalitet och hur det är stor föreningsverksamhet
              där asylsökande kan delta. Det har naturligtvis stor betydelse
              för att man kan komma in i samhället och få en bra start i samhället.
            </seg>
            <seg xml:id="i-b80bccbbf854d109-0">
              Rosita Runegrund frågade om vi vill öka vardagsmakten för de
              asylsökande som kommer till kommuner som är väl förberedda. På
              det vill jag svara: Ja, det är jag beredd att göra. Men vi måste
              se till att asylsökande faktiskt kommer just till kommuner som
              är så väl förberedda att man får en bra start på sitt liv i Sverige.
            </seg>
            <seg xml:id="i-b25182e515bd81d2-0">
              När det gäller borttagande av bostadsersättningen och om det
              räcker vill jag säga att jag kanske inte tror att det gör det,
              utan att det också behövs andra insatser. Som ett första steg
              tror jag att det kan vara bra att staten inte längre stimulerar
              människor att välja ett inneboende. Det är precis det det handlar
              om. Ett eget boende är inget eget boende. Det är ett inneboende
              hos väldigt många människor som släktingar och vänner.
            </seg>
            <seg xml:id="i-917c60bacd196a46-0">
              Ett anläggningsboende, däremot, där Migrationsverket hyr lägenheter
              i kommuner är mer ett eget boende som jag ser det.
            </seg>
          </u>
          <note type="speaker" xml:id="i-efcc03c73ceb29da-0">
            Anf. 42 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-8deec1c36b06e6ae-1">
            <seg xml:id="i-6c2d06f8ad67c16c-0">
              Herr talman! Ja, kommuner gör stordåd. Det håller jag med om.
              Jag har varit i kontakt med mina bohuslänska kommuner, och man
              gör det. Det finns väldigt bra mottagning. Det finns familjer
              som ställer upp, och det finns kontaktfamiljer. Men det ser olika
              ut.
            </seg>
            <seg xml:id="i-0fb0b74937cdfe12-0">
              Jag är inte för flyktingplacering och det stora boendet. Det
              var det som migrationsministern tog upp. Anledningen till att
              jag går med på att ta upp frågan om Skinnskatteberg är att jag
              fascineras av engagemanget och att det fanns ett kommunalråd som
              såg den asylsökande som en resurs och ville ha en kommunikation
              med Migrationsverket för att lösa den situation som dessa människor
              befann sig i utifrån de spelregler som finns för flyktingpolitiken
              i dag.
            </seg>
            <seg xml:id="i-ed6ce97433af85d1-0">
              Vem vill bli kommunplacerad? Det vill varken jag eller migrationsministern.
              Det vill ingen bli.
            </seg>
            <seg xml:id="i-c5e1a988bbe1890e-0">
              Den svenska flyktingmottagningen har i dag ett drag av planekonomi
              som leder till oönskade konsekvenser.
            </seg>
            <seg xml:id="i-7fb101e64bcae204-0">
              Det är Sveriges riksdag som fattar beslut om flyktingpolitiken.
              Sverige är, precis som vi hörde, bundet av internationella konventioner
              på området. Trots detta avgör varje kommun om de ska göra en överenskommelse
              med Migrationsverket om att ta emot flyktingar eller ej. Det finns
              alltså ett antal kommuner som i dag konsekvent säger nej.
            </seg>
            <seg xml:id="i-c8b6803ce98da657-0">
              Vi har i realiteten inte en nationell flyktingpolitik, i varje
              fall inte när det gäller det initiala mottagandet.
            </seg>
            <seg xml:id="i-7d3cdc683662ec83-0">
              Människor som söker sig hit beter sig helt rationellt. De söker
              sig till storstadsområdena eftersom de tror att chansen att få
              ett jobb är störst där. Det kan bero på bristande information.
            </seg>
            <seg xml:id="i-ffc4e0bd81336c8d-0">
              Invånarna i storstadsområdena är vana att tänka regionalt. Jag
              tillhör en storstadsregion. Jag bor 50 km norr om Göteborg, men
              ingår ändå i Göteborgs region. Där är man van att bo i en kommun,
              arbeta i en annan och kanske ha barnen i en tredje, medan flyktingen
              med familj blir instängd i en kommun.
            </seg>
            <seg xml:id="i-9b0ed9862ad666d5-0">
              Vad är alternativet för Socialdemokraterna om man tar bort EBO?
            </seg>
            <seg xml:id="i-3ea571832d87b4a7-0">
              Jag tror, herr talman, att man måste skapa mänskliga möten, och
              att man måste förändra vårt flyktingmottagande. Det som migrationsministern
              svarade på min fråga gav ändå en liten öppning, nämligen att man
              ville ha vardagsmakten hos de människor som kommer hit till kommuner
              som är väl förberedda.
            </seg>
            <seg xml:id="i-3a7d8c520f52cb7c-0">
              Inför en flyktingpeng till exempel. Är det så att kommunerna
              gör sig mer förberedda för en sådan sak? Ge de människor som kommer
              hit mer makt över sin egen vardag, men ge dem också någon form
              av lotsar i samhället.
            </seg>
            <seg xml:id="i-fb3c3dda69c5fc51-0">
              Vi fick höra om Skinnskatteberg att det var en anställd på Migrationsverket
              som skulle hjälpa en asylmottagande med läkarkontakt, medan det
              inte ingick i den anställdes ansvar att ge den hjälpen.
            </seg>
            <seg xml:id="i-3fbe6b5edfcc7ef7-0">
              Det är sådana gränsmottagningar som jag vänder mig emot. Vad
              kommer ministern att göra för att sudda ut de olika nivåerna?
            </seg>
          </u>
          <note type="speaker" xml:id="i-307e500b98d0cccc-0">
            Anf. 43 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-488ecd9ee322af80-1">
            <seg xml:id="i-ab8fec847b4e9156-0">
              Herr talman! Visst måste vi hitta metoder så att flyktingar väljer
              de kommuner där det finns sysselsättning. Som liberal tror jag
              mer på morötter än på piska.
            </seg>
            <seg xml:id="i-6f4cab3b6cf80bb3-0">
              I storstadsområdena, där det bor många invandrare, finns det
              ju faktiskt i många fall trygghet. Där har man landsmän, släktingar
              och så vidare. Den tryggheten får man inte förringa, även om jag
              är medveten om att det finns problem i vissa områden.
            </seg>
            <seg xml:id="i-7d114623fd3d73d7-0">
              Herr talman! Jag bor i en bygd där det finns många småkommuner,
              och även Borås kommun, som tar emot många flyktingar som bor ute
              på landsbygden. De bor på små orter där det finns arbeten som
              inga svenskar vill ta. Befolkningen ställer upp till sista man.
              Man hjälper och stöttar.
            </seg>
            <seg xml:id="i-8e7ccb7d930e46aa-0">
              Däremot har det funnits stora brister i Migrationsverkets hantering
              på de här orterna. De ligger en liten bit utanför staden, lite
              långt från affärer. Det har förekommit att man har placerat ut
              flyktingar i en bostad i ett hus eller lägenhet och lämnat dem
              där utan att tala om att man kan ta bussen in till staden och
              kanske gett dem en bussbiljett och så vidare.
            </seg>
            <seg xml:id="i-311484d3345f703a-0">
              Eftersom kommunen ändå har det sociala ansvaret till slut tror
              jag att mycket hade varit vunnet om man tog hand om hela mottagandet.
            </seg>
            <seg xml:id="i-df834a2ecdea8506-0">
              Det positiva är alltså att befolkningen, orten och företagandet
              ställer upp. Som jag sade finns det jobb som ingen svensk vill
              ta. Det stora problem som nu har uppstått på flera ställen är
              naturligtvis när de asylsökande får avslag på sin ansökan och
              omedelbart måste sluta. I många fall kan dessa personer ha jobbat
              ett och ett halvt eller två år, för så lång tid har faktiskt asylprocessen
              tagit. Då står arbetsgivaren helt utan personal som man lärt upp.
              Jag besökte själv ett sådant företag i förra veckan.
            </seg>
            <seg xml:id="i-17e2040ba86d13d5-0">
              Där, migrationsministern, måste vi börja tänka om! Man kan inte
              bara säga stopp till en person som är asylsökande. Vi måste kunna
              börja fundera lite på arbetskraftsinvandring också.
            </seg>
            <seg xml:id="i-99b6fbaf9f005c44-0">
              Sedan vill jag snabbt ta upp en fråga som migrationsministern
              tar upp i svaret, nämligen de ensamkommande barnen. Där har man
              länge diskuterat en lösning. Det är säkert ett och ett halvt år
              sedan jag första gången stod och pratade om dessa frågor med dåvarande
              migrationsministern Jan O Karlsson. Då hade man hittat en lösning,
              och sedan skulle man utreda den igen. Det är bra att man tillsätter
              en god man, men hur långt har man kommit i övrigt för att hitta
              denna lösning? Ett antal kommuner ska ta hand om själva mottagandet
              av barnen medan Migrationsverket sköter utredningen så att man
              inte hamnar på två stolar.
            </seg>
            <seg xml:id="i-0b1c0e4dbb250872-0">
              I Skellefteå har kommunen anordnat väl fungerande mottagning.
              Det måste man kunna göra på andra ställen också.
            </seg>
          </u>
          <note type="speaker" xml:id="i-5746680a9658978e-0">
            Anf. 44 ANNIKA QARLSSON (c):
          </note>
          <u who="annika_qarlsson_6d41d7" xml:id="i-b2a244223d328439-3">
            <seg xml:id="i-f7c19c678909fbf4-0">
              Herr talman! När vi i våra interpellationer beskrev verksamheten
              i Skinnskatteberg var det inte som ett led i att på planekonomiskt
              vis beordra vart de asylsökande skulle söka sig. Det vi försökte
              lyfta upp i vår interpellation var hur ett bra flyktingmottagande
              kan fungera. Det skulle vara intressant att få lite svar. Även
              om jag inte tyckte att jag ställde så många frågor hade jag ändå
              en fråga som jag tar nu i början jag kan ta den i slutet också,
              så kanske jag får svar på den:
            </seg>
            <seg xml:id="i-d7bd0dbe9d1eabd1-0">
              Migrationsministern uttalar att hon betonar kommunernas viktiga
              roll. Hur ser hon då på när man från kommuners håll säger att
              man vill ta ett större ansvar? Vill hon någonting med att hon
              betonar kommunernas viktiga roll eller ej?
            </seg>
            <seg xml:id="i-36573f5eed17869b-0">
              Det jag i stället skulle vilja se är att man från kommuners sida
              ser möjligheterna, precis som Skinnskatteberg har gjort, att ordna
              en bra verksamhet där de som kommer till Sverige får ett bra mottagande
              och en möjlighet att komma in i det svenska samhället men där
              de också får kontakter med arbetslivet och kanske kommer ut i
              arbete betydligt snabbare än vad väldigt många gör i dag. Om i
              stället dessa ekonomiska drivkrafter fanns runtomkring i landet,
              att man på flera ställen bygger upp en bra verksamhet, skulle
              man komma åt det problem som migrationsministern vill åtgärda
              genom att ta bort EBO.
            </seg>
            <seg xml:id="i-450071002cf3f5c8-0">
              Det handlar om två vitt skilda angreppssätt på det här problemet.
              Vi kanske skulle ha varit bättre förberedda på att migrationsministern
              skulle använda våra interpellationer i det syftet än vad vi tyvärr
              var.
            </seg>
            <seg xml:id="i-3b59c0a372294f70-0">
              Jag är också medveten om att det ser väldigt olika ut på olika
              håll i landet. På vissa håll kan, precis som Luciano Astudillo
              målar upp bilden av, integration bli en omöjlighet.
            </seg>
            <seg xml:id="i-37f9948e9e353d4d-0">
              Vi kan också se att man haft problem på andra ställen. Det är
              den jämförelsen Skinnskatteberg har gjort: Vid en närliggande
              enhet har man inte fått samma acceptans bland lokalbefolkningen.
              Man har haft fler kontroverser, och det har också framförts önskemål
              från den kommunen om att inte ta emot så många. Det är i skenet
              av detta som det också blir stora frågetecken hos de lokala företrädarna
              i Skinnskatteberg om varför deras verksamhet inte skulle kunna
              få möjligheten att fortsätta.
            </seg>
            <seg xml:id="i-3da5333ec61b3219-0">
              När vi var i Skinnskatteberg och bland annat träffade er partikamrat
              Sune Larsson, som är en av drivkrafterna och eldsjälarna i detta
              arbete tillsammans med många andra, försökte man hitta vad som
              är knutpunkten. Det var också representanter från Migrationsverket
              där. Då gömde man sig bakom kommunallagen, och det gör även migrationsministern
              i sitt svar här.
            </seg>
            <seg xml:id="i-f0207103e1457b48-0">
              Då skulle det vara intressant att höra: Vilket är viktigast människorna
              eller kommunallagen? Om nu den är ett hinder i detta, är då migrationsministern
              beredd att i stället göra någonting åt kommunallagen?
            </seg>
          </u>
          <note type="speaker" xml:id="i-be603ea0d96c08c2-0">
            Anf. 45 LUCIANO ASTUDILLO (s):
          </note>
          <u who="unknown" xml:id="i-d9813b8bbc806e0b-4">
            <seg xml:id="i-6d915effa0a1bf51-0">
              Herr talman! Först vill jag tacka ministern för svaret. Jag delar
              din uppfattning att det sannolikt kommer att behövas fler åtgärder
              än indragandet av EBO.
            </seg>
            <seg xml:id="i-5964adeed835db96-0">
              Asylsökande är en resurs för Sverige. Mångfalden har många möjligheter.
              Det vet vi i Malmö. Vi har också gjort väldigt mycket för att
              ta vara på dem som kommer till vår stad, trots nollavtal. Vi har
              individualiserat och arbetsmarknadsinriktat introduktionen kanske
              bäst i hela landet. De undersökningar Integrationsverket har gjort
              av hur nöjd man är med introduktionen visar också att man just
              i Malmö är väldigt nöjd med den introduktion man får. Vi har fördelat
              resurser till de skolor där asylsökandes barn hamnar. Vi har fadderverksamhet
              där kommunanställda är faddrar till nyanlända invandrare.
            </seg>
            <seg xml:id="i-698b6ce5ae4afc47-0">
              Mycket görs alltså i vår stad. Samtidigt har vi stora bekymmer.
            </seg>
            <seg xml:id="i-24539b77c6be0177-0">
              Jag tog med mig ett pressmeddelande från Rosengårds stadsdelsfullmäktige
              underskrivet av ordföranden och vice ordföranden, en moderat och
              en socialdemokrat: Ta bort bidraget för EBO! Stadsdelen orkar
              inte ta emot fler nyanlända. Borttagandet av bidraget för EBO
              skulle kunna vara ett styrinstrument för att stoppa den akuta
              situationen.
            </seg>
            <seg xml:id="i-f8682547155e1948-0">
              Det är en moderat och en socialdemokrat som tillsammans vädjar
              till staten om detta.
            </seg>
            <seg xml:id="i-6961f85a2b2753d2-0">
              För en tid sedan antog kommunen med ganska bred uppslutning ett
              program som heter Välfärd för alla med flera olika punkter, bland
              annat avskaffande av EBO. Moderaterna, Folkpartiet och Kristdemokraterna
              backade upp detta i vår stad.
            </seg>
            <seg xml:id="i-657e697bec75918b-0">
              Vad är då alternativet? Ja, jag hade gärna sett att fler flyktingar
              och asylsökande kunde hamna i kommuner som Skinnskatteberg. Därför
              skulle jag vilja att vi kunde styra det åt det hållet kommuner
              där man kan ge människor en bra introduktion i det nya landet
              så att vi kan ta till vara allt det människor har med sig.
            </seg>
            <seg xml:id="i-4535eeb772b20f49-0">
              Avslutningsvis har jag en kort fråga till ministern: Kan ministern
              här i dag ge exempel på ytterligare verktyg för att styra mottagandet
              än avskaffande av EBO?
            </seg>
          </u>
          <note type="speaker" xml:id="i-8b6ad6ecdf1d3701-0">
            Anf. 46 ULRIKA KARLSSON (m):
          </note>
          <u who="sonia_karlsson_0d0065" xml:id="i-1b92388c096734f3-0">
            <seg xml:id="i-7aff7eabb9d52e66-0">
              Herr talman! Jag vill kommentera Astudillo, som här tog på sig
              kommunkostymen och tackade regeringen för att den har lyssnat
              på honom och andra socialdemokrater som haft problem med flyktingmottagandet,
              det vill säga EBO. Jag själv kan som före detta landstingsråd
              ta på mig landstingskostymen, och jag har siffror från Migrationsverket
              som visar att människor som bor på en förläggning mår sämre än
              människor som bor i eget boende.
            </seg>
            <seg xml:id="i-a23656be5a8813c8-0">
              Konsekvensen av att ta bort EBO blir att människor mår sämre.
              Det kan konstateras att i inget annat jämförbart land i världen
              har invandrare och flyktingar drabbats så hårt av arbetslöshet,
              socialbidragsberoende och utanförskap som i Sverige. I inget annat
              land är heller det politiska ledarskapet så handlingsförlamat
              som här. I stället för att angripa orsakerna till den havererade
              flyktingpolitiken med en reglerad arbetsmarknad, bidrags- och
              skattefällor och institutionaliserat omhändertagande har Astudillo
              och andra välfärdsstatens ingenjörer vänt sitt eget misslyckande
              mot nykomlingarna.
            </seg>
            <seg xml:id="i-0780b5bd94092da0-0">
              Med förslag som att inskränka EBO och rätten till ny ansökan
              skjuter man bredvid målet. Det är den enskilde asylsökanden som
              ska ta konsekvenserna av kommunens och myndigheters misslyckande.
              Men att en myndighet eller för den delen en kommun misslyckas
              med sitt uppdrag borde aldrig få leda till att det görs avkall
              på skyddet av och värnandet om enskilda människors rätt till en
              fristad och skydd av deras liv och säkerhet.
            </seg>
            <seg xml:id="i-1d535d1686b67f66-0">
              Herr talman! Jag undrar om detta egentligen är humanitet. Svaret
              är nej.
            </seg>
            <seg xml:id="i-46b3e1c561d2493e-0">
              Sverige behöver en human och rättssäker asylprocess. Jag hoppas
              verkligen att Astudillo någon gång besöker en flyktingförläggning,
              för där om någonstans finns det ofta trångboddhet, nedslitenhet,
              ingen svenskundervisning efter första negativa beskedet och ingen
              praktik. Det är tristess, apati, maktlöshet, hopplöshet och till
              slut sjukdom. Människor mår dåligt och läggs in på psykiatrisk
              avdelning. Därför är det så underbart när man får höra om Skinnskatteberg,
              där det i praktiken fungerar på ett helt annat sätt, och där ett
              kommunalråd har sagt att han ser asylsökande som en resurs.
            </seg>
            <seg xml:id="i-ed338fb27e4d4271-0">
              Jag skulle vilja fråga migrationsministern om ministern anser
              att den enskilda asylsökanden ska straffas för socialdemokratiska
              kommuners och regeringens misslyckanden när det gäller svensk
              migrationspolitik?
            </seg>
          </u>
          <note type="speaker" xml:id="i-6f8dc21e54802f6d-0">
            Anf. 47 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-2">
            <seg xml:id="i-98131eb734c6c5f5-0">
              Herr talman! Jag tror att jag återigen måste börja med anläggningsboendet
              och vad det är. Det finns ord som flyktingplacering, de stora
              boendena, planekonomisk planering och så vidare. Det tycker jag
              inte riktigt stämmer med det anläggningsboende som vi har i dag.
            </seg>
            <seg xml:id="i-8c79e9eb1c927e29-0">
              Om man går tio år tillbaka i tiden kan man konstatera att vi
              hade verkliga anläggningar. Då hyrde det som kallades för Statens
              invandrarverk ofta nedlagda sjukhus. Man hyrde olika typer av
              institutioner. Då var anläggningsboende ett verkligt anläggningsboende.
              Det var så att säga korridorboende där människor oftast bodde
              flera i samma rum.
            </seg>
            <seg xml:id="i-592bb20b271c2ba1-0">
              I dag är anläggningsboende precis som det som interpellanterna
              faktiskt beskriver, nämligen att Migrationsverket hyr vanliga
              lägenheter. Ofta är det allmännyttan som hyr ut lägenheter till
              Migrationsverket, där asylsökande får en egen lägenhet där de
              kan vara. Ibland får man dela lägenhet. Men när det gäller barnfamiljer
              kan man nästan garantera att de får en egen lägenhet där de kan
              vara.
            </seg>
            <seg xml:id="i-d91f235bc7e42219-0">
              Sedan skulle jag också vilja säga något om det som regeringen
              inom kort kommer att lägga fram förslag om, nämligen att ta bort
              bostadsersättningen för eget boende. Bostadsersättningen inrättades
              1994 och var då tänkt som en stimulans för att människor skulle
              flytta ut i så kallat eget boende. Man trodde inte att så många
              skulle flytta ut, och därför infördes den här bostadsersättningen,
              som alltså inte är tänkt att täcka bostadskostnaderna utan som
              är tänkt som en stimulans för att få människor att välja detta
              boende.
            </seg>
            <seg xml:id="i-f13b0dcc1e9fe25b-0">
              Nu har vi tio års erfarenhet av eget boende, och vi ser en rad
              olika negativa konsekvenser av det egna boendet. Vi ser att det
              leder till enormt stora sociala problem. Det leder till en enorm
              trångboddhet. Det finns kommuner som har särskilda verksamheter
              för människor som bor i eget boende, därför att de inte kan vistas
              i lägenheterna under dagtid. De får i praktiken bara sova i de
              här lägenheterna. Detta är inget bra boende.
            </seg>
            <seg xml:id="i-1481cf148b81cfd1-0">
              Jag kommer precis från Flyktingpolitiska rådet, som består av
              en rad olika organisationer, där Felix Reinhardt som är chef för
              flyktingenheten i Göteborg berättade om verksamheten. Han sade
              att i princip leder det egna boendet till att man faktiskt får
              sätta kryss för, det vill säga avstå från alla tankar på integration
              hela det första året när en person har fått uppehållstillstånd,
              därför att boendesituationen helt enkelt är sådan att människor
              inte kan integreras i samhället.
            </seg>
            <seg xml:id="i-8da208d24cebc8b0-0">
              Anne-Marie Ekström sade att hon som liberal tror mer på morötter
              än på piskor. Jag undrar om man som liberal avser att bibehålla
              bidrag som man faktiskt vet låser in människor i isolering och
              arbetslöshet. Är det den typen av bidrag som man faktiskt vill
              behålla?
            </seg>
          </u>
          <note type="speaker" xml:id="i-4c135c9878e4b99b-0">
            Anf. 48 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-8deec1c36b06e6ae-2">
            <seg xml:id="i-2405ed9d11181905-0">
              Herr talman! Jag var en av dem som gladdes mycket åt att asylpolitiken
              och utvecklingspolitiken delades upp på två ministrar. Jag tycker
              att det är bra att det är en renodling. Men ibland känner jag
              lite att Barbro Holmbergs uppgift i dag är att sopa ihop skärvorna
              efter en misslyckad asyl- och integrationspolitik.
            </seg>
            <seg xml:id="i-7096435eeb75ea7f-0">
              Det är just det som det handlar om. Det behövs en förändring
              från rötterna när det gäller hur man ser på integrationspolitiken
              som hör ihop med asylmottagningen, att se människor som resurser,
              inte som problem där man hela tiden ska hålla på och ordna och
              dona med bidrag hit och bidrag dit och sedan placera människor
              här och placera människor där. Vi behöver egentligen en helt ny
              integrationspolitik i vårt land, så att det slipper bli de här
              starka motsättningarna som det trots allt verkar vara mellan kommuner
              och Migrationsverket.
            </seg>
            <seg xml:id="i-62a076a26dcfde03-0">
              Trots allt vill jag säga lycka till till migrationsministern,
              för det här är ett jättesvårt arbete. Ändå vill jag, herr talman,
              poängtera: Se dem som kommer hit som resurser, precis som vi har
              hört här tidigare, men arbeta för en ny politik. Det kommer vi
              att göra när vi kommer i regeringsställning. Och ta inte upp det
              gamla.
            </seg>
            <seg xml:id="i-4207cd7abbf3606e-0">
              Sedan vill jag också, herr talman, tacka de interpellanter som
              har varit med i debatten i dag, och jag tackar också migrationsministern.
            </seg>
          </u>
          <note type="speaker" xml:id="i-cfd3963a1a7a4731-0">
            Anf. 49 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-488ecd9ee322af80-2">
            <seg xml:id="i-959d3f74a3a1d96a-0">
              Herr talman! Jag tror fortfarande på morötter jämfört med piskor.
              Jag vet att det finns problem i vissa bostadsområden, men inte
              överallt. Jag har pratat med ett kommunalråd i Göteborg från mitt
              parti. Han säger att det inte är de asylsökande som bidrar till
              problemen.
            </seg>
            <seg xml:id="i-eefa903d303199ae-0">
              Själv är jag medveten om att det fungerar bra på vissa ställen,
              i mindre kommuner, typ Skinnskatteberg, runtom min egen kommun
              och i min egen kommun. Men jag tror ändå inte att man får förringa
              den känsla av trygghet som många av de här flyktingarna känner
              när de kan bo tillsammans med sina landsmän och sina släktingar.
              Jag tycker att man ska försöka hitta en stimulans i stället till
              dem som vill bo på ett annat ställe.
            </seg>
            <seg xml:id="i-1be8cacb891e4a13-0">
              Herr talman! Det finns fortfarande kvar flyktingförläggningar
              som inte är lika bra som de vi pratat om i dag. Likaså finns det
              fortfarande, som jag nämnde i mitt förra anförande, flyktingar
              som placeras på ett ställe långt ute på vischan där man inte får
              någon hjälp eller något stöd. Man vet inte ens var man ska skaffa
              mat någonstans utan är beroende av befolkningen.
            </seg>
            <seg xml:id="i-1c1e145dc6f7796e-0">
              Herr talman! Jag har inte fått något svar om de ensamkommande
              barnen. Är migrationsministern beredd att någon gång i framtiden
              överlåta regin av flyktingmottagningen till kommuner?
            </seg>
          </u>
          <note type="speaker" xml:id="i-5d2cd55b64646566-0">
            Anf. 50 ANNIKA QARLSSON (c):
          </note>
          <u who="annika_qarlsson_6d41d7" xml:id="i-b2a244223d328439-4">
            <seg xml:id="i-ce4796851b252927-0">
              Herr talman! Självklart är det lite spännande att fundera över
              konstellationen m och s som går in med önskemål och skrivningar.
              Från min sida ser jag det som ett tydligt resultat av regeringens
              misslyckande på det här området.
            </seg>
            <seg xml:id="i-f4f62b8e86fa027c-0">
              Att man tar bort EBO handlar också om att dölja och täcka över
              sina egna misslyckanden.
            </seg>
            <seg xml:id="i-54603479b4e9ae2e-0">
              När vi var i Skinnskatteberg fanns även Migrationsverket representerat.
              Vi lyssnade på en partikamrat till migrationsministern. Där framkom
              en frustration över att det inte gavs något gehör eller svar.
              Vi försökte lyfta fram att Migrationsverket åtminstone borde kunna
              se på det och låta det fungera som en försöksverksamhet att ta
              lärdom av. Då kunde man se om det fanns något mer att lära till
              övrig verksamhet om det inte gick att med en gång ge klartecken
              att fortsätta för fullt.
            </seg>
            <seg xml:id="i-854463e871d2f23d-0">
              Jag fick inget svar från representanterna från Migrationsverket
              då, och jag får inget svar av migrationsministern i dag. Inget
              svar är också ett svar.
            </seg>
          </u>
          <note type="speaker" xml:id="i-6751274239922fbb-0">
            Anf. 51 LUCIANO ASTUDILLO (s):
          </note>
          <u who="unknown" xml:id="i-d9813b8bbc806e0b-5">
            <seg xml:id="i-a15550513aeb4a36-0">
              Herr talman! Alternativet till EBO är, som minister Barbro Holmberg
              sade, inte förläggningar utan kommuner som Skinnskatteberg och
              Ragunda som vill och kan ta emot flyktingar på ett bra sätt.
            </seg>
            <seg xml:id="i-28ccdaa4b8d12dd6-0">
              Jag har tagit upp de problem som sker på grund av EBO. Här kommer
              människor som vi inte vet något om, som kommunen inte kan planera
              för, som från en dag till en annan måste få skola och verksamhet
              under den tid de är här.
            </seg>
            <seg xml:id="i-45918a76f1e8a6ee-0">
              Ulrika Karlsson får det att låta som om jag vill rulla ut taggtråd
              runt Sverige och inte ta emot flyktingar över huvud taget. Hon
              kanske inte lyssnade tillräckligt noga. Jag sade: Att ta emot
              människor som flyr undan krig och förtryck är en självklar följd
              av den värdegrund det svenska samhället vilar på. Jag tycker verkligen
              det. Jag är själv flyktingbarn. Jag tycker verkligen det.
            </seg>
            <seg xml:id="i-9b3eabbc924203ea-0">
              Däremot ser jag de problem som finns i Rosengård, Bergsjön och
              Botkyrka. Jag ser inte det som ett värdigt mottagande. Tvärtom
              är det fråga om att låsa in människor och över huvud taget inte
              ge dem möjligheter. Det är inte så allvarligt att dra in EBO för
              andra moderater. Ta diskussionen med vice ordföranden i stadsdelen
              Rosengård. Han ser detta i sin vardag. Ta diskussionen med din
              riksdagskollega Carl-Axel Roslund. När jag och Barbro hade en
              debatt om EBO gick han upp i debatten och stödde ministern i den
              frågan. Ta inte minst debatten med Göran Holm. En rik och välmående
              kommun har under alla dessa år vägrat ta emot en enda flykting.
              Det är upprörande.
            </seg>
          </u>
          <note type="speaker" xml:id="i-bf77cdedf6ad6c5f-0">
            Anf. 52 ULRIKA KARLSSON (m):
          </note>
          <u who="sonia_karlsson_0d0065" xml:id="i-1b92388c096734f3-1">
            <seg xml:id="i-3576259762a82034-0">
              Herr talman! Jag har precis kommit in i riksdagen, och jag har
              väl inte så stor kännedom om de formella sakerna. Men en sak vet
              jag i alla fall, nämligen att EBO bestäms här. Det är med regeringen
              och riksdagsledamöterna fajten om EBO ska tas. Därför tar jag
              upp den frågan här.
            </seg>
            <seg xml:id="i-bca57cb78498961f-0">
              Jag vill igen poängtera att i stället för att angripa orsakerna
              till den havererade flyktingpolitiken, reglerad arbetsmarknad,
              bidrags- och skattefällor och ett institutionaliserat omhändertagande,
              vänder man sitt eget misslyckande mot nykomlingarna.
            </seg>
            <seg xml:id="i-c242499cb62e3117-0">
              Man kan ibland häpnas när man nämner integration. Migrationsministern
              har påvisat det. Det är olyckligt när människor inte kan integreras
              i samhället helt korrekt. Där ser jag problem i flyktingmottagandet
              som inte hör hemma i EBO utan snarare vid en flyktingförläggning.
              Den här bilden har jag fått av flera asylsökande vid olika flyktingförläggningar.
              När asylsökande kommer i dag får de följande information: Här
              hämtar du dina bidrag. Här hämtar du din post. Här sover du. Ingen
              frågar: Vem är du? Var kommer du från? Vad har du för erfarenheter?
              Vad har du för utbildning? Vad vill du göra?
            </seg>
            <seg xml:id="i-1d1641ab4e9f5163-0">
              Integration startar dag ett. Hur tar vi hand om människor dag
              ett när människor kommer hit? Det är det som är integration, och
              det är det som är humanitet i en asylpolitik. Dagens asylpolitik
              har havererat. Skärvorna som man nu sopar ihop gör mer skada än
              nytta.
            </seg>
          </u>
          <note type="speaker" xml:id="i-b56417cbd2eea9c1-0">
            Anf. 53 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-3">
            <seg xml:id="i-706e0bd82c20ba05-0">
              Herr talman! Jag håller helt med om det som Ulrika Karlsson sade
              allra sist. Integration startar dag ett. Jag har träffat många
              som just har fått sin integration, sitt dag ett, i en ganska liten
              kommun. Det har talande beskrivits här att i en liten kommun finns
              det ofta föreningsverksamhet. Man kan inte undgå att lära sig
              språket. Man kan inte undgå att träffa svenskar. Det betyder att
              man på något sätt måste komma in i samhället i stort sett från
              dag ett. Den första tiden är bra om man tas emot i en väl förberedd
              kommun, till exempel Skinnskatteberg, och om man inte hamnar som
              inneboende där man knappt får vistas i lägenheten. Jag tror inte
              att det är en bra introduktion. Då börjar inte introduktionen
              dag ett.
            </seg>
            <seg xml:id="i-a6d7582fdfa1d8e5-0">
              Jag fick inte riktigt svar på frågan om man som liberal är beredd
              att strida för ett bidrag som vi tydligt har sett ger oerhört
              negativa konsekvenser.
            </seg>
            <seg xml:id="i-86355cca9b452278-0">
              När det gäller staten och kommunerna menar jag att det är viktigt
              att vi har ett delat ansvar för mottagandet av asylsökande. Vi
              måste ha en helhetssyn och verkligen kunna garantera att vi kan
              leva upp till de internationella förpliktelser vi faktiskt har
              åtagit oss. Det vore viktigt att i den debatt som säkert kommer
              att följa verkligen ta reda på vad interpellanterna menar med
              att vi ska låta människorna gå före kommunallagen. Betyder det
              att Kristdemokraterna, Moderaterna och Folkpartiet vill förändra
              kommunallagen så att vi tvingar kommuner att ta emot asylsökande
              i stället för att samarbeta kring frågorna?
            </seg>
          </u>
          <note xml:id="i-5145cd2e464544d0-3">
            Överläggningen var härmed avslutad.
          </note>
          <note xml:id="i-6281cb584d181627-0">
            10 § Svar på interpellation 2004/05:29 om humaniteten i asylpolitiken
          </note>
          <note type="speaker" xml:id="i-cb2a3b49e38bf5ae-0">
            Anf. 54 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-4">
            <seg xml:id="i-47578e6fa556a497-0">
              Herr talman! Anne-Marie Ekström har frågat mig vilka åtgärder
              jag avser vidta så att även de barn som varit lång tid i Sverige
              får en möjlighet att få sina skäl prövade på nytt, att människor
              vid en avvisning behandlas på ett respektfullt och människovärdigt
              sätt och att de löften som ges om att det finns någon de avvisade
              kan vända sig till uppfylls.
            </seg>
            <seg xml:id="i-6952b71f8ac76ea8-0">
              Som Ann-Marie Ekström väl känner till finns det alltid möjlighet
              att överklaga ett beslut från Migrationsverket till Utlänningsnämnden
              om man tycker skälen har bedömts felaktigt. Det gäller både barn
              och vuxna. Enligt förslaget till en ny instans- och processordning
              i utlänningsärenden, som för närvarande bereds inom Regeringskansliet,
              ska skälen kunna prövas inte bara i två utan i sammanlagt tre
              instanser. Därför är det inte aktuellt att införa en möjlighet
              att få tidigare framförda skäl prövade på nytt.
            </seg>
            <seg xml:id="i-649c4282ae98e695-0">
              De senaste åren har en lång rad förändringar och ett metodutvecklingssamarbete
              skett för att stärka barnperspektivet i asylprocessen. Barn har
              blivit mer synliga. Deras asylskäl utreds. I januari i år gav
              regeringen Migrationsverket i uppdrag att fortsätta utbilda personal
              i barnfrågor så att särskild barnkompetens senast den 1 juli 2005
              ska finnas på samtliga enheter som utreder asylärenden som omfattar
              barn. Migrationsverket ska också enligt uppdraget vidta åtgärder
              för att säkerställa att barn kommer till tals och att deras situation
              redovisas i ärendena. En del av detta arbete är den metodik för
              att samtala med barn som Migrationsverket i samarbete med Linköpings
              universitet och Barnombudsmannen arbetat fram. Alla barn ska få
              möjlighet att berätta sin egen historia. Målet är att barns asylskäl
              ska komma fram så tidigt som möjligt i processen.
            </seg>
            <seg xml:id="i-5bd86462e2b9e540-0">
              Anne-Marie Ekström ställer också två frågor som rör avvisningar.
              Naturligtvis ska de personer, barn eller vuxna, som avvisas från
              Sverige behandlas på ett respektfullt och människovärdigt sätt.
              Detta gäller inte bara vid själva verkställigheten av de avslagsbeslut
              som fattats, utan under hela asylprocessen.
            </seg>
            <seg xml:id="i-8d8b5143e27acc24-0">
              Utgångspunkten i utlänningslagstiftningen är att verkställighet
              av avvisningar eller utvisningar ska ske genom att den berörda
              personen frivilligt lämnar landet. Till Migrationsverkets uppgifter
              hör att så långt det är möjligt motivera de personer som fått
              ett avvisningsbeslut att medverka till hemresan. Migrationsverket
              kan vid behov hjälpa till med återresan och förmedla kontakter
              med myndigheter eller frivilligorganisationer i hemlandet.
            </seg>
            <seg xml:id="i-ae7d6b4c460c817b-0">
              Migrationsverket informerar vid så kallade återvändandesamtal
              de berörda om vad som gäller när ett uppehållstillstånd har nekats
              och ett avvisnings- eller utvisningsbeslut har fattats samt om
              hur Migrationsverket samarbetar med polismyndigheterna. Det bör
              därför aldrig råda någon tvekan om att den enskilde själv kan
              påverka under vilka former han eller hon kan komma att behöva
              lämna landet, självmant eller tvångsvis.
            </seg>
            <seg xml:id="i-6517973545d5c24a-0">
              När ett ärende som gäller en barnfamilj överlämnas till polismyndighet
              för verkställighet informerar Migrationsverket vanligtvis polisen
              om barnets situation. Hur och på vilket sätt en verkställighet
              av en avvisning ska ske är en bedömning som berörda myndigheter
              gör i varje enskilt fall, givetvis med respekt för mänskliga rättigheter
              och den enskildes integritet.
            </seg>
          </u>
          <note type="speaker" xml:id="i-e2232634fd13cd0b-0">
            Anf. 55 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-488ecd9ee322af80-3">
            <seg xml:id="i-fde3e4a1e05ad047-0">
              Herr talman! Jag tackar ministern för svaret, men som vanligt
              är jag inte nöjd, inte alls. Jag kan inte förstå varför det ska
              vara så svårt att skilja på dåtid och framtid i asylpolitiken.
              I debatt efter debatt har jag försökt få migrationsministern att
              förstå att det som varit och är inte är detsamma som det som kommer
              att bli i framtiden, när utredare med barnkompetens utreder barn
              och framför allt att barnen utreds, och när vi har en mer rättssäker
              asylprocess som nu förhoppningsvis är på gång.
            </seg>
            <seg xml:id="i-bff62fd41c093b52-0">
              Det jag vill säga i min interpellation är att många av de barn,
              och även vuxna för den delen, som i dag fortfarande finns i asylprocessen
              har varit här i flera år utan att det beror på nya ansökningar.
              Dessa barn har inte blivit hörda ordentligt. Den 1 juli 2005 har
              ju inte varit ännu. Det är den tidpunkt då det ska finnas barnkompetens
              på samtliga enheter som utreder asylärenden som omfattar barn,
              enligt migrationsministern.
            </seg>
            <seg xml:id="i-e50d2074e76bc192-0">
              Herr talman! I veckan fick jag höra om en pojke som i dag är
              nio år men som var fyra år när hans mamma våldtogs och han själv
              bands fast vid en stol. Den pojken har man inte låtit prata om
              sina upplevelser. Även mycket små barn kommer ihåg traumatiska
              händelser.
            </seg>
            <seg xml:id="i-bdd7ea9fabe7b15e-0">
              Familjen som numera består av en mamma och tre barn ska avvisas
              till en av staterna i före detta Sovjetunionen. Mamman mår mycket
              dåligt och är en fara för både sig själv och andra. Hon har blivit
              hotad med hedersmord. Vad händer med barnen om mamman mördas,
              om hon nu kommer så långt och inte tar livet av sig och sina barn
              innan dess? Om hon skulle kunna återvända till någon annan plats,
              hur ska hon då försörja sina barn? Prostitution är en säker gissning.
            </seg>
            <seg xml:id="i-ec7fc8a2167689ae-0">
              Herr talman! Varför kan inte denna pojke få en ny chans och få
              redogöra för sina upplevelser? Det bästa för denna pojke är säkert
              inte att återvända till sitt hemland. Det finns många barn som
              han, fall där man inte sett till barnets bästa och följt FN:s
              barnkonvention.
            </seg>
            <seg xml:id="i-384f3e6b25a23d69-0">
              Herr talman! För ungefär ett år sedan debatterade vi här i kammaren,
              jag och migrationsministern, om omänskliga avvisningar med anledning
              av programmet Kalla fakta. Då sade migrationsministern: Jag kan
              bara hålla med om att det var förfärligt att se. Det var verkligen
              förfärligt att se en 15-årig flicka släpas skrikande och helt
              hysterisk in i en buss. Så vill vi inte ha det. Migrationsministern
              sade också: Jag har fått kännedom om att Migrationsverket ska
              ta fram riktlinjer för arbetet med återvändande beträffande barnfamiljer.
            </seg>
            <seg xml:id="i-a30486324baf13b1-0">
              Finns det några sådana riktlinjer? Uppenbarligen inte, för det
              händer fortfarande att barn avvisas under märkliga former. Jag
              nämner två fall i min interpellation, en flicka som hämtas i en
              fejkad poliskontroll under agentliknande former och en flicka
              som är apatisk och bärs ut till flygplanet för att tillsammans
              med sin familj lämpas av utan någon hjälp på Sarajevos flygplats.
              Tycker migrationsministern att det ska gå till så här?
            </seg>
          </u>
          <note type="speaker" xml:id="i-1c5abd550c4737f4-0">
            Anf. 56 ULRIKA KARLSSON (m):
          </note>
          <u who="sonia_karlsson_0d0065" xml:id="i-1b92388c096734f3-2">
            <seg xml:id="i-ce7d6e529a2eee47-0">
              Herr talman! Migrationsministern har på Anne-Marie Ekströms interpellation
              om humanitet i asylpolitiken svarat vilka åtgärder ministern avser
              att vidta när det handlar om barn som varit i Sverige en lång
              tid så att de ska få en möjlighet att få sina skäl prövade på
              nytt. Av ministerns svar kan jag inte utläsa att ministern avser
              att vidta några åtgärder, vilket är olyckligt eftersom barnens
              perspektiv inte har kommit i ljuset vid asylprövningen.
            </seg>
            <seg xml:id="i-24d0bdf61528913a-0">
              Låt mig ge ett exempel. Jag har själv varit juridiskt ombud för
              en familj med två minderåriga barn. De hade varit i Sverige under
              flera års tid, pojkarna gick i svenska klasser och hade svenska
              kompisar. Lärare hade dock slagit larm om att barnen befarades
              fara illa och att deras framtida utveckling var i fara. Pojkarna
              var mycket oroliga för att återvända. I hemlandet hade de upplevt
              all den fasa som ett krig för med sig. Socialförvaltningen var
              inkopplad. Både mamman och pappan hade varit inlagda på psykiatrisk
              avdelning under en längre period. Mamman hade utsatts för gruppvåldtäkt
              av en samling soldater och hade vid flera tillfällen meddelat
              att hon hellre dör än återvänder till hemlandet.
            </seg>
            <seg xml:id="i-4cfae302fd4843f6-0">
              Med andra ord: Pojkarna for illa och mådde mycket dåligt, och
              pojkarna hade intyg från skolkuratorer och psykologer om sin sjukdom
              samt intyg om den äldre pojkens självmordsförsök.
            </seg>
            <seg xml:id="i-a523a053abcf040c-0">
              I avslagsbeslutet från Utlänningsnämnden står att pojkarnas intyg
              inte är utfärdade av specialist. Därför lämnas de utan avseende.
              Vidare står det att läsa att det är i enlighet med barnens bästa
              för dessa pojkar att återvända tillsammans med sina föräldrar
              till det forna hemlandet.
            </seg>
            <seg xml:id="i-c2e137859074f64a-0">
              Utlänningsnämnden tittade alltså i detta ärende inte ens på pojkarnas
              intyg, trots att de var utfärdade av psykolog. Därför skulle de
              avvisas i enlighet med barnkonventionen. Detta är absurt. Som
              migrationsminister i ett land som ratificerat barnkonventionen
              borde ministern agera kraftfullt inom detta område. Tomma ord
              är inte tillräckligt.
            </seg>
            <seg xml:id="i-06890a1059968a5c-0">
              Herr talman! Jag vill fråga ministern vad ministern avser att
              göra för alla tusentals barn som redan befinner sig i landet och
              vars asylskäl inte har kommit fram i processen.
            </seg>
            <seg xml:id="i-6715352e08d41321-0">
              Den andra frågan i Anne-Marie Ekströms interpellation handlar
              om att människor vid en avvisning ska behandlas respektfullt och
              människovärdigt. I sitt svar säger migrationsministern att Migrationsverket
              informerar vid återvändarsamtal om hur Migrationsverket samarbetar
              med polismyndigheterna och att det därför aldrig behöver råda
              någon tvekan om att den enskilde själv kan påverka under vilka
              former han eller hon kan komma att behöva lämna landet, självmant
              eller tvångsvis.
            </seg>
            <seg xml:id="i-3e308d239843b1d6-0">
              Av svaret kan man utläsa att den asylsökande själv kan välja.
              Valfriheten är: Antingen åker du självmant till det land du har
              flytt från eller så hämtar vi dig med polis.
            </seg>
            <seg xml:id="i-e2c757dca5062552-0">
              Menar ministern i förlängningen att den asylsökande bara har
              sig själv att skylla vid en tvångsavvisning eftersom denne fått
              ett så kallat generöst erbjudande om frivillig avvisning? Menar
              ministern verkligen att det är den enskildes eget fel när avvisningen
              sker utan respekt och på ett icke människovänligt sätt, även när
              barn är inblandade?
            </seg>
          </u>
          <note type="speaker" xml:id="i-6788cbbbe0c5f244-0">
            Anf. 57 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-5">
            <seg xml:id="i-dc6a716332cecd8a-0">
              Herr talman! Jag tycker att den här debatten som återkommer många
              gånger när det gäller barn i asylprocessen är en väldigt viktig
              debatt. Jag hoppas att det kommer att återkomma flera gånger om
              igen. Det är viktigt att vi hela tiden ser till hur vi arbetar
              med att förverkliga barnkonventionen och portalparagrafen om barnets
              bästa i asylprocessen.
            </seg>
            <seg xml:id="i-39ed56e274e7bfdb-0">
              Jag vill påstå att barnkonventionen och portalparagrafen om barnets
              bästa har fått stor betydelse för barn i asylprocessen. Det är
              inte bara tomma ord. Det är inte bara vackra ord. Portalparagrafen
              var ett startskott för en lång rad reformer som har genomförts,
              för en lång rad insatser för att utveckla metoder för att hela
              tiden förbättra mottagandet av asylsökande barn. Jag ska nämna
              några sådana reformer. Rätten till skolgång till exempel är en
              direkt följd av att vi har anpassat vår lagstiftning till barnkonventionen.
            </seg>
            <seg xml:id="i-a0315518938e5765-0">
              Före år 2000 hade asylsökande barn inte alls samma rätt till
              skolgång som barn bosatta i Sverige. De hade begränsad rätt till
              grundskola, men ingen rätt till gymnasieskola eller någon annan
              skolform. Det betydde att 16-åringar tvingades vara i Migrationsverkets
              organiserade verksamhet. I dag har asylsökande barn precis samma
              rätt till skolgång som barn bosatta i Sverige.
            </seg>
            <seg xml:id="i-4ae3f6124b683009-0">
              Rätten till hälso- och sjukvård är en annan reform som även den
              gjorts direkt utifrån barnkonventionens krav. Men som jag sade
              tidigare har den också inneburit att Migrationsverket och Utlänningsnämnden
              arbetar, och under lång tid har arbetat, för att få fram metoder
              som hela tiden ska se till barnets bästa i asylprocessen.
            </seg>
            <seg xml:id="i-af61b6d7ace2fff7-0">
              Man måste emellertid även titta på vad barnets bästa faktiskt
              betyder. Barnets bästa i utlänningslagen innebär, på samma sätt
              som i artikel 3 i barnkonventionen, att hänsyn ska tas till barnets
              bästa, att barnets bästa alltid ska beaktas i alla områden. Det
              betyder att barnets bästa ska beaktas i alla delar av asylprocessen.
              Det gäller både i mottagandet och i bedömningarna av huruvida
              humanitära skäl är uppfyllda, men också i avvisningarna. Hur ska
              man hantera en avvisning? Hur ska man hantera ett återsändande
              så att man tillgodoser barnets bästa i just den situationen?
            </seg>
            <seg xml:id="i-4f40ff70b60874f5-0">
              Precis som i artikel 3 i barnkonventionen är inte barnets bästa
              alltid helt avgörande eller utslagsgivande i alla ärenden. När
              man till exempel tar hänsyn till humanitära skäl betyder det inte,
              även om man beaktar barnets bästa, att barn som skulle få det
              bättre i Sverige alltid har rätt till uppehållstillstånd här,
              men det betyder att barns bästa, barns situation, alltid ska beaktas
              i varje enskilt ärende.
            </seg>
          </u>
          <note type="speaker" xml:id="i-1867d3f8faa3e6d9-0">
            Anf. 58 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-488ecd9ee322af80-4">
            <seg xml:id="i-41ab3e762f195ebf-0">
              Herr talman! I motsats till migrationsministern önskar jag att
              vi inte skulle behöva debattera det här igen, för det blir bara
              upprepning på upprepning.
            </seg>
            <seg xml:id="i-2c865bdf86b50bc6-0">
              Visst är det bra att barnen får gå i skolan och har rätt till
              sjukvård, men när frågan till syvende och sist gäller ifall barnet
              ska få stanna eller inte tas i många fall ingen som helst hänsyn
              till barnets bästa.
            </seg>
            <seg xml:id="i-88009b4cab9f849e-0">
              I en av Migrationsverkets broschyrer sägs bland annat, vilket
              jag också säger i min interpellation, att man står för humanitet,
              respekt, rättssäkerhet och engagemang. Som förklaring till ordet
              humanitet anger ordböckerna medkänsla, medmänsklighet.
            </seg>
            <seg xml:id="i-e1b6e9653e61e69a-0">
              Herr talman! Jag anser att det inte är att visa respekt och medmänsklighet
              när man fejkar en trafikkontroll för att hämta en 15-årig försvarslös
              flicka som mår mycket dåligt. Både polis och Migrationsverket
              visste var flickan fanns. Hon befann sig hos en fosterfamilj,
              dit socialtjänsten hjälpt henne för att hon efter vistelse på
              psykiatrisk klinik skulle få tid att återhämta sig och leva ett
              normalt liv med skolgång.
            </seg>
            <seg xml:id="i-97b9af2fd0228021-0">
              Skälet till att gränspolisen tog andra kolleger till hjälp och
              ordnade en trafikkontroll var att de var rädda att flickan skulle
              göra sig själv illa. Men är det verkligen den flickans bästa att
              avvisas om hon är så skör att hon tänker begå självmord? Var finns
              barnkonventionen i detta?
            </seg>
            <seg xml:id="i-a3c47744516154e7-0">
              Allt prat om att barnen ska få hjälp och vård är just bara tomt
              prat. Det är faktiskt bättre att hålla tyst än att väcka en mängd
              förhoppningar. Migrationsministern säger själv att man inte ska
              väcka förhoppningar. Jag kan inte förstå logiken i att först vårda
              ett barn och sedan skicka det till ingenting. Många av dem som
              blir avvisade har nämligen inget att återvända till.
            </seg>
            <seg xml:id="i-39c9fc916ca5d145-0">
              Herr talman! Den fosterfamilj som den flicka jag berättade om
              bodde hos har efter avvisningen trots försök inte kunnat komma
              i kontakt med henne eller hennes familj. I dag pratade jag med
              fostermamman som berättade att skolkortet där flickan var med
              kommit just i dag, och hon undrar vart hon ska skicka kortet.
            </seg>
            <seg xml:id="i-de1895713e5eb749-0">
              Var finns flickan? En bra avvisning måste väl åtminstone innebära
              att vänner kan hålla kontakt och ta avsked. Inte ens det fick
              hon göra. Dessutom är det som ministern säger om att förmedla
              kontakter bara tomma ord. Det finns oftast ingen hjälp att få.
              Bosnierna har själva sökt och fått den informationen, men hur
              ska fostermamman kunna vidarebefordra skolkortet?
            </seg>
            <seg xml:id="i-47cf99efb5c1475e-0">
              Herr talman! Jag vet att ministern inte kan kommentera enskilda
              fall, men asylpolitiken är full av enskilda fall. Det är viktigt
              att ta enskilda fall som exempel och utgå från dem. Asylpolitiken
              är inte bara siffror man kan bolla med hursomhelst.
            </seg>
            <seg xml:id="i-df199a9ebb7a49cd-0">
              I samband med debatten om att införa en ny asylprocess, vilket
              är bra, pratas det om att si och så många ärenden finns i ryggsäcken
              och måste betas av innan den nya asylprocessen kan införas. Då
              kan alltså människor offras. Det pratas inte om människoöden,
              utan människoliv behandlas som lagervara. Lagret får inte vara
              för stort när man ska flytta till en ny butik. Men det finns olika
              sätt att minska lagret på. När det gäller människor kanske det
              är bättre att ge dem en ny chans än att slänga dem på skroten.
            </seg>
            <seg xml:id="i-1953f021d6bc4b6e-0">
              Jag har en lite annorlunda syn när det gäller att bli av med
              ryggsäcken, för visst inser även jag att vi måste bli av med den.
              Den största delen av ryggsäcken består emellertid av människor
              som varit här under lång tid och inte fått sin ansökan behandlad
              på ett rättssäkert sätt. Det finns också barn som inte blivit
              hörda. Varför kan man inte ta större hänsyn till dessa skäl och
              framför allt leva upp till portalparagrafen i utlänningslagen?
            </seg>
          </u>
          <note type="speaker" xml:id="i-9996a537a22154de-0">
            Anf. 59 ULRIKA KARLSSON (m):
          </note>
          <u who="sonia_karlsson_0d0065" xml:id="i-1b92388c096734f3-3">
            <seg xml:id="i-9716860cd8a2c218-0">
              Herr talman! För att återgå till exemplet med pojkarna, som jag
              nämnde tidigare, vill jag påstå att det inte kan vara enligt barnets
              bästa att bortse från intyg. Det fall jag berättade om slutade
              med att den ena pojken försökte ta sitt liv. Han hittades livlös
              och fördes till sjukhus. Tack och lov lyckades de rädda hans liv,
              och på grund av det fick vi nya skäl, nya intyg från en psykiatriker
              denna gång, alltså en specialist och en ny ansökan. Den nya ansökan
              resulterade i uppehållstillstånd. Om man från början tagit hänsyn
              till barnens intyg hade detta aldrig behövt hända. Det är ett
              exempel, med det finns många fler.
            </seg>
            <seg xml:id="i-d8ae6da17544db32-0">
              Jag fick inget svar på min fråga ifall ministern verkligen menar
              att det är den enskildes eget fel när avvisningen sker utan respekt
              och på ett icke-människovärdigt sätt också när barn är inblandade.
            </seg>
            <seg xml:id="i-12e9067c607dd7c3-0">
              När jag nu har ministern på plats skulle jag också vilja fråga
              om hon anser att det är godtagbart och enligt barnkonventionen
              att återvändarsamtal, för att informera om tvångsavvisning, hålls
              med barn utan föräldrars närvaro, vilket skett och sker. Jag har
              själv samtalat med en hysterisk mamma som nekades närvaro när
              en assistent skulle informera hennes minderåriga barn om hur en
              tvångsavvisning går till. Den yngre, tioårige pojken blev helt
              förtvivlad av den informationen och försökte under natten ta sitt
              liv. Genom ren tur hittades den livlöse pojken i tid och hans
              liv kunde räddas.
            </seg>
            <seg xml:id="i-6de941527cd09cf2-0">
              Detta är en rättsröta där solidaritet, humanitet och generositet
              glömts längs vägen och där såväl vuxna som barn far illa. Jag
              hoppas verkligen att migrationsministern tar detta till sitt hjärta,
              eftersom det är hon som är ytterst ansvarig, så att vi kan råda
              bot mot det.
            </seg>
          </u>
          <note type="speaker" xml:id="i-230b7981a4c80732-0">
            Anf. 60 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-6">
            <seg xml:id="i-2cda3a3aad86a86f-0">
              Herr talman! När det gäller avvisningar och verkställighet av
              ett avvisningsbeslut skulle jag vilja svara på Ulrika Karlssons
              fråga om det är den enskildes fel ifall en avvisning sker med
              tvång eller inte.
            </seg>
            <seg xml:id="i-3197e86ecf31ca78-0">
              Nej, men jag menar att det är viktigt att vi också verkställer
              avvisningsbeslut. Det är ju inte så att tusentals människor här
              i landet inte fått sin sak prövad. De har fått sin sak prövad,
              inte bara en utan två och ibland ännu fler gånger.
            </seg>
            <seg xml:id="i-10a37d30b14c9503-0">
              I slutändan är det naturligtvis så att om vi över huvud taget
              ska upprätthålla en legitimitet i systemet vi hamnar ändå så småningom
              i den frågeställningen måste vi verkställa avvisningen när det
              gäller en person som fått sin sak prövad ett antal gånger.
            </seg>
            <seg xml:id="i-3e06637a7a650790-0">
              Jag menar att en sådan verkställighet självklart ska ske utifrån
              barnets bästa. Det ska ske med värdighet, och därför ligger ansvaret
              för verkställigheten i Sverige till skillnad från många andra
              länder på en civil myndighet, nämligen Migrationsverket.
            </seg>
            <seg xml:id="i-1cbfb642500b37f4-0">
              Det är Migrationsverket som ansvarar för att stödja människor
              i deras återvändande. Det betyder att man kallar till ett återvändandesamtal.
              Man hör sig för med den person som har fått sitt avvisningsbeslut.
            </seg>
            <seg xml:id="i-dc093373475b5603-0">
              Hur vill man planera sitt återvändande? Vilka personer vill man
              ta kontakt med? När ska man boka resa? Man får väldigt mycket
              stöd i sitt återvändande när man fått sin sak prövad ett antal
              gånger.
            </seg>
            <seg xml:id="i-ee5a661be9219dc9-0">
              Det är viktigt att man står vid det. Om en person har fått sin
              sak prövad ska den också återvända. Får man ett bifall ska man
              ha allt stöd man behöver för att integreras i samhället.
            </seg>
            <seg xml:id="i-fb798785a263bf1b-0">
              Jag tycker generellt sett att vi väldigt ofta talar om slutet
              i asylprocessen. Jag skulle också vilja fokusera väldigt mycket
              på början. Vi måste diskutera mer att försöka förebygga att människor
              hamnar i en situation där det blir väldigt akut.
            </seg>
            <seg xml:id="i-91cb89d9b8304bde-0">
              Människor upplever det som oerhört fruktansvärt att återvända
              till sitt hemland fast de har fått sin sak prövad och det inte
              är så att de riskerar någonting.
            </seg>
            <seg xml:id="i-c2601466ba68ad2f-0">
              Här handlar det om att hålla handläggningstiderna nere så mycket
              som möjligt. Det gäller att se till att vi har en effektiv asylprocess
              med en tydlig början men också med ett tydligt slut så att människor
              får ett tydligt beslut.
            </seg>
            <seg xml:id="i-ae3f382af880751b-0">
              Därmed tror jag att man lättare accepterar det beslut som fattas.
            </seg>
          </u>
          <note type="speaker" xml:id="i-4c948bf922e50de9-0">
            Anf. 61 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-488ecd9ee322af80-5">
            <seg xml:id="i-e12f4e010ab2a5c6-0">
              Herr talman! Visst är det viktigt att man verkställer ett avvisningsbeslut.
              Men människor upplever att de inte har haft en möjlighet att få
              göra sin röst hörd, inte har fått klargöra alla sina skäl och
              att Migrationsverket och Utlänningsnämnden inte tror på dem. De
              säger: Det kan inte vara så.
            </seg>
            <seg xml:id="i-829c1badfbe3c196-0">
              Man har inte hört barn. Kvinnor som har flytt hit har ofta blivit
              våldtagna eller fått utstå andra övergrepp. Det har man inte lyssnat
              på. Många gånger vågar inte kvinnor berätta om detta redan från
              första början. Det finns riktlinjer för hur man ska utreda kvinnor.
              Men dem följer man inte.
            </seg>
            <seg xml:id="i-25328c2cce74474b-0">
              Människor upplever det många gånger som ett lotteri. Det finns
              personer med likartade skäl. Den ena får stanna, den andra får
              inte stanna. Det är väldigt tufft för en person eller familj.
            </seg>
            <seg xml:id="i-eb395887e5ed939e-0">
              Återvänder jag till mitt hemland får jag uppmaningen att gå till
              polisen om jag blir trakasserad, samma polis som våldtog mig innan
              jag åkte därifrån.
            </seg>
            <seg xml:id="i-7e7ef232f0fb4682-0">
              Jag tror att det är dags att börja se verkligheten som den är.
              Både Ulrika och jag har tagit upp flera olika fall där barn har
              varit inblandade. Det finns många fler sådana fall.
            </seg>
            <seg xml:id="i-4ff0fce9d94ec9db-0">
              Nu är det dags att börja se att det finns människor som har varit
              här väldigt länge och mått väldigt dåligt. De kommer hit med trauman
              och fruktansvärda upplevelser. Då är det inte så lätt att återvända.
            </seg>
            <seg xml:id="i-c77cf4c8243cfd7c-0">
              Jag tror att man måste börja tänka om lite och se lite mer till
              hur det ser ut ute i världen.
            </seg>
          </u>
          <note type="speaker" xml:id="i-99eddc64b8a582e3-0">
            Anf. 62 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-39e747e2fc092124-7">
            <seg xml:id="i-d983195c41221361-0">
              Herr talman! Jag tror precis som Anne-Marie Ekström att känslan
              av att man inte har fått berätta om sina skäl och inte har klargjort
              sina skäl är någonting som många människor upplever väldigt starkt.
              De har inte fått ge uttryck för sina skäl.
            </seg>
            <seg xml:id="i-5d8b59edf3f45a90-0">
              Det är också kärnan i den reform som nu ska genomföras. Man inför
              ett tvåpartsförfarande. Det innebär att en asylsökande som fått
              ett avslag i första instans får redogöra för alla sina skäl för
              uppehållstillstånd eller asyl. Migrationsverket å sin sida redogör
              för sina skäl att ge avslag.
            </seg>
            <seg xml:id="i-18866969c520e2f6-0">
              Man får en större muntlighet. Människor får muntligt inför en
              domare redogöra för sina skäl. Det tror jag kommer att betyda
              väldigt mycket för asylsökande. Det är en reform som kommer att
              genomföras under 2006.
            </seg>
          </u>
          <note xml:id="i-5145cd2e464544d0-4">
            Överläggningen var härmed avslutad.
          </note>
          <note xml:id="i-2774319b6cfe2a3d-0">
            11 § Svar på interpellationerna 2004/05:44 och 48 om Socialdemokraternas
            samarbete med Vänsterpartiet
          </note>
          <note type="speaker" xml:id="i-a35107c1e9da0a72-0">
            Anf. 63 Kulturminister PÄR NUDER (s):
          </note>
          <u who="unknown" xml:id="i-d9813b8bbc806e0b-6">
            <seg xml:id="i-9012b006a71243d6-0">
              Herr talman! Erik Ullenhag har frågat mig om jag avser att verka
              för att den socialdemokratiska regeringens samarbete med Vänsterpartiet
              ska avbrytas. Gunnar Axén har frågat om jag och regeringen avser
              att fortsätta samarbetet med Vänsterpartiet. Frågorna ska ses
              mot bakgrund av den granskning som Sveriges Television nyligen
              låtit genomföra.
            </seg>
            <seg xml:id="i-1ae14ef2034ac715-0">
              I principfrågan har jag samma inställning som jag hade när Erik
              Ullenhag, Gunnar Axén och jag diskuterade Vänsterpartiets historia
              i denna kammare. Det var den 29 januari, och Erik Ullenhag prisade
              mig då för ett anförande jag hållit i Södertälje den 1 maj 2000
              om kommunismen i Sverige. Hans partikollega Gunnar Andrén gick
              ännu längre. Han sa att mitt anförande i Södertälje var lysande!
            </seg>
            <seg xml:id="i-5a25c2e28cd58e12-0">
              Både Erik Ullenhag och Gunnar Axén vet att jag har en starkt
              avvisande hållning till kommunismen. Kommunismen är oförenlig
              med de värderingar som socialdemokratin alltid stått för: alla
              människors frihet, lika värde och demokrati. Av både principiella
              och personliga skäl kommer jag att bekämpa kommunismen så länge
              jag lever.
            </seg>
            <seg xml:id="i-ae4992d49e676e82-0">
              Samarbetet med Vänsterpartiet och Miljöpartiet omfattar 121 punkter
              för ett tryggare, rättvisare och grönare Sverige. Det är 121 politiska
              sakfrågor och handlar inte på minsta sätt om kommunismens genomförande
              i vårt land.
            </seg>
            <seg xml:id="i-6e59db8d742df5bb-0">
              Jag var och är förvånad över att någon svensk politiker vill
              kalla sig kommunist. Om Vänsterpartiet nu, inspirerat av SVT-programmen,
              städar i garderoben, vädrar ut och en gång för alla rensar bort
              kommunismen från partiets ideologi så välkomnar jag detta. Det
              är påkallat och högst på tiden att de genomför detta renhållningsarbete.
            </seg>
          </u>
          <note type="speaker" xml:id="i-dafa183692b7227d-0">
            Anf. 64 ERIK ULLENHAG (fp):
          </note>
          <u who="erik_ullenhag_f3fec1" next="cont" xml:id="i-aa0f2b7e8761b6d9-0">
            <seg xml:id="i-ae41a5266d38e975-0">
              Herr talman! Jag vill passa på innan vi fortsätter debatten att
              visa mitt medkännande med Pär Nuder vars farfar, vilket han målande
              beskrev, ligger begravd någonstans i Gulag. Pär Nuder tillhör
              de miljontals människor runtom i världen som har anhöriga som
              har drabbats av kommunismens illdåd.
            </seg>
            <seg xml:id="i-4760d33090eb9050-0">
              Jag vill också passa på att tacka för svaret, även om det lite
              grann är ett icke-svar. Vad man kan läsa ut ur svaret är att samarbetet
              med Vänsterpartiet kommer att fortsätta. Pär Nuder tog i sitt
              svar upp att jag tidigare prisat hans tal i Södertälje. Det tänker
              jag göra igen.
            </seg>
            <seg xml:id="i-ffb2fb1ce1b923f9-0">
              Jag tänker återberätta för riksdagsprotokollet vad Pär Nuder
              sade inför valet år 2002: Vill ni fortsätta att samarbeta med
              Socialdemokraterna efter nästa års val måste ni en gång för alla
              mönstra ut kommunismen och kommunisterna. Ni måste städa upp i
              garderoben, vädra ut och göra rent hus. Vi socialdemokrater vill
              inte och tänker inte samarbeta med några kommunister i det nya
              seklet.
            </seg>
            <seg xml:id="i-8393d1a174243784-0">
              Detta var ett vallöfte från Pär Nuder på torget i Södertälje.
              Vad har hänt sedan dess? Valet kom. Tyvärr var det samma gäng
              som vann valet igen. Samarbetet med Vänstern och Miljöpartiet
              fördjupades. Ett antal vänsterpartister sitter nu i samma regeringskansli
              som Pär Nuder.
            </seg>
            <seg xml:id="i-31aa96b6f791550d-0">
              År 2004 valdes Lars Ohly, som kallar sig just kommunist, till
              partiledare. Han är en av de personer som Pär Nuder angrep mycket
              starkt på torget i Södertälje. I januari 2004 hade vi en debatt
              i den här frågan i kammaren. Då sade Pär Nuder så här: Jag känner
              en oro för att Vänsterpartiet är på väg i fel riktning. Det kan
              man lugnt säga.
            </seg>
            <seg xml:id="i-e51f2a9aff65b4fb-0">
              Det vi såg i Uppdrag granskning var rätt häpnadsväckande. Det
              var ett parti som är representerat i Sveriges riksdag som har
              en fullständigt falsk historieskrivning.
            </seg>
            <seg xml:id="i-1ea7150611b0c164-0">
              Man säger själv att man bröt med kommunismen på 70-talet. Samtidigt
              kan man följa i programmet hur hyllningarna till världens kommunistdiktaturer
              fortsatte tills varenda av dem hade fallit. I dag är det Kuba
              som man inte på allvar kan ta avstånd från.
            </seg>
            <seg xml:id="i-77cc54b6ed85684a-0">
              Vi såg i programmet hur Lars Ohly år 1999 kallade sig leninist.
              Då nöjde han sig inte med kommunist. Vi såg hur han år 2000 strök
              ursäkter till Stalins offer och vägrade ge ursäkter till de så
              kallade kirunasvenskarna. Vi såg ett ungdomsförbund som tror att
              Kuba är en demokrati. Utöver vad vi såg i programmet ser vi ett
              parti som har valt in Eva Björklund i sin partistyrelse. Eva Björklund
              en av de ledande Castrokramarna i Sverige och hon tillhör sektföreningen
              Svensk-Kubanska föreningen en förening som inte vill säga att
              Sovjetunionen var en diktatur. Denna person sitter alltså i Vänsterpartiets
              styrelse.
            </seg>
            <seg xml:id="i-5cb10a9c0ab0ab65-0">
              Sedan dess har vi också sett 150 kommunister på DN Debatt som
              var mycket beklämmande. Pär Nuder säger sig hoppas på en storstädning
              i Vänsterpartiet. De här 150 kommunisterna tog ju inte avstånd
              från någonting! De sade: Vi har haft rätt tidigare och vi har
              rätt i fortsättningen. Och det är de som styr dagens vänsterparti.
              Problemet med det här gänget i Vänsterpartiet är egentligen inte
              att de kallar sig kommunister utan det är att många av dem verkligen
              är kommunister. Det är ett mycket stort bekymmer år 2004.
            </seg>
            <seg xml:id="i-336789b989e64208-0">
              Det som har hänt i samarbetet mellan Vänsterpartiet och Socialdemokraterna
              sedan dess är att man sannolikt kommer att börja samarbeta även
              om försvaret med ett parti som har ett stort antal ledande företrädare
              som kallar sig kommunister!
            </seg>
            <seg xml:id="i-1a9fcddfe8f94873-0">
              Jag vill ge Pär Nuder och socialdemokratin ett erkännande i att
              man genom historien har tagit mycket viktiga strider med kommunister.
              Men frågan är: Vad gör man i dag, 2004?
            </seg>
            <seg xml:id="i-e632983c0f376ad8-0">
              Jag har två frågor som jag hoppas att jag får svar på från Pär
              Nuder. Den första är: Litar du på Lars Ohlys demokratiska kompass?
              Jag gör det inte. Den andra är: Finns det någon smärtgräns för
              Pär Nuder, där det inte längre är möjligt att samarbeta sakpolitiskt
              med Vänsterpartiet?
            </seg>
          </u>
          <note xml:id="i-823ffbcc7b5a3d40-0">
            Anf. 65 GUNNAR AXÉN (m):
          </note>
          <u who="erik_ullenhag_f3fec1" prev="cont" xml:id="i-4682db0fc36d62a6-0">
            <seg xml:id="i-9e891c8614d70bb3-0">
              Herr talman! Också jag ber att få tacka statsrådet för svaret.
              Jag instämmer i Erik Ullenhags beklagande över att statsrådets
              farfar var en av alla de miljoner som har mördats i kommunismens
              namn under 1900-talet.
            </seg>
            <seg xml:id="i-277fb5eea009c295-0">
              Jag uppskattar också att statsrådet säger sig vilja bekämpa kommunismen
              så länge han lever. Men det är svårt att förstå hur den viljan
              omsätts i praktiken, när nu regeringen och statsrådet har ett
              intimt samarbete med ett parti som helt uppenbart är kommunistiskt
              och lett av en uttalad kommunist.
            </seg>
            <seg xml:id="i-5fb66877fcc58c86-0">
              Hur tar sig statsrådens kamp mot kommunismen uttryck i samarbetet
              med Vänsterpartiet kommunisterna? Vägrar statsrådet att sitta
              vid samma bord som företrädare för Vänsterpartiet kommunisterna?
              Eller på vilket sätt förs kampen?
            </seg>
            <seg xml:id="i-5cd30109ef1146a3-0">
              Om det är svårt att förstå statsrådets kamp mot kommunismen och
              hur den ter sig och tar sig uttryck så är det ännu svårare att
              förstå att Socialdemokraterna över huvud taget samarbetar med
              Vänsterpartiet kommunisterna. Statsrådet sade ju, som vi har hört
              tidigare, före förra valet att Socialdemokraterna aldrig skulle
              samarbeta med några kommunister i det nya århundradet.
            </seg>
            <seg xml:id="i-91591cc830b5b248-0">
              Även jag vill passa på att påminna om för det är värt att upprepa
              vad statsrådet sade vid sitt förstamajtal i Södertälje. Han sade:
              Därför säger vi socialdemokrater i dag, på 2000-talets första
              maj: Vill ni fortsätta samarbeta med socialdemokratin efter nästa
              års val så måste ni en gång för alla mönstra ut kommunismen och
              kommunisterna. Ni måste städa upp i garderoben, vädra ut och göra
              rent hus! Vi socialdemokrater vill inte och tänker inte samarbeta
              med några kommunister i det nya seklet. Så långt statsrådet Pär
              Nuder.
            </seg>
            <seg xml:id="i-3b5d91ef1c18d8ec-0">
              Men det är ju just det man gör! Nu försvarar sig statsrådet med
              att det bara är 121 olika sakfrågor som man samarbetar med kommunisterna
              om, och att ingen av dem skulle leda till kommunismens införande.
              Men Socialdemokraterna samarbetar ju även med Vänsterpartiet kommunisterna
              om säkerhetspolitiken, vilket innebär att man nu har gett dem
              makt över de allra centralaste delarna inom politiken. Det gäller
              både den ekonomiska politiken och säkerhetspolitiken. Vänsterpartiet
              kommunisterna har till och med tjänstemän på plats i Regeringskansliet
              numera.
            </seg>
            <seg xml:id="i-80d9e4e724b82ded-0">
              Jag undrar och det är min fråga till statsrådet: När ska statsrådet
              och Socialdemokraterna infria löftet om att man inte tänker samarbeta
              med några kommunister under 2000-talet, i det nya århundradet
              som statsrådet uttryckte det? Eller är det som så för det är alternativet
              att statsrådet anser att Vänsterpartiet kommunisterna har städat
              upp i garderoben, har vädrat ut och har gjort rent ut med kommunismen?
            </seg>
          </u>
          <note type="speaker" xml:id="i-44ee526182493251-0">
            Anf. 66 CARL B HAMILTON (fp):
          </note>
          <u who="carl_b_hamilton_f03c03" xml:id="i-83ddfbeb771786a6-0">
            <seg xml:id="i-4edc0248524cf5ec-0">
              Herr talman! Om vi ser framåt så är Socialdemokraternas standardsvar
              på kritiken mot att man samarbetar med kommunisterna i Vänsterpartiet,
              och därmed legitimerar dessa kommunister, att samarbetet bara
              omfattar 121-punktsprogrammet. Sanningen är, som har sagts här,
              att det har utvidgats. Men jag lämnar det därhän just nu.
            </seg>
            <seg xml:id="i-be16c199f29a0f27-0">
              Hänvisningen till att samarbetet är legitimt bara för att det
              omfattar ett begränsat antal punkter och är avgränsat och väl
              specificerat är farlig. Det är en farlig principlöshet som här
              blottas. Logiken är att samarbetet med kommunister eller andra
              är okej så länge det är avgränsat och specifikt och håller sig
              till sakfrågor, utan hänsyn tagen till den demokratiska halten
              hos den partner som man samarbetar med.
            </seg>
            <seg xml:id="i-ef29320489ab1b7b-0">
              Jag ska illustrera det här tydligt. Anta att ett reformerat nazistparti
              kom in i riksdagen och sade: Vi är emot Hitler! Det var farliga
              misstag som gjordes i nationalsocialismen på 30-talet! Vi har
              ingenting med 30-talet att göra, utan vi är demokratiska nazister.
              Skulle Socialdemokraterna samarbeta med ett sådant parti? Med
              den logik som ni använder för att försvara ert samarbete med kommunisterna
              i Vänsterpartiet skulle ni också vara öppna för ett samarbete.
              Det bjuder den logiken. Det är därför den här hållningslösheten
              är så farlig; ni kan samarbeta med vem som helst utan att ta ställning
              till samarbetspartnerns demokratiska halt. Det är det som ligger
              i kärnan i ert försvar, och det menar jag är en helt omöjlig hållning.
            </seg>
            <seg xml:id="i-5f4c89035c160d88-0">
              Som tidigare har sagts här är Pär Nuder son till en flykting
              från Sovjetsystemet och kommunismen. Jag vill ställa en fråga
              till Pär Nuder. I valet mellan att samarbeta med en demokrat eller
              med en kommunist vad väljer sonen till en flykting från Estland
              som du, Pär Nuder?
            </seg>
          </u>
          <note type="speaker" xml:id="i-48df37141858b778-0">
            Anf. 67 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-26f937f7961f350e-0">
            <seg xml:id="i-3c2e6b235ed372c5-0">
              Herr talman! De två TV-programmen avslöjade inte något nytt för
              mig i alla fall. Jag var ganska medveten om allt vad kommunismen
              står för, men tydligen var det inte så klart för alla. Det är
              kanske den skrämmande biten att så många i Sverige inte vet vad
              kommunismen står för. Då kommer jag till en av mina frågor: Är
              Socialdemokraterna nu beredda att dra i gång en stor informationskampanj
              om kommunismen och dess offer? Det har man inte varit tidigare.
              Den reaktion som kom efter programmet visar att det behövs.
            </seg>
            <seg xml:id="i-810d844aaed55956-0">
              Jag mår väldigt illa och känner mig väldigt illa berörd när jag
              ser partiledare för ett parti här i Sverige år 2004 stå med handen
              upp när man samtidigt ser fanor med skäran och hammaren. Jag har
              en liknande bakgrund som Pär Nuder. Min farfar från Polen har
              suttit i ryskt fångläger i flera omgångar. Det är en farfar som
              jag aldrig har träffat. Jag bli så in i min själ illa berörd av
              att se dessa handlingar i Sverige och att se dessa flaggor i dag.
              Vi har en partiledare här i riksdagen som kallar sig kommunist
              och inte bara kallar sig kommunist, utan är kommunist. Det är
              det som är problemet. Även om han skulle sluta kalla sig för kommunist
              så kommer han att förbli kommunist.
            </seg>
            <seg xml:id="i-89b5ac884f19f68e-0">
              När jag läser svaret som de två interpellanterna har fått gör
              det mig beklämd. Jag kan samtidigt, precis som alla andra, lovorda
              Pär Nuders förstamajtal i Södertälje år 2000. Jag behöver inte
              citera det igen, för det är gjort så många gånger i protokollet.
              Han talade med glöd om att man aldrig skulle samarbeta med någon
              som kallar sig kommunist, och ändå gör man det. Det gör mig väldigt
              bedrövad. Jag undrar hur man kan göra det. Någonstans inom sig
              måste även Pär Nuder känna av detta att stå och säga en sak och
              sedan i handling göra något helt annat. Det inger inte något stort
              förtroende. Det får en ganska snabbt att undra varför man gör
              det. Varför gör Socialdemokraterna detta? Jo, man är bara ute
              efter makten. Då har inget annat någon betydelse.
            </seg>
            <seg xml:id="i-bdf12a6357fb10f6-0">
              Jag har två frågor. Den ena är: Är regeringen och Socialdemokraterna
              beredda att dra i gång en stor upplysningskampanj om kommunismen
              och dess offer?
            </seg>
            <seg xml:id="i-d95c8f3e7370fe4a-0">
              Den andra raka frågan som alla andra har varit inne på är: Är
              det inte dags att nu bryta samarbetet med kommunisterna? Det är
              ju inte bara en som sitter här i kammaren som kallar sig kommunist.
              Det är inte bara en i deras partistyrelse som kallar sig kommunist
              och är kommunist. Det är ganska många. Är det då inte dags att
              en gång för alla ta steget och säga: Nej, jag står för vad jag
              sade första maj 2000 vi samarbetar inte med kommunister?
            </seg>
          </u>
          <note type="speaker" xml:id="i-cdae5cece5a5cd11-0">
            Anf. 68 Kulturminister PÄR NUDER (s):
          </note>
          <u who="unknown" xml:id="i-d9813b8bbc806e0b-7">
            <seg xml:id="i-89cd391d121b5f54-0">
              Herr talman! Låt mig i likhet med när vi senast möttes i den
              här kammaren och diskuterade den här frågan göra några principiella
              markeringar.
            </seg>
            <seg xml:id="i-dce6ce9357b63a97-0">
              Till att börja med: Jag tänker inte diskutera demokratisynen
              hos en ledamot av denna kammare här och nu utan att vederbörande
              är närvarande. Det bjuder inte traditionen i denna kammare.
            </seg>
            <seg xml:id="i-cb8b9773302aa695-0">
              För det andra är det riktigt att vi har ett samarbete om 121
              punkter, varken mer eller mindre. Vi har kommit lite längre sedan
              vi träffades senast i denna kammare i januari. Vi har aviserat
              mer pengar till kommunerna, fler förskollärare, höjda barnbidrag
              och utbyggd föräldraförsäkring. Det är möjligt att ni anser detta
              vara ett uttryck för kommunismens genomförande i Sverige. I min
              föreställningsvärld är inte det fallet. Inte heller fritt inträde
              till de statliga museerna som jag känner en alldeles särskilt
              stor glädje över att vi nu kan bocka av i 121-punktsprogrammet.
            </seg>
            <seg xml:id="i-e5673a515b5fff21-0">
              För det tredje slöts uppgörelsen om 121-punktsprogrammet mellan
              tre partier, Socialdemokraterna, Vänsterpartiet och Miljöpartiet,
              när Gudrun Schyman var ordförande för Vänsterpartiet. Sedan valde
              man Lars Ohly till partiordförande. Inte ett kommatecken har ändrats
              i 121-punktsprogrammet som följd av att man bytte partiledare.
            </seg>
            <seg xml:id="i-080f7ab9027e847f-0">
              För det fjärde är inte något regeringssamarbete med Vänsterpartiet
              aktuellt. Det är än mindre aktuellt efter de senaste veckornas
              debatt. Jag vill rätta Gunnar Axén på en punkt. Nej, säkerhetspolitiken
              omfattas inte av 121-punktsprogrammet. Det har inte utvidgats.
            </seg>
            <seg xml:id="i-79c912212089927d-0">
              Den säkerhetspolitiska doktrin som ligger till grund för regeringens
              proposition formulerades av en majoritet av riksdagens partier.
              Vänsterpartiet delar inte denna doktrin. Så står det i riksdagens
              motion 2004/05:Fö8 som är undertecknad av Lars Ohly. Det är alltså
              Vänsterpartiets svar på den försvarspolitiska propositionen som
              nyligen lades fram.
            </seg>
            <seg xml:id="i-5e0b5e8c6b4d78bb-0">
              För det femte beklagar jag djupt att inte Lars Ohly förmår att
              sluta kalla sig för kommunist. Jag beklagar djupt att han inte
              förmår att säga att han hade fel, att det inte är acceptabelt
              att kalla sig kommunist med tanke på de oförrätter som kommunismen
              har gjort mänskligheten genom årtiondena. Han borde kunna göra
              som min kollega i regeringen, Ylva Johansson, har gjort, gå vidare,
              erkänna sina misstag och bekänna sig till en lära som till fullo
              omfattar demokratiska värden.
            </seg>
            <seg xml:id="i-a7660fee4a14a584-0">
              Väljarna har nu två år på sig att värdera Vänsterpartiet och
              om de verkligen har vädrat ut kommunismen eller ej. Sedan får
              de ta ställning i valet. Jag känner många radikala människor i
              Vänsterpartiet som är sanna demokrater. De mår väldigt illa i
              dessa dagar när man har en partiordförande som inte förmår att
              göra upp med sitt förflutna och som kallar sig för kommunist.
              Till de många vänsterpartisterna säger jag så här: Ni är välkomna
              till socialdemokratin. Vi finns här för er. Vi är ett radikalt,
              demokratiskt, socialistiskt parti som är beredda att på demokratisk
              grund förverkliga de ideal som jag tror att väldigt många vänsterpartister
              står för. Välkomna till socialdemokratin, ni vänsterpartister!
              Gör en Ylva Johansson!
            </seg>
          </u>
          <note type="speaker" xml:id="i-98274de1d4e8fa34-0">
            Anf. 69 ERIK ULLENHAG (fp):
          </note>
          <u who="erik_ullenhag_f3fec1" xml:id="i-a40ddcee045602ce-0">
            <seg xml:id="i-6512812908cfe5e2-0">
              Herr talman! Jag ställde två konkreta frågor till Pär Nuder.
              Den ena fick jag väl delvis svar på. Det var: Litar Pär Nuder
              på Lars Ohlys demokratiska kompass? Svaret på den frågan är att
              Pär Nuder inte tänker diskutera en ledamot av denna kammare som
              inte är närvarande. Det är rätt talande. Jag tolkar det svaret
              så att Pär Nuder faktiskt inte litar på Lars Ohlys demokratiska
              kompass. Jag tror att om jag hade ställt frågan om Pär Nuder litar
              på Göran Perssons demokratiska kompass det gör jag hade Pär Nuder
              ställt sig i talarstolen, blivit mycket uppbragt och sagt att
              självklart litar han på Göran Perssons demokratiska kompass alldeles
              oavsett om Göran Persson var närvarande här i kammaren eller inte.
            </seg>
            <seg xml:id="i-55505eb2d1173b79-0">
              Det är här kärnfrågan ligger. Jag tror faktiskt att jag, Pär
              Nuder och andra är betydligt mer överens än vad vi tror, det vill
              säga vi har väldigt lite förtroende för ledningen för dagens vänsterparti.
              Men Pär Nuder och hans parti bidrar just nu till att legitimera
              kommunismen i strid med vad socialdemokratin har gjort under 1900-talet.
            </seg>
            <seg xml:id="i-e59d2ae46f4186c6-0">
              Vi har sett personer i TV som säger: Jag tror att det finns fria
              val på Kuba. Kuba är en demokrati.
            </seg>
            <seg xml:id="i-bf95c0344aeeb284-0">
              Det handlar om ledande vänsterpartister. I det läget släpps det
              partiets gäng in i Regeringskansliet för att samarbeta med Socialdemokraterna.
              Detta är ett trendbrott i socialdemokratins historia som jag tycker
              är ganska upprörande.
            </seg>
            <seg xml:id="i-8cbb452e9cec762b-0">
              Jag har varit på Kuba ett par gånger, och jag var där i januari
              förra året. Jag pratade bland annat med Adolfo Fernandez Sainz
              som tidigare har arbetat som tolk åt Castro. Sedan har han varit
              oberoende journalist. Han är i dag dömd till 15 års fängelse för
              att han har publicerat en kritisk granskning av Kuba, bland annat
              i Dagens Nyheter i Sverige. Jag träffade Osvaldo Alfonso. Han
              är dömd till 18 års fängelse. Han är partiledare för ett systerparti
              till liberala partiet. Detta beskriver ungdomsförbundets ordförande
              till ett riksdagsparti i Sverige som ett land som har fria val
              och demokrati. Detta beskriver en partistyrelseledamot i dag,
              2004, som ett demokratiskt land. Detta är djupt beklagligt.
            </seg>
            <seg xml:id="i-f27f987cd99208e3-0">
              Vi ser Lars Ohly vrida sig i TV och be om ursäkt för vad som
              skett i historien, men problemet han har är att historien upprepar
              sig just nu. Just nu sviker man Kubas folk.
            </seg>
            <seg xml:id="i-5991d122f87f4cb2-0">
              I sitt svar påpekade Pär Nuder att han hoppas att Vänsterpartiet
              kommer att städa upp i sitt parti. Jag tror att Vänsterpartiet
              kommer att städa upp. Men det vi har sett i dag är en helt annat
              uppstädning än den Pär Nuder är ute efter. På Dagens eko i dag
              kunde vi höra att det snarare är de som är förnyare i Vänsterpartiet,
              de som inte trivs med att kalla sig kommunister, de som vill göra
              upp med historien, som kommer att kastas ut ur dagens vänsterparti.
              Det är också ett trendbrott i historien. Tidigare har det varit
              de mest sekteristiska vänsterpartisterna som har kastats ut ur
              kommunisterna. Nu är det de som står upp för demokrati och mot
              kommunism.
            </seg>
            <seg xml:id="i-f55e6a058bacc014-0">
              Sedan var det mycket intressant att Pär Nuder sade att inte ett
              kommatecken har ändrats i 121-punktsprogrammet. Nej, just det.
              Men vad var det du sade på torget i Södertälje som ett vallöfte?
              Det var två år före ett val den gången. Nu är det två år kvar
              till nästa val. Du sade, Pär Nuder: Vi i socialdemokratin tänker
              inte samarbete med kommunister. Och ändå ändras inte ett kommatecken
              när Gudrun Schyman ersätts av en person som kallar sig kommunist,
              som bara för några år sedan kallade sig leninist och som inte
              har velat ta avstånd från Stalins terror. Det är klart att din
              trovärdighet börjar bli ganska svag, Pär Nuder.
            </seg>
            <seg xml:id="i-017119a912449a0e-0">
              Jag har en tilläggsfråga till Pär Nuder. Anser du att du infriar
              ditt vallöfte från Södertälje torg två år före förra valet? Anser
              du att du gör det nu i regeringsställning? Eller anser du att
              du har brutit det löfte du gav södertäljeborna?
            </seg>
            <seg xml:id="i-239a5d4279ea09f4-0">
              Anf. 70 GUNNAR AXÉN (m):
            </seg>
            <seg xml:id="i-52b08fc319992fc8-0">
              Herr talman! Statsrådet flyr undan våra frågor. Vi får inga svar.
              Jag kan inte tolka det på annat sätt än att Pär Nuder instämmer
              i vår uppfattning att Vänstepartiet fortfarande är ett kommunistiskt
              parti, lett av en kommunist, som man nu samarbetar med. Därmed
              har man brutit det vallöfte som Pär Nuder gav på torget i Södertälje
              den 1 maj år 2000.
            </seg>
            <seg xml:id="i-4fb923d0db5a17de-0">
              Jag förväntar mig inte något svar på frågorna. Verkligheten talar
              för sig själv. Men jag skulle vilja ha svar på en fråga som jag
              tyckte var intressant och som tidigare lyftes fram av Marietta
              de Pourbaix-Lundin. Det är om statsrådet kan tänka sig att försöka
              råda bot på den okunskap som uppenbarligen finns om kommunismen
              och kommunismens brott mot mänskligheten genom en upplysande informationssatsning
              om vad kommunismen verkligen har lett till i världen under 1900-talet
              och fortfarande leder till.
            </seg>
            <seg xml:id="i-df9cff1d0e2f8613-0">
              Statsrådet säger att han inte vill diskutera demokratisynen hos
              någon som inte är närvarande här i kammaren, men det hindrade
              inte statsrådet att på första maj i Södertälje väldigt tydligt
              uttala vad han ansåg om Lars Ohly. Då utnämnde han Ohly till en
              av de främsta, kanske till och med den främsta kommunisten inom
              Vänsterpartiet. Då var det inga problem att debattera Lars Ohly
              och hans demokratisyn.
            </seg>
            <seg xml:id="i-9cfe82e03f5239ce-0">
              Precis som statsrådet säger har samarbetet med Vänsterpartiet
              utvecklats sedan 121-punktsprogrammet tillkom. Det rör sig bland
              annat om att man faktiskt i praktiken har gjort upp med Vänsterpartiet
              om försvarspolitiken. Det var ju det som skedde för några veckor
              sedan.
            </seg>
            <seg xml:id="i-faf0aa43de4ecdfe-0">
              Det är bättre att stå rak i ryggen och erkänna när man bryter
              sina löften och när man faktiskt fördjupar samarbetet med dem
              som man säger sig egentligen inte vilja samarbeta med än att bara
              fly undan som Pär Nuder gör.
            </seg>
            <seg xml:id="i-355b1eca5cf07844-0">
              Lars Ohly brukar ju också av och till kalla sig för leninist.
              Låt mig därför avslutningsvis i den här repliken citera något
              av vad Lenin har sagt. Han har sagt: Om vi för kommunismens verk
              skulle behöva utrota nio tiondelar av befolkningen så bör vi inte
              rygga tillbaka för sådana offer. Så länge vi inte använder terror
              med exekutioner kommer vi ingenstans. Det är bättre att utrota
              hundra oskyldiga än att låta en enda skyldig undkomma.
            </seg>
            <seg xml:id="i-4b1b3b2668befd03-0">
              Och avslutningsvis: Vi ska hjälpa socialdemokraterna såsom repet
              hjälper den hängde att bli hängd. Det kan vara ett varningens
              ord att skicka med statsrådet i det fortsatta samarbetet med Vänsterpartiet
              kommunisterna och kommunisten Lars Ohly.
            </seg>
          </u>
          <note type="speaker" xml:id="i-532c13af60204de6-0">
            Anf. 71 CARL B HAMILTON (fp):
          </note>
          <u who="carl_b_hamilton_f03c03" xml:id="i-83ddfbeb771786a6-1">
            <seg xml:id="i-62f1580c478aeb20-0">
              Herr talman! Pär Nuder sade: Nu har väljarna två år på sig att
              utvärdera om Vänsterpartiet har vädrat ut garderoben ordentligt.
              Ja, men Pär Nuder! Ska du också ta två år på dig? Det är ju den
              fråga som inställer sig. Du är tydligen väldigt oklar över var
              Vänsterpartiet och dess kommunister egentligen står. Logiken i
              ert samarbete är att ni kan samarbeta med vilket parti som helst.
              Bara det har ett program och sakfrågor som är väl avgränsade kan
              ni samarbeta med djävulen själv. Om även djävulen är med på kommunsatsningar
              är ni med på ett samarbete med djävulen.
            </seg>
            <seg xml:id="i-f1096910d163013b-0">
              Reformerade nazister eller kommunister, vad som helst, bara ni
              kan genomföra era sakfrågor. Det är en fullständigt skrämmande
              syn på kravet på demokratiskt samarbete.
            </seg>
            <seg xml:id="i-e58f01863fda4cbd-0">
              Lars Ohly är en fin person. Vet Pär Nuder vem som sade det? Jo,
              det var Göran Persson. Han sade det här i kammarern den 7 november
              2002 i anförande 190. Är det så vi ska uppfatta Socialdemokraterna?
              Då är det naturligtvis så att Göran Persson, Pär Nuder och andra
              väldigt kraftigt legitimerar kommunisterna i Vänsterpartiet.
            </seg>
            <seg xml:id="i-1811d06f65062735-0">
              Jag upprepar min fråga: Pär Nuder! Du som är son till en flykting
              från Estland: När du ska samarbeta, väljer du helst att samarbeta
              med en kommunist eller med en demokrat? Svara på frågan!
            </seg>
          </u>
          <note type="speaker" xml:id="i-083f3470c11639c2-0">
            Anf. 72 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-26f937f7961f350e-1">
            <seg xml:id="i-25773396fdb1b014-0">
              Herr talman! Jag ställde två frågor, och jag fick inte svar på
              någon av dessa, men Pär Nuder har en chans till. För att ännu
              mer visa på hur viktigt det är att vi faktiskt informerar om kommunismen
              och kommunismens offer och om allt vad kommunisterna har gjort
              kan jag peka på att till och med Gudrun Schyman inte vill att
              man ska informera. Hon har sagt att det inte behövs någon konferens
              om kommunismen eftersom kommunismen står för en frihetskamp. Hon
              hävdade då att skillnaden mellan nazism och kommunism var att
              kommunisterna kämpade för rättvisa och frihet mot förtryck medan
              nazismen stod för utplåning.
            </seg>
            <seg xml:id="i-4026dd3a168827a2-0">
              Jag börjar, om jag inte får något svar, tro att Pär Nuder delar
              Gudrun Schymans uppfattning eftersom man bara har informerat om
              nazismens illdåd. Så illa är det väl ändå inte?
            </seg>
            <seg xml:id="i-934e962909179fd8-0">
              Det känns nästan som att jag har lust att använda tiden till
              att upprepa vad Pär Nuder själv sade i Södertälje om att han inte
              skulle samarbeta med kommunister. Nu försöker han vränga ord och
              säger: Ja, men de sitter inte i regeringen. Nej, det gör de inte,
              men ni har ett mycket nära samarbete. Som flera har påpekat sitter
              det kommunister på Regeringskansliet.
            </seg>
            <seg xml:id="i-23df681d95a709d8-0">
              Det är verkligen att vränga ord. Det vore ärligare att säga här
              i kammaren i dag: Jag menade inte vad jag sade i Södertälje på
              första maj 2000. Men när det kommer till kritan är makten det
              allra viktigaste för Socialdemokraterna. Pär Nuder ska nog komma
              ihåg att man inte blir ihågkommen för vad man säger utan för sina
              handlingar. Därför finns det fortfarande en chans att säga: Ja,
              vi avbryter samarbetet med kommunisterna. Det går att säga här
              och nu i dag.
            </seg>
          </u>
          <note type="speaker" xml:id="i-8c77fa14b7a3c473-0">
            Anf. 73 Kulturminister PÄR NUDER (s):
          </note>
          <u who="unknown" xml:id="i-d9813b8bbc806e0b-8">
            <seg xml:id="i-0ce18629cdaf26ce-0">
              Herr talman! Med tanke på den senaste tidens debatt och på programmen
              i Sveriges television måste jag säga att jag känner mig väldigt
              stolt över att jag redan för fyra och ett halvt år sedan på första
              maj i Södertälje var så tydlig när det gäller Lars Ohly och kommunismen.
            </seg>
            <seg xml:id="i-cb59ea3bfbeca0a9-0">
              Det som emellertid förbryllar mig lite grann är var ni fanns
              då. Alla dessa lovord över mitt fantastiska förstamajanförande!
              Var fanns den liberala pressen? Jag trodde inte att jag uppmärksammades
              någonstans för detta tal.
            </seg>
            <seg xml:id="i-6e91cf33b5e88aa8-0">
              Varför? Jo, precis just då befann vi oss i ett politiskt läge
              där Vänsterpartiet utgjorde ett hot mot socialdemokratin, och
              då fanns det ingen anledning att fördjupa sig i den blivande vänsterpartiledarens
              demokratisyn utan då var det som var allra viktigast det som alltid
              är allra viktigast för borgerligheten: att bekämpa socialdemokratin.
            </seg>
            <seg xml:id="i-43985b5c8f6ab6cd-0">
              Det är bra att vi kommer in på principer och höga ideal. Carl
              B Hamilton talade om hållningslöshet, och ordet principlöshet
              har nämnts i debatten. Hur är det egentligen med den egna trovärdigheten?
            </seg>
            <seg xml:id="i-00c9f96a4c1b7e5c-0">
              Låt mig börja med Gunnar Axén. För att använda Carl B Hamiltons
              uttryck: Vet Gunnar Axén vad djävulen heter i Boden? Han heter
              Bosse Strömbäck och är ordförande i Vänsterpartiet. Han har ett
              mycket intimt nära samarbete med Moderaterna i Bodens kommun.
              Får vi nu se pilgrimsresor från den moderata partiledningen upp
              till Boden för att rensa ut dem som samarbetar med kommunister?
              Bosse Strömbäck är en glödande leninist som Olle Lindström samarbetar
              med.
            </seg>
            <seg xml:id="i-a266698464ebb2f9-0">
              Eller ni i Folkpartiet som samarbetar med vänsterpartisterna
              i Kalix! Eller ta Södermanlands läns landsting, där ni påbörjade
              ett samarbete med Vänsterpartiet, detta befläckade vänsterparti
              som man absolut inte får samarbeta med i enskilda sakfrågor! Det
              samarbetet påbörjade ni efter det att vi diskuterade här i kammaren
              i januari. Det samarbetet påbörjade ni i mars.
            </seg>
            <seg xml:id="i-1bf548d96703c42e-0">
              Eller Erik Ullenhag! Den 4 oktober i år undertecknade du en motion
              som också en vänsterpartist har satt sitt namn under. Det finns
              totalt 15 motioner som moderater och folkpartister har skrivit
              under gemensamt med vänsterpartister under den allmänna motionstiden.
              Ibland passar det att samarbeta i sakfrågor.
            </seg>
            <seg xml:id="i-0b3fa581062df203-0">
              Jag tror egentligen inte att det ni brinner för är kampen mot
              kommunismen, utan det är kampen mot socialdemokratin. Det är det
              som är den stora drivkraften för borgerligheten. Varför tar ni
              annars den här debatten med mig? Jag har ingenting att bevisa
              i kampen mot kommunismen, av både personliga och politiska skäl.
              Jag om någon har ju gått före och tagit debatten, för fyra år
              sedan i offentlighet, om det olämpliga i att en partiordförande
              kallar sig för kommunist. Lägg till detta min personliga bakgrund.
              Den här debatten skulle ni ju ha med Lars Ohly, inte med mig.
              Ni går omvägen, därför att det som ni verkligen överordnat brinner
              för är kampen mot socialdemokratin.
            </seg>
            <seg xml:id="i-77d8c145c3a1f9b5-0">
              Men vi är vana vid det. Och det blir som det alltid blir: I slutändan,
              nere på golvet, i byggfuttarna och på andra ställen där det till
              äventyrs kan frodas kommunistiska tankar: där är det socialdemokratin
              som får ta debatten, och det kommer vi inte att tveka att göra.
              Det har vi gjort förr, och det kommer vi att göra i framtiden.
            </seg>
          </u>
          <note type="speaker" xml:id="i-5c00c1d824f6384d-0">
            Anf. 74 ERIK ULLENHAG (fp):
          </note>
          <u who="erik_ullenhag_f3fec1" xml:id="i-a40ddcee045602ce-1">
            <seg xml:id="i-bea5755aa27765a7-0">
              Herr talman! Pär Nuder ställde en fråga till mig och andra, och
              jag tänker, till skillnad från Pär Nuder, besvara den ställda
              frågan.
            </seg>
            <seg xml:id="i-d808bf7975b43ecd-0">
              Var var vi när Pär Nuder höll talet i Södertälje för fyra år
              sedan? Jag kan berätta var jag var. Jag tog debatter med Kalle
              Larsson på skolor runtom i Sverige om kommunism och demokrati.
              Jag var på Kuba och arbetade med demokratirörelsen för att se
              till att även Kubas folk ska få känna av demokrati. Jag träffade
              Lars Ohly i Katrineholm och tog en debatt med Lars Ohly om kommunismen.
              Jag motionerade i Uppsala kommunfullmäktige om att vi skulle ha
              en upplysningskampanj om kommunismen.
            </seg>
            <seg xml:id="i-d9823087b61859dd-0">
              Kom inte och prata om annat än att liberaler, jag själv och andra,
              genom historien ständigt har tagit debatt med kommunismen! Ofta
              har vi gjort det tillsammans med Socialdemokraterna, men det blir
              svårt i ett läge då Socialdemokraterna släpper in kommunisterna
              i Regeringskansliet.
            </seg>
            <seg xml:id="i-26530b1d84889bf2-0">
              Vi är vana vid att Socialdemokraterna bryter vallöften. Det är
              svenska folket också. Vi är vana vid att Socialdemokraterna sätter
              makten främst. Det är svenska folket också. Vi är vana vid att
              Socialdemokrater genom historien på den internationella scenen
              Birgitta Dahl, Pierre Schori, Olof Palme haft problem i sina samarbeten
              med att skilja på demokrati och diktatur. Men vad vi inte är vana
              vid det är något nytt, Pär Nuder är att socialdemokratin i Sverige
              legitimerar kommunismen. Det är precis vad ni gör när ni släpper
              in kommunistiska tjänstemän på Regeringskansliet.
            </seg>
            <seg xml:id="i-ae028b463a2a35d2-0">
              Det är tråkigt att behöva upprepa något som för fyra år sedan
              var ett mycket bra tal. Nyckeln i vad du sade, Pär Nuder, var:
              Vi kommer inte att fortsätta samarbetet.
            </seg>
            <seg xml:id="i-dadfc17d06cca3c8-0">
              Det vallöftet är brutet, Pär Nuder. Du lovade väljarna: Vi kommer
              inte att fortsätta samarbetet, om inte Vänsterpartiet städar ut.
            </seg>
            <seg xml:id="i-9cd399719f7affa3-0">
              Ja, nu håller man på att städa ut. Men man skickar inte ut kommunisterna
              man skickar ut demokraterna. Det är vad som håller på att ske
              i Vänsterpartiet. Även om det alltså var ett bra tal så var det
              vallöftet ingenting värt.
            </seg>
            <seg xml:id="i-3990ccb8a286820e-0">
              Vad den här debatten visar är att väljarna kan välja en annan
              regering i nästa val om de på något sätt vill ha något hopp om
              att tro på vallöften. Klarar man inte ens, Pär Nuder, att hålla
              dessa grundläggande vallöften, då är man farligt ute.
            </seg>
            <seg xml:id="i-98ac45e8f0214244-0">
              Anf. 75 GUNNAR AXÉN (m):
            </seg>
            <seg xml:id="i-a7ef4fefba97235d-0">
              Herr talman! Det är uppenbart att för Socialdemokraterna är regeringsmakten
              långt viktigare än att infria sina vallöften. Det är kanske egentligen
              ingen nyhet, men det är väl sällan det blir så tydligt som i den
              debatt vi har haft här i kväll. Statsrådet tar i så han spricker
              när han försöker skyla över detta faktum.
            </seg>
            <seg xml:id="i-39eaaac67bfe8275-0">
              Han frågar: Var fanns ni år 2000 på första maj? Ja, jag skulle
              kunna returnera med att fråga: Var fanns du redan i mitten av
              1980-talet, då jag tror att jag skrev mitt första debattinlägg
              mot kommunismen? Och var fanns alla socialdemokrater när vi i
              slutet av 80-talet och början av 90-talet kämpade i Måndagsrörelsen
              för befrielsen av Estland, Lettland och Litauen, bara några år
              efter det att ledande socialdemokrater frenetiskt hade förnekat
              att Baltikum var ockuperat? Man hade avfärdat alla krav på att
              de tre baltiska länderna skulle återfå sin frihet och självständighet.
              Var fanns ni då?
            </seg>
            <seg xml:id="i-1bc6e22d575a6a0c-0">
              Pär Nuder har tidigare kallat sig för antikommunist. Det var
              i förra debatten vi hade här i kammaren, för ett halvår sedan.
              Och jag fasar för den dag då Pär Nuder kommer att deklarera att
              han också är antirasist, för det lämnar ju fältet fritt för att
              börja samarbeta med även partier på den kanten.
            </seg>
            <seg xml:id="i-25731a8bddeb5a8f-0">
              Det vore rimligt, när nu Socialdemokraterna under flera års tid
              har legitimerat Vänsterpartiet kommunisterna, om man åtminstone
              kunde ta initiativ till en upplysningskampanj om kommunismens
              brott mot mänskligheten.
            </seg>
          </u>
          <note type="speaker" xml:id="i-f9d81ef911d4f22f-0">
            Anf. 76 Kulturminister PÄR NUDER (s):
          </note>
          <u who="unknown" next="cont" xml:id="i-faaab87a5691b5a7-6">
            <seg xml:id="i-1692ce8c577c5be3-0">
              Herr talman! Jag noterar att ingen av herrarna kommenterade Boden,
              Kalix eller Sörmlands läns landsting. Det är ju där ni samarbetar
              med Vänsterpartiet. Jag tror att ni gör det för makten. Inte för
              maktens egen skull, utan därför att ni har enats om ett program
              som ni tycker är bra för Boden, Kalix respektive Sörmland, precis
              på samma sätt som vi har enats om ett program som är bra för Sverige.
            </seg>
            <seg xml:id="i-acfc421d73cf460d-0">
              Om ni nu rider på så höga hästar som ni har gjort här i kväll
              så kan jag inte utgå från annat än att i morgon dag kommer ni
              att avbryta samarbetet med Vänsterpartiet, som Gunnar Axén konsekvent
              kallar för Vänsterpartiet kommunisterna, i Boden, i Kalix och
              i Sörmlands läns landsting. Men jag tror inte att ni kommer att
              göra det, därför att de program som ni har i de här två kommunerna
              och i det här landstinget handlar inte om kommunismens genomförande.
              De gäller sakpolitik, precis som 121-punktsprogrammet.
            </seg>
            <seg xml:id="i-43516a663134b032-0">
              Och för att återvända till 121-punktsprogrammet, och för att
              ge den här debatten en liten knorr eller avslutning, så har det
              ju, sedan vi senast diskuterade det här, stegvis förverkligats.
              Vi kan bocka av den ena frågan efter den andra. Det är möjligt
              att ni anser det vara kommunism, det följande: Fler poliser, kanske?
              Ändrade 3:12-regler? Sänkta skatter för löntagarna? Eller är det
              månne avskaffandet av arvs- och gåvoskatten som är ett uttryck
              för kommunismens genomförande i Sverige?
            </seg>
          </u>
          <note xml:id="i-5145cd2e464544d0-5">
            Överläggningen var härmed avslutad.
          </note>
          <note xml:id="i-0637b7c8963432e7-0">
            12 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-32970e3301bcb081-0">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="unknown" prev="cont" xml:id="i-3e9d1916e352792b-6">
            <seg xml:id="i-bb8e5814e7f43cba-0">
              2004/05:FPM10 INSPIRE en infrastruktur för geografisk information
              i Europa KOM(2004)516 till miljö- och jordbruksutskottet
            </seg>
          </u>
          <note xml:id="i-7ded6df8b095b16c-0">
            13 § Anmälan om inkomna uppteckningar från EU-nämndssammanträde
          </note>
          <note xml:id="i-76cb2fbe325a748c-0">
            Talmannen anmälde att uppteckningar från EU-nämndens sammanträde
            fredagen den 1 oktober inkommit.
          </note>
          <note xml:id="i-2dc6ca420d256417-0">
            14 § Förnyad bordläggning
          </note>
          <note xml:id="i-277954f49a789263-0">
            Föredrogs och bordlades åter
          </note>
          <note xml:id="i-333c7a65da44a695-0">
            15 § Bordläggning
          </note>
          <note xml:id="i-7ad7a850e763d183-0">
            Anmäldes och bordlades
          </note>
          <note xml:id="i-101f208c8ebb6d7d-0">
            16 § Anmälan om interpellationer
          </note>
          <note xml:id="i-cd4fae5bd9580ca2-0">
            Anmäldes att följande interpellationer framställts
          </note>
          <note xml:id="i-763a6c525216d094-0">
            den 18 oktober
          </note>
          <note xml:id="i-63c77b08ce65e441-0">
            Ulrik Lindgren
          </note>
          <note xml:id="i-d9760c92184dadd4-0">
            Gunnar Andrén
          </note>
          <note xml:id="i-d9760c92184dadd4-1">
            Gunnar Andrén
          </note>
          <note xml:id="i-50f5a4a783c2acf0-0">
            den 19 oktober
          </note>
          <note xml:id="i-ca13bfc9fd06ab94-0">
            Axel Darvik
          </note>
          <note xml:id="i-92578f4efc3e6b5c-0">
            Interpellationerna redovisas i bilaga som fogats till riksdagens
            snabbprotokoll tisdagen den 26 oktober.
          </note>
          <note xml:id="i-026e6b362407fa28-0">
            17 § Anmälan om frågor för skriftliga svar
          </note>
          <note xml:id="i-38d681aacbe3ed43-0">
            Anmäldes att följande frågor för skriftliga svar framställts
          </note>
          <note xml:id="i-763a6c525216d094-1">
            den 18 oktober
          </note>
          <note xml:id="i-63f14c4b3bd3eed4-0">
            Hans Backman
          </note>
          <note xml:id="i-d3f7b8d2c2eb8dc4-0">
            Johnny Gylling
          </note>
          <note xml:id="i-252e2404ff99f54f-0">
            Staffan Danielsson
          </note>
          <note xml:id="i-11dd9032fcef154c-0">
            Åsa Torstensson
          </note>
          <note xml:id="i-63f14c4b3bd3eed4-1">
            Hans Backman
          </note>
          <note xml:id="i-e414f016ebf5223b-0">
            Solveig Hellquist
          </note>
          <note xml:id="i-e414f016ebf5223b-1">
            Solveig Hellquist
          </note>
          <note xml:id="i-e414f016ebf5223b-2">
            Solveig Hellquist
          </note>
          <note xml:id="i-e414f016ebf5223b-3">
            Solveig Hellquist
          </note>
          <note xml:id="i-e414f016ebf5223b-4">
            Solveig Hellquist
          </note>
          <note xml:id="i-e414f016ebf5223b-5">
            Solveig Hellquist
          </note>
          <note xml:id="i-e414f016ebf5223b-6">
            Solveig Hellquist
          </note>
          <note xml:id="i-e414f016ebf5223b-7">
            Solveig Hellquist
          </note>
          <note xml:id="i-fd937dbb7d517a8e-0">
            Chatrine Pålsson
          </note>
          <note xml:id="i-14c4b7247d062d8b-0">
            Christina Axelsson
          </note>
          <note xml:id="i-e5b3bba02685e24c-0">
            Tobias Krantz
          </note>
          <note xml:id="i-50f5a4a783c2acf0-1">
            den 19 oktober
          </note>
          <note xml:id="i-0e31f8743a343d78-0">
            Ulla Hoffmann
          </note>
          <note xml:id="i-4f76c594a5e731f3-0">
            Camilla Sköld Jansson
          </note>
          <note xml:id="i-ec4b5f2fc4b1c5b2-0">
            Ewa Björling
          </note>
          <note xml:id="i-078e30ac3ffba6e4-0">
            Sten Tolgfors
          </note>
          <note xml:id="i-ec4b5f2fc4b1c5b2-1">
            Ewa Björling
          </note>
          <note xml:id="i-2689902d20e82d34-0">
            Lars-Ivar Ericson
          </note>
          <note xml:id="i-21bce2a0622c54e8-0">
            Henrik von Sydow
          </note>
          <note xml:id="i-ca13bfc9fd06ab94-1">
            Axel Darvik
          </note>
          <note xml:id="i-3117eca4323fe877-0">
            Lennart Kollmats
          </note>
          <note xml:id="i-cc76956de3863572-0">
            Cecilia Widegren
          </note>
          <note xml:id="i-c1e0bd577be247f1-0">
            Frågorna redovisas i bilaga som fogats till riksdagens snabbprotokoll
            tisdagen den 26 oktober.
          </note>
          <note xml:id="i-5d7953275a5492a8-0">
            18 § Anmälan om skriftliga svar på frågor
          </note>
          <note xml:id="i-3f853ea98b9f5f45-0">
            Anmäldes att skriftliga svar på följande frågor inkommit
          </note>
          <note xml:id="i-8c2578c711505e25-0">
            den 15 oktober
          </note>
          <note xml:id="i-078e30ac3ffba6e4-1">
            Sten Tolgfors
          </note>
          <note xml:id="i-252e2404ff99f54f-1">
            Staffan Danielsson
          </note>
          <note xml:id="i-6d748725ffd9604a-0">
            Rosita Runegrund
          </note>
          <note xml:id="i-8108b88e58c43300-0">
            Svaren redovisas i bilaga som fogats till riksdagens snabbprotokoll
            tisdagen den 26 oktober.
          </note>
          <note xml:id="i-726610d912cf04e2-0">
            19 § Kammaren åtskildes kl. 20.07.
          </note>
          <note xml:id="i-110e9b3f941d2adb-0">
            Förhandlingarna leddes
          </note>
          <note xml:id="i-8edce6ad67cfd795-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
