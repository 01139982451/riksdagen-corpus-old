<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--4</head>
          <docDate when="2003-09-18">2003-09-18</docDate>
        </div>
      </front>
      <body>
        <div>
          <note xml:id="i-e8a70d78fda9d129-0">
            ﻿
          </note>
          <note xml:id="i-0ab966e93474c015-0">
            Riksdagens protokoll
          </note>
          <note xml:id="i-307d01444369bfd3-0">
            2003/04:4
          </note>
          <note type="date" xml:id="i-835bc151f10bd248-0">
            :4 Torsdagen den 18 september
          </note>
          <note xml:id="i-a64464b80dc4b0af-0">
            Kl. 14:00 - 14:54
          </note>
          <note xml:id="i-481c94a1c1936e26-0">
            1 § Ändring i kammarens sammanträdesplan
          </note>
          <note xml:id="i-d576db920bebcf1e-0">
            Andre vice talmannen meddelade att statsministerns frågestund
            torsdagen den 2 oktober skulle flyttas till torsdagen den 25 september
            kl. 14.00 .
          </note>
          <note xml:id="i-bf6faa6df58d8af3-0">
            Talmannen meddelade vidare att vanlig frågestund skulle äga rum
            torsdagen den 2 oktober kl. 14.00 .
          </note>
          <note xml:id="i-078850c92a7569dc-0">
            2 § Meddelande om statsministerns frågestund
          </note>
          <note xml:id="i-b51cdcb7f0613953-0">
            Andre vice talmannen meddelade att ett meddelande om statsministerns
            frågestund torsdagen den 25 september kl. 14.00 delats ut till
            kammarens ledamöter.
          </note>
          <note xml:id="i-60a55ea91a11b1d8-0">
            3 § Information från regeringen
          </note>
          <note type="speaker" xml:id="i-a16bb30368e5d0ef-0">
            Anf. 1 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-0" who="unknown">
            <seg xml:id="i-4f0a308f2841560f-0">
              Fru talman! Jag har kommit hit för att informera om de pågående
              förhandlingarna i Världshandelsorganisationen, WTO, och om det
              ministermöte som ägde rum förra veckan och helgen i Mexiko.
            </seg>
            <seg xml:id="i-43035ca29f7074e9-0">
              Själv kom jag inte fram till Cancún. Jag vände hem vid budet
              om Anna Lindhs död som jag fick när jag mellanlandade i New York.
              Men jag följde den svenska delegationens arbete från Helsingfors
              per telefon.
            </seg>
            <seg xml:id="i-f92396f3c7d552d0-0">
              Jag hade hoppats på att få komma hit och redogöra för många konkreta
              framsteg vid WTO-mötet och möjligheten för en öppnare och mer
              rättvis handel i en snar framtid och för hur ministermötet kommer
              att ge en viktig injektion åt fattigdomsbekämpning och internationellt
              samarbete och hur världens regeringar slöt upp bakom de högt uppsatta
              målen för en modernisering av handelssystemet mål som slogs fast
              när vi lanserade WTO-rundan i Doha för nästan två år sedan. Men
              så blev det nu inte. I stället bröt Världshandelsorganisationens
              ministermöte ihop under söndagen. WTO:s medlemsländer förmådde
              inte komma överens om en deklaration och ett ramverk för de fortsatta
              förhandlingarna.
            </seg>
            <seg xml:id="i-2174500131adc667-0">
              Ministermötet slutade i sammanbrott och splittring och, bör man
              lägga till, i förvåning, för på bordet låg ett kompromissförslag
              som i mina ögon var både ambitiöst och realistiskt. Det adresserade
              jordbruksstöden i rika länder. Det innebar förutsättningar för
              öppningar för handel med industrivaror och en utvidgning av handelssystemet
              till att omfatta nya frågor.
            </seg>
            <seg xml:id="i-649e64c82d2248ce-0">
              I jordbruksfrågan hade en ny grupp av u-länder lyckats sätta
              press på oss rika länder. Gruppen som består av 22 länder däribland
              Kina, Indien, Sydafrika och Brasilien hade med kraft drivit på
              för begränsningar för olika former av jordbruksstöd, och de var
              framgångsrika.
            </seg>
            <seg xml:id="i-8d9860138da54100-0">
              Enligt utkastet till ministerdeklaration skulle USA och EU ha
              fått acceptera tuffare neddragningar i interna stöd och i exportbidrag
              än tidigare. Också för handeln med industrivaror fanns det förutsättningar
              för en hög ambitionsnivå.
            </seg>
            <seg xml:id="i-5767288344432515-0">
              Utkastet till ramverk kunde ha lett till betydande tullsänkningar.
              Låga tullar, som bara leder till krångel, föreslogs avvecklas
              av i-länderna. Inom vissa sektorer skulle till och med alla tullar
              kunna avskaffas. Samtliga rika länder uppmanades också erbjuda
              de minst utvecklade länderna tull- och kvotfri tillgång till sina
              marknader. Samtidigt skulle fattiga länder kunna behålla höga
              tullar på vissa begränsade områden.
            </seg>
            <seg xml:id="i-af931364f94380ed-0">
              Mest kontroversiellt vid ministermötet var dock utvidgningen
              av handelssystemet. EU och en rad andra länder har länge drivit
              att förhandlingar ska inledas om fyra nya frågor: förenklade handelsprocedurer,
              insyn i offentlig upphandling det som brukar kallas för transparens
              konkurrenspolitik och investeringar.
            </seg>
            <seg xml:id="i-10af3bfc0091cd8b-0">
              Många u-länder med Malaysia och Indien i spetsen har dock lika
              konsekvent motsatt sig förhandlingar på samtliga dessa områden.
              Polariseringen var stark redan före ministermötet. På ministermötet
              föreslogs därför en kompromiss. Den gick ut på att man skulle
              inleda förhandlingar på två områden: förenklade handelsprocedurer
              och insyn i offentlig upphandling. EU erbjöd sig att släppa både
              den kontroversiella frågan om investeringar och den förhållandevis
              komplicerade konkurrenspolitiken.
            </seg>
            <seg xml:id="i-61f31313b00b16d1-0">
              Jag anser att det var en lösning som samtliga WTO-länder borde
              ha kunnat acceptera, även u-länderna. Fattiga människor behöver
              mer än några andra regler mot korruption och onödig byråkrati
              i handeln. Men kompromissen visade sig vara alltför svårsmält
              för flera u-landsgrupperingar.
            </seg>
            <seg xml:id="i-1b78cd6b8da80e49-0">
              När Afrikagruppen förkastade kompromissförslaget valde mötets
              ordförande att avblåsa ministermötet utan ytterligare förhandlingsansträngningar
              vare sig på detta eller på andra områden. Sammanbrottet var ett
              faktum. Det var alltså ett faktum utan att man hade gått till
              botten eller så långt att man fick klart för sig exakt vilka länder
              som kunde gå hur långt.
            </seg>
            <seg xml:id="i-1440e51818ba8114-0">
              Flera faktorer samverkade till att skapa denna djupt beklagliga
              situation. Först och främst handlade det om bristande kompromissvilja.
              Det gäller både u-länderna och EU. Från svensk sida har vi länge
              arbetat för att EU skulle inta en mer öppen och kompromissvillig
              ansats till de nya frågorna. Tyvärr har vi inte varit framgångsrika.
              Först i sista sekund gav EU-kommissionen slutligen med sig. Det
              visade sig vara för sent. U-landsgrupperingar som hade enats i
              motståndet mot EU splittrades inför EU:s plötsliga flexibilitet.
              De klarade inte av att frigöra sig från sin hårdföra retorik och
              sina inkörda positioner. Att ordföranden för ministermötet gav
              kort tidsrymd för länder att ta ställning till kompromissförslaget
              underlättade heller inte saken.
            </seg>
            <seg xml:id="i-d80e42198a72cb7f-0">
              Men misslyckandet i Mexiko är också en fråga om bristande förtroende
              förtroendet för det existerande handelssystemet och förtroendet
              mellan WTO:s medlemsländer. Den pågående handelsrundan i WTO kallas
              för utvecklingsrunda. Den ska sätta utvecklingsländernas intressen
              i centrum. Men hittills har det tyvärr mest handlat om vackra
              ord. Även det självklara beslutet om att alla fattiga länder ska
              ha tillgång till nödvändiga mediciner kunde bara nås efter mycket
              hårda förhandlingar.
            </seg>
            <seg xml:id="i-9efc3a90d90f4ac9-0">
              Inför ministermötet väcktes en annan grundläggande förtroendefråga.
              Fyra av världens fattigaste länder pekade på hur den rika världens
              jordbrukspolitik underminerade deras enda reella exportmöjlighet,
              bomullen. Länderna krävde inget annat än att de skulle behandlas
              enligt de regler som gäller i handelssystemet i övrigt. De ville
              få möjlighet att konkurrera på rättvisa villkor, utan tullmurar
              och utan dumpade världsmarknadspriser.
            </seg>
            <seg xml:id="i-31acfa9193fb04a4-0">
              Från svensk sida är detta en självklar rättighet. Inför ministermötet
              arbetade vi därför hårt för att förmå EU att gå med på de fyra
              ländernas önskemål. Vi gav också ekonomiskt stöd till länderna
              så att de mer effektivt skulle kunna driva sina intressen inför
              mötet. Det här gjorde vi redan i våras. Men vid ministermötet
              motsatte sig USA en lösning. I stället föreslogs ökat bistånd.
              Svaret på ett rättmätigt krav på en likabehandling på handelsområdet
              reducerades på så sätt till en biståndsfråga. Bomullsavsnittets
              utkast till ministerdeklaration var otillräckligt. Många u-länder
              uppfattade det som direkt förolämpande. Det lilla förtroende som
              trots allt fanns mellan WTO:s medlemsländer förbrukades snabbt.
              Det minskade drastiskt många u-länders vilja att gå med på att
              förhandla om nya frågor i handelssystemet.
            </seg>
            <seg xml:id="i-141e2ade86a102bb-0">
              Av den kompromiss som såg så lovande ut blev ingenting. Därmed
              gick vi också miste om ett gyllene tillfälle att ta ett viktigt
              kliv framåt i förhandlingarna om en öppnare och mer rättvis handel.
              Det gäller inte minst jordbruksområdet.
            </seg>
            <seg xml:id="i-842f32857bb6e9c7-0">
              Samtidigt är det viktigt att komma ihåg att ministermötet endast
              utgjorde en halvtidsöversyn av den pågående WTO-rundan. Dessa
              förhandlingar kommer att fortsätta, men det kan ta tid innan de
              tar fart igen, och risken för ytterligare förseningar är överhängande.
            </seg>
            <seg xml:id="i-f3738c41db9e0603-0">
              Än allvarligare är risken för att ambitionsnivån i WTO-rundan
              nu sänks. Utkastet till kompromiss vid mötet hade borgat för höga
              ambitioner i de fortsatta förhandlingarna. Nu kan många länder
              försöka att backa ifrån tidigare löften. Nödvändiga reformer riskerar
              att utebli. Stora och starka länder kan också utnyttja sammanbrottet
              som förevändning för att prioritera bilaterala och regionala förhandlingar
              framför breda förhandlingar i WTO. Men jordbruksstöden kan aldrig
              minskas genom sådana avtal. För detta krävs framsteg inom ramen
              för WTO.
            </seg>
            <seg xml:id="i-63efd59d4b0c1995-0">
              U-länderna är de självklara förlorarna om dessa farhågor besannas.
              Fattiga och små länder skulle drabbas värst. För dem finns inga
              andra alternativ än att förlita sig på internationellt samarbete
              och globala regelverk. Få fattiga och små länder är attraktiva
              för stora och starka länder att inleda bilaterala förhandlingar
              med. Det kommer inte att löna sig, för det är ingen vinnarstrategi
              för dem.
            </seg>
            <seg xml:id="i-d09b76cc0b5bd0d0-0">
              Sammanbrottet vid ministermötet i Mexiko gör att vi nu står inför
              en tid med betydande utmaningar. För svensk del gäller det både
              som WTO-medlem och som medlem i EU. Inom EU måste vi motverka
              alla eventuella tendenser till minskad reformvilja på jordbruksområdet.
              Vi måste uppmuntra EU att öka och inte minska sin aktivitet och
              flexiblitet i WTO-rundan. I Världshandelsorganisationen måste
              vi försöka överbrygga den klyfta som finns mellan rika och fattiga
              länder. Nytt förtroende behöver byggas. Vi behöver finna en mer
              konstruktiv samtalston. En snabb lösning på bomullsfrågan är därför
              fortfarande av hög prioritet. Men också de nya frågorna kräver
              ökad dialog. Vi måste finna en väg att inleda förhandlingar på
              sådana viktiga områden som förenklade handelsprocedurer, samtidigt
              som u-ländernas särskilda behov och intressen tas till vara. Ingenting
              av detta kommer att bli lätt. Det hade det inte varit ens med
              ett positivt resultat vid ministermötet. Nu är utmaningen desto
              större. Dessa förhandlingar är vår generations största och kanske
              enda möjlighet att skapa öppnare och mer rättvisa spelregler för
              världshandel i framtiden.
            </seg>
          </u>
          <note type="speaker" xml:id="i-43ea0393c1d92d4c-0">
            Anf. 2 GÖRAN LENNMARKER (m):
          </note>
          <u who="goran_lennmarker_c3704a" xml:id="i-0246a633ee503557-0">
            <seg xml:id="i-491d5ec2cb0f35b2-0">
              Fru talman! Låt mig först tacka näringsministern för redogörelsen.
              Ett gyllene tillfälle har gått förlorat, sade näringsministern.
              Jag delar den uppfattningen. Protektionism är ett av de stora
              bekymren i världen, en av de stora orsakerna till massfattigdom.
              Nu gäller det att se framåt. Oavsett skuldfrågan det har gått
              som det har gått är det viktigt att EU ser till att ta en drivande
              position för att få i gång det här igen och att Sverige inom EU
              driver just detta. Det finns anledning att ånyo försöka få EU
              att ta initiativ också till unilaterala tullsänkningar och sänkningar
              av subsidier som förvrider världshandeln och försvårar import
              från andra länder.
            </seg>
            <seg xml:id="i-ecb13ded8bf7512c-0">
              Traditionellt har USA haft en ledande roll. Det är angeläget
              att också EU nu försöker axla denna roll. Ska förtroendet återskapas
              krävs just någon form av unilateral åtgärd för EU för att visa
              detta förtroende.
            </seg>
            <seg xml:id="i-f3978f6f5a4d9439-0">
              Låt mig också lägga till att de stora förlorarna på höga tullar
              är också u-länderna sinsemellan. Det är höga tullsatser mellan
              u-länder som skapar mycket fattigdom i Afrika, i Latinamerika
              och faktiskt i delar av Asien. Ur u-ländernas egen synpunkt sker
              detta inte bara i perspektivet av i-ländernas tillkortakommanden,
              vårt för höga skydd, utan också de sinsemellan måste avveckla
              sina tullar. Det naturliga är ju att handla med sina grannar.
            </seg>
          </u>
          <note type="speaker" xml:id="i-e2e85c995b8ebc8a-0">
            Anf. 3 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-1" who="unknown">
            <seg xml:id="i-ba50907869febb25-0">
              Fru talman! Låt mig returnera med att tacka Göran Lennmarker
              för inlägget. Jag kan konstatera att jag håller med om allting
              som Göran Lennmarker har sagt. Jag tycker också att det är viktigt
              nu att vi från svensk sida driver på i EU och att EU driver på
              i de internationella förhandlingarna för att vi nu ska kunna samla
              ihop bitarna av de framsteg som hade gjorts i Cancún och se om
              det finns några möjligheter att få fart på det här snabbt igen,
              att inte missa den möjligheten. Det måste vi värdera mycket noggrant.
            </seg>
            <seg xml:id="i-4d88b7ac09a1c94a-0">
              Vi kommer i handelsministerkretsen i EU att träffas redan den
              3 oktober för att föra en diskussion om vad läget nu är och vad
              vi kan göra. Jag kan försäkra att Sverige där kommer att agera
              i just den anda som Göran Lennmarker önskar.
            </seg>
            <seg xml:id="i-5c9384b4e219beb7-0">
              Att vi skulle gå före med ensidiga tullsänkningar och marknadsöppningar
              tycker jag också är en bra idé, inte minst av det skälet att det
              gynnar konsumenter i Sverige och i övriga EU. Vi har tidigare
              drivit detta till exempel när det gäller barnkläder och andra
              textilier, varor med gynnsamma inverkningar på miljön, miljövårdsinvesteringsprodukter
              och annat. Jag konstaterar att kulturen är förhärskande att man
              sänker ingenting och öppnar ingenting utan att byta med någonting.
              Vi står ofta alldeles ensamma i detta krav. Jag fortsätter gärna
              att föreslå det, men jag vill inte inge någon optimism om att
              detta kommer att leda till att det snabbt blir EU:s politik.
            </seg>
          </u>
          <note type="speaker" xml:id="i-79947e7aa25f47f3-0">
            Anf. 4 GÖRAN LENNMARKER (m):
          </note>
          <u who="goran_lennmarker_c3704a" xml:id="i-0246a633ee503557-1">
            <seg xml:id="i-c17bbd2cb4a779d9-0">
              Fru talman! Tack för det. Brådska är viktigt. Det finns en sak
              som handelsministern kan använda som stöd för detta. Konventet
              om EU:s framtid satte som målsättning för EU:s externa agerande
              att avveckla tullar och andra handelshinder. Det finns alltså
              ett betydande stöd åtminstone bland parlamentariker i de 28 länder
              som utgjorde detta framidskonvent för detta synsätt. Sedan stämmer
              det, som Leif Pagrotsky säger, att många vill se det som ett spel,
              man ger inte ifrån sig något förrän man själv har fått något,
              vilket ju är en grundläggande felsyn.
            </seg>
          </u>
          <note type="speaker" xml:id="i-2fc32d005361b502-0">
            Anf. 5 CARL B HAMILTON (fp):
          </note>
          <u who="carl_b_hamilton_f03c03" xml:id="i-6732a6f2f6de2320-0">
            <seg xml:id="i-c446aef70e5298b4-0">
              Fru talman! De stora förlorarna är naturligtvis u-länderna i
              det här sammanhanget. Men det finns också andra faror som jag
              ska återkomma till.
            </seg>
            <seg xml:id="i-955eff0e9ef4aafa-0">
              Det första är det som handelsministern gick ganska lätt förbi,
              att frågan är om man inte överlastar WTO när man för in nya frågor,
              som Singaporefrågorna, innan man har löst för u-länderna, motparten,
              centrala frågor som man har fuskat med i 1020 år. Det gäller tekofrågorna,
              det gäller jordbruksfrågorna framför allt men även andra frågor.
              Frågan är om man ändå inte hade bäddat för ett misslyckande i
              det ögonblick då u-länderna uppträdde med större fasthet, som
              utifrån andra utgångspunkter då och då förordats. Men när de faktiskt
              gjorde det bröt det samman därför att de tog på allvar de utfästelser
              som EU och USA hade gjort för länge sedan men inte hade uppfyllt.
            </seg>
            <seg xml:id="i-b949be453fc17499-0">
              Frågan är vad näringsministern kommer att göra inom EU för att
              säkerställa att man inte överlastar hela WTO-systemet med nya
              frågor bara för att det ska gynna i-länderna.
            </seg>
            <seg xml:id="i-7af524b0ce79daa6-0">
              Det leder mig över till den andra reflexionen. EU har varit väldigt
              duktigt på, tyvärr, att ingå en mängd bilaterala handelsavtal
              som i sig, när de blir så många som de är, undergräver det globala
              handelssystemet.
            </seg>
            <seg xml:id="i-95704252ce377701-0">
              Vad kommer handelsministern att göra inom EU för att motverka
              att ytterligare avtal av den här karaktären sluts? Det gäller
              till exempel ett avtal med Chile som vi nu har på riksdagens bord,
              men det finns massor av avtal med Medelhavsländer och före detta
              kolonier.
            </seg>
            <seg xml:id="i-7b9c3ec9ea5b8e93-0">
              Mot den här bakgrunden är min allmänna fråga: Vilka initiativ
              tänker näringsministern ta inom EU med tanke på det här debaclet?
            </seg>
          </u>
          <note type="speaker" xml:id="i-788fe2f4153284c5-0">
            Anf. 6 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-2" who="unknown">
            <seg xml:id="i-b00e3e4d8c3ec090-0">
              Fru talman! Frågan om vi överlastar WTO med nya frågor bara för
              att gynna i-länderna vill jag besvara med ett nej. Jag instämmer
              inte i den synen. Jag håller med om att det kan vara ett problem
              för många länder att ta på sig nya uppgifter. Men det översätter
              jag inte till att vi ska paralyseras och låta bli att gripa oss
              an frågor som har blivit viktiga, men som inte var på dagordningen
              när den förra förhandlingen inleddes för 20 år sedan. Vi ska i
              stället medge flexibilitet i tillämpningen som respekterar små
              länders och fattiga länders svagare förmåga att lika snabbt omsätta
              sådana här avtal i praktiken.
            </seg>
            <seg xml:id="i-8616b260458cdd9d-0">
              Vilka initiativ föreslår Sverige för att gå dessa länder till
              mötes? Så uppfattade jag en delfråga. Vi har i EU drivit på för
              att EU ska ha en flexibel attityd i sina förhandlingar, att man
              inte ska framstå som en som kräver allt eller inget och som i
              ultimativa ordalag ställer krav i alla dessa fyra nya frågor utan
              kompromiss och utan prut. I någon mening har vi varit framgångsrika.
              EU prutade väldigt radikalt, men också väldigt plötsligt och väldigt
              sent. Det fanns inte någon beredskap hos andra sidan att omedelbart
              översätta eftergiften från EU till en ny förhandlingsposition.
              Det lämnades inget svar på det.
            </seg>
            <seg xml:id="i-0a705f13e008fb07-0">
              Men jag vill påstå att de två nya frågor som återstår i EU:s
              krav transparens vid offentlig upphandling och minskad byråkrati
              kring handeln absolut inte är frågor som är till för att gynna
              i-länder. Jag vill tvärtom påstå att den byråkrati som omger handeln
              är ett större problem, en större kostnad och en större börda för
              fattiga människor i fattiga länder än vad de är för till exempel
              Sverige.
            </seg>
          </u>
          <note type="speaker" xml:id="i-521468701e0345d5-0">
            Anf. 7 CARL B HAMILTON (fp):
          </note>
          <u who="carl_b_hamilton_f03c03" xml:id="i-6732a6f2f6de2320-1">
            <seg xml:id="i-26b51b89ca60280b-0">
              Fru talman! Jag upprepar min fråga om dessa myriader av bilaterala
              avtal och EU, men den kan näringsministern kanske svara på i nästa
              inlägg.
            </seg>
            <seg xml:id="i-eb8abb6ca49bb2f0-0">
              Det finns två knäckfrågor här. Den ena är att EU är inflexibelt
              och har svårt att förhandla. Först ska man komma överens inom
              gruppen, och sedan är man ofta låst i sin attityd när man så att
              säga kommer till tredje part.
            </seg>
            <seg xml:id="i-878e002de5fec5c7-0">
              Det andra området gäller jordbruksfrågorna. Där är min fråga:
              Tror näringsministern att debaclet i Cancún kommer att påverka
              diskussionen inom EU beträffande den framtida jordbrukspolitiken?
            </seg>
          </u>
          <note type="speaker" xml:id="i-95227095e4d62b10-0">
            Anf. 8 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-3" who="unknown">
            <seg xml:id="i-ee2b88a6f608d16f-0">
              Fru talman! Den sista frågan försökte jag att beröra i mitt inledningsanförande.
              Det gäller att se till att reformviljan inte mattas utan i stället
              stärks. Men det finns ju en oro för att om WTO-förhandlingarna
              faller ihop så försvagas det yttre trycket på oss att reformera
              jordbrukspolitiken och då minskar den interna reformviljan och
              reformförmågan. Det yttre trycket behövs för att man ska få fart
              på reformerna. Vad det blir av detta är för tidigt att säga. Men
              vi är mycket uppmärksamma på utvecklingen. Och jag kan försäkra
              att vi för vår del kommer att göra vad vi kan för att förhindra
              att detta ogynnsamma scenario blir verklighet.
            </seg>
            <seg xml:id="i-4919526d154dce04-0">
              Jag hann inte med frågan om de bilaterala handelsavtalen i mitt
              första inlägg. Carl Hamilton nämnde avtalen med Chile och Mercusur.
              Det är två avtal som vi inledde förhandlingar om under det svenska
              ordförandeskapet och som jag därför gärna vill försvara. Jag tycker
              att det är bra om vi får bättre handelsförutsättningar med den
              regionen. Det skapar välstånd och bättre utveckling och tryggar
              demokratin på ett sätt som jag gärna vill medverka till. Jag tror
              inte att det är skadligt för världshandeln.
            </seg>
          </u>
          <note type="speaker" xml:id="i-4d0c68c44ccbd32f-0">
            Anf. 9 LARS OHLY (v):
          </note>
          <u who="lars_ohly_5b94d8" xml:id="i-1c6b8943306b99fb-0">
            <seg xml:id="i-d8878ee4fa9082b9-0">
              Fru talman! I regeringsförklaringen som föredrogs av statsministern
              i tisdags sägs det så här: Samverkan med viktiga utvecklingsländer
              som Brasilien, Sydafrika och Indien kommer att intensifieras.
              Jag antar att en del i den slutsatsen är det som nu har skett
              i Världshandelsorganisationen. Hur ska det samarbetet intensifieras
              och vad ska det leda till?
            </seg>
            <seg xml:id="i-f7684b3469753139-0">
              Sedan säger näringsministern att det fanns två skäl till det
              fiasko som vi har sett i Cancún, dels bristande kompromissvilja
              såväl från EU som från fattiga länder, dels bristande förtroende
              för WTO-systemet. Eftersom många är inne på att u-länderna är
              de stora förlorarna är det rimliga att ställa frågan: Vet de inte
              sitt eget bästa? Finns det en risk för att det finns en sorts
              von oben -attityd från oss och från den europeiska unionen gentemot
              fattiga länder som har sett att USA och EU många gånger inte har
              varit kompromissvilliga och velat ställa upp på deras krav?
            </seg>
            <seg xml:id="i-3438ea0d71577b92-0">
              Man har ställt krav på att fattiga länder ska avreglera marknader
              och offentliga sektorer, och man har haft motvilja mot system
              som garanterar fattiga människor mediciner. Det gäller EU:s egen
              handelspolitik och jordbrukspolitik och nu senast motståndet mot
              att bomullsprodukter skulle kunna behandlas som andra varor och
              omfattas av tullfrihet.
            </seg>
            <seg xml:id="i-751ae0788c55e42b-0">
              Jag menar att det finns ett ansvar också hos den europeiska unionen
              för bakgrunden till det misstroende som många fattiga länder känner
              inför Världshandelsorganisationen i dag.
            </seg>
          </u>
          <note type="speaker" xml:id="i-8d3582cac3e5a712-0">
            Anf. 10 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-4" who="unknown">
            <seg xml:id="i-c877e214a3e29ddc-0">
              Fru talman! Jag börjar med frågan om Sydafrika, Indien och Brasilien.
              Jag blev väldigt glad över att statsministern i regeringsförklaringen
              gjorde den här markeringen. Det är tre länder som är väldigt viktiga
              aktörer på det område som vi diskuterar i dag här i kammaren.
              Statsministern syftade i och för sig på ett mycket brett samarbete
              med tre viktiga länder i syd. Men på detta område är dessa tre
              länder nyckelspelare som jag vill påstå att vi redan i dag har
              goda och nära kontakter med som vi under åren har försökt att
              utveckla.
            </seg>
            <seg xml:id="i-6c043386f1bb7718-0">
              Jag var själv i Indien i februari och förde handelspolitiska
              samtal med min indiske kollega Arun Jaitley. Så sent som häromdagen
              talade jag i telefon med min sydafrikanske kollega Erwin. Den
              svenska delegationen i Cancún hade informella och utförliga samtal
              med den brasilianska delegationen.
            </seg>
            <seg xml:id="i-5ec831e07be81ce4-0">
              Vi har goda traditioner från den tid som vi förhandlade i GATS
              av den här typen av diskussioner, och dem vill jag mycket gärna
              bygga vidare på. Jag kommer att bjuda in mina kolleger till besök
              hos oss här för att gå igenom hur vi kan fördjupa våra relationer
              ytterligare.
            </seg>
            <seg xml:id="i-8889f1d82feca39e-0">
              Den andra frågan som Lars Ohly ställde tycker jag är väldigt
              befogad. Kan det vara så att vi uppifrån oss har en von oben -attityd
              gentemot dem där nere i söder, att de har sett vår protektionism
              och därför inte tror på oss? Javisst, så är det. De har sett hur
              vi har släpat benen efter oss när det gäller att tillämpa läkemedelsbeslutet
              i Doha, tekoavregleringar och mycket annat.
            </seg>
            <seg xml:id="i-05c9dfd422e1f27c-0">
              Men de två frågor som nu stjälpte förhandlingarna i Cancún avbyråkratisering
              och förenkling av handelns krångel och transparens i offentliga
              upphandlingar för att minska risken för korruption är verkligen
              inte frågor som vi för fram på deras bekostnad. Det handlar ju
              inte om att vi vinner och de förlorar, utan det handlar om att
              det behövs gemensamma ansträngningar för effektivare regler. Reglerna
              är ju gemensamma när det gäller handeln. Så i det avseendet vill
              jag inte hålla med.
            </seg>
          </u>
          <note type="speaker" xml:id="i-1aa07c6b513cb190-0">
            Anf. 11 LARS OHLY (v):
          </note>
          <u who="lars_ohly_5b94d8" xml:id="i-1c6b8943306b99fb-1">
            <seg xml:id="i-8e1454c5be0a80d0-0">
              Fru talman! Jag välkomnar synsättet att man ska utöka samarbetet
              med Sydafrika, Indien och Brasilien. Det finns säkert också fler
              länder som kan vara aktuella för ett utökat samarbete i handelsfrågor,
              men dessa tre länder är, precis som näringsministern säger, centrala
              aktörer.
            </seg>
            <seg xml:id="i-2378cff4d6509631-0">
              När det gäller min fundering över ansvaret hos den europeiska
              unionen och hos USA menar jag att man, för att förstå det misstroende
              som finns, måste se hur handelssystemet och Världshandelsorganisationen
              i dag fungerar. Den misstro som finns i dag bland många fattiga
              länder bygger egentligen på en högst realistisk syn på hur man
              har sett rika länder använda Världshandelsorganisationen på just
              det sätt som näringsministern tog upp. De rika länderna byter
              favörer och vill alltid se till att de själva tjänar på det hela.
              De är inte alls främmande för att ha protektionistiska inslag
              i sin egen politik så länge som de inte får några favörer i utbyte.
              Det är någonting som vi måste göra upp med.
            </seg>
          </u>
          <note type="speaker" xml:id="i-b39db02df43f315c-0">
            Anf. 12 Näringsminister LEIF PAGROTSKY (s):
          </note>
          <u xml:id="i-48c15a74d9609c9f-0" next="cont" who="unknown">
            <seg xml:id="i-e62453f9ae1de48f-0">
              Fru talman! Jag håller med Lars Ohly om det. Jag tycker precis
              som Carl B Hamilton, och som jag själv var inne på för en liten
              stund sedan, att det här är ett område som präglas av ett gammalt
              tänkande, att sådant här är saker som man bara byter, att här
              kan vi göra saker av egenintresse ensamma som dessutom kan vara
              bra för andra länder.
            </seg>
            <seg xml:id="i-2cd80a2ada11303d-0">
              Vi föreslår detta då och då, och de börjar tröttna på oss för
              att de tycker att vi är dumma och vi får aldrig stöd för det,
              så vi kanske inte har föreslagit det tillräckligt ofta, vad vet
              jag. Men det råder ingen oenighet mellan oss om detta. Vi känner
              en del av det dåliga samvetet i EU för att EU har varit så dåligt
              på att genomföra tekoavregleringen till exempel.
            </seg>
            <seg xml:id="i-c688b47cacd53f99-0">
              Tonen här är kanske lite självkritisk om EU. Det är klart att
              vi ska granska vad EU gör, och vi ska värdera hur vi ska göra
              EU bättre. Men vi ska inte glömma att också USA är dåliga i det
              här avseendet. Vad gäller bomullen var det ju USA som var boven,
              inte EU. Den provokation som kanske psykologiskt fällde det här
              var att förhandlingsmannen, Supachai, lade sig för nära de amerikanska
              intressena i sitt kompromissbud.
            </seg>
          </u>
          <note xml:id="i-3ab2c2ec164d1a3b-0">
            Anf. 13 LARS LINDÉN (kd):
          </note>
          <u prev="cont" who="unknown" xml:id="i-6abb9e141405374b-0">
            <seg xml:id="i-976a425b181124e7-0">
              Fru talman! Utvecklingsländerna har inför Cancúnmötet förstärkt
              sina förhandlingspositioner. Det kanske förvånar en del att de
              blev kraftfullare nu. Bland annat hade man rätt mycket NGO-folk
              med sig i sina grupper, och för EU och USA blev det helt plötsligt
              lite tuffare förhandlingar. Men nu har vi alltså fått tydliga
              signaler på vad de vill och i vilken riktning de vill se utvecklingen.
            </seg>
            <seg xml:id="i-4c859380995e26d5-0">
              Tror du, Leif Pagrotsky, att vi om några år kanske kan se misslyckandet
              i Cancún, en ände med förskräckelse, som bättre än en förskräckelse
              utan ände, så att det blir ett uppvaknande på något sätt som gör
              att vi i fortsättningen i god tid respekterar u-ländernas åsikter?
              Att komma med en massa kompromisser i slutändan när mötet nästan
              var över var väl inte precis att ge dem en fair chans att kunna
              säga ja eller nej.
            </seg>
          </u>
          <note type="speaker" xml:id="i-7f2f707087f3a484-0">
            Anf. 14 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-5" who="unknown">
            <seg xml:id="i-bd1bb782f3b17a5d-0">
              Fru talman! Vi vet nu i efterhand att eftergifterna kom för sent.
              Men det är svårt att delta i det här förhandlingsspelet, och det
              är många som sitter vid spelbordet. Jag vill inte i efterhand
              vara efterklok och säga att vi skulle ha gjort annorlunda. Vi
              tyckte från vår sida att man skulle ha varit mer flexibel, men
              det är som sagt lätt att säga nu.
            </seg>
            <seg xml:id="i-5f1b725778b9890c-0">
              Det kommer att bli mycket analys och mycket diskussion om detta.
              Jag föredrar att vända blicken framåt och, precis som Lars Lindén
              föreslår, se om vi kan göra något positivt av det, om vi kan undvika
              att det blir en bestående katastrof och att saker inte kommer
              i gång igen.
            </seg>
            <seg xml:id="i-b15828c712ea5e39-0">
              En positiv sak att bygga på är att de mer tongivande u-länderna,
              ledda av gruppen av stora länder som Brasilien, Indien, Kina och
              så vidare, visade sig vara ett ganska väl fungerande block som
              det gick att prata och förhandla med och att få i gång en förhandlingsdynamik
              med.
            </seg>
            <seg xml:id="i-a24e3b62242a8669-0">
              Tidigare har vi sett allianser av länder som har enats om att
              säga nej. Men när det har börjat röra sig i förhandlingen har
              det inte funnits kapacitet att spela spelet så att säga, utan
              man har enats om ett nej och när det inte längre gäller är det
              oerhört svårt att gå framåt. Nu var det mer konstruktivt, mer
              erfaret, mer moget, och det pekar väldigt konstruktivt framåt.
              Jag föredrar att lägga tonvikten vid den delen av erfarenheten
              och säga att på det här kanske vi kan bygga en bättre utveckling,
              en effektivare förhandling med mer effektiva talesmän för u-landsintresset.
            </seg>
            <seg xml:id="i-8d0f4f4694881bc4-0">
              Men vi ska inte glömma det som Göran Lennmarker sade för en stund
              sedan, att också mellan u-länderna finns stora motsättningar.
              Och många små u-länder tycker att de stora u-länderna bara ser
              till sitt, att de blir lämnade åt sidan och att ingen beaktar
              deras intressen. Kanske var det den känslan som bidrog till att
              stjälpa förhandlingarna. Vi får vara uppmärksamma på det men vara
              glada över att den här stora gruppen av viktiga länder faktiskt
              fungerade bättre än tidigare.
            </seg>
            <seg xml:id="i-c3043201c9e598d9-0">
              Anf. 15 LARS LINDÉN (kd):
            </seg>
            <seg xml:id="i-e4edb666020fa026-0">
              Fru talman! Det fördes tidigare här fram kritik mot EU-kommissionen.
              De har ju sina direktiv från 1999 vad jag förstår, och de kanske
              inte var riktigt representativa för alla 15 EU-länder den här
              gången. Finns det anledning att börja se över deras direktiv framöver
              och att vi från Sverige och en del andra länder försöker att få
              dem lite mer förhandlingsvilliga nästa gång?
            </seg>
          </u>
          <note type="speaker" xml:id="i-9fe7d73814b6458e-0">
            Anf. 16 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-6" who="unknown">
            <seg xml:id="i-064b09bc4a3e0133-0">
              Fru talman! Vi antog förhandlingsmandat, som det kallas, i form
              av slutsatser från allmänna rådet inför förhandlingen i Seattle,
              men eftersom förhandlingen inte kom i gång har de levt vidare,
              och de var ganska breda och allmänt hållna. Om man gör om dem
              för ofta blir det inte vi som får skriva de nya mandaten och förhandlingsuppdraget,
              och risken är att det som vi fick igenom senast kanske rycks borta
              i nästa version. Det är en avvägning som måste göras om de behöver
              moderniseras och förnyas och om de intressen som vi vill se stärkta
              skulle ha förutsättningar att flytta fram positionerna, eller
              kanske det omvända.
            </seg>
            <seg xml:id="i-77864c8b6ef6192c-0">
              Nu måste vi naturligtvis sätta oss ned och värdera detta. Men
              förhandlingen pågår ju fortfarande, även om man har missat den
              här mellanstationen. Förhandlingen har inletts med att vi har
              bestämt våra förhandlingsmål och förhandlingsutgångspunkter. Men
              ni får gärna värdera om det behöver göras om på något sätt i det
              här avseendet.
            </seg>
          </u>
          <note type="speaker" xml:id="i-8944c8722ffe570f-0">
            Anf. 17 INGEGERD SAARINEN (mp):
          </note>
          <u who="ingegerd_saarinen_63015e" xml:id="i-0f3c6b95c22f9180-0">
            <seg xml:id="i-063e407b4c4a76a8-0">
              Fru talman! Ministern nämnde frågan om billigare läkemedel till
              fattiga länder. Det sägs nu att den frågan har blivit löst i så
              måtto att fattiga länder med hjälp av tvångslicens kan få lov
              att producera och sälja läkemedel till lägre priser till sina
              invånare. Frågan är hur det är med fattiga länder som inte har
              de här produktionsresurserna. Hur ser lösningen ut för dem? Ska
              de kunna importera från andra fattiga länder med produktionsresurser,
              eller är de fortfarande hänvisade till industriländernas läkemedelsbolag?
              Vad anser ministern i den här frågan?
            </seg>
          </u>
          <note type="speaker" xml:id="i-2c45cbf186015647-0">
            Anf. 18 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-7" who="unknown">
            <seg xml:id="i-32f9e92d71391fd1-0">
              Fru talman! Svaret på den här frågan är att det är just detta
              som nu har lösts i och med den uppgörelse som träffades strax
              innan mötet i Cancún.
            </seg>
            <seg xml:id="i-991ecbf47ac6b542-0">
              Amerikanerna har släpat benen efter sig när det gäller att genomföra
              de precisa regler som man i princip hade kommit överens om vid
              förra ministermötet, för två år sedan. Den springande punkten
              var att de var oroliga att de läkemedel som då skulle handlas
              mellan fattiga länder skulle ta vägen till de rika länderna genom
              parallellimport och hamna på apotekens hyllor hos oss. De har
              fått in regler som ska försvåra detta och underlätta upptäckt
              och stoppa smuggling av läkemedel. När det löstes skrev amerikanerna
              på till slut, så nu tror jag att den frågan är löst. Problemet
              är att det tog så lång tid. Många människor fick inte de mediciner
              som de skulle ha kunnat få tidigare.
            </seg>
            <seg xml:id="i-e5c3ee11d0645f8c-0">
              Det tog flera år innan förtroendet kom på plats att vi menade
              allvar när vi kom överens om detta. Det tog två hela år att komma
              överens, inte bara i princip utan om den konkreta utformningen
              i detalj. Det var en förtroendeskadlig fördröjning. Jag beklagar
              den, men EU var oskyldigt. EU var i själva verket pådrivande för
              att det här skulle komma fram och genom vårt agerande, vill jag
              påstå, under det svenska ordförandeskapet för ett par år sedan.
            </seg>
          </u>
          <note type="speaker" xml:id="i-c812b19b437bdb84-0">
            Anf. 19 INGEGERD SAARINEN (mp):
          </note>
          <u who="ingegerd_saarinen_63015e" xml:id="i-0f3c6b95c22f9180-1">
            <seg xml:id="i-9f1f1c701afce9be-0">
              Fru talman! Det sägs också från frivilligorganisationer att överenskommelsen
              var långtifrån tillräcklig. Jag skulle vilja att ministern kommenterar
              de åsikterna lite grann.
            </seg>
          </u>
          <note type="speaker" xml:id="i-fd436635553b3cb0-0">
            Anf. 20 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-8" who="unknown">
            <seg xml:id="i-6a1d2fe89f3ee144-0">
              Fru talman! Reglerna kring hur man ska förhindra återflöde eller
              parallellimport till exempelvis amerikanska eller europeiska marknader
              blev rätt detaljerade och krångliga för att företagen skulle känna
              trygghet om de gick med på detta det kändes som att det var företagen
              som förhandlade och inte den amerikanska regeringen att de inte
              skulle bli av med sina normala marknader i norr. Reglerna blev
              krångliga och kommer kanske att upplevas som en broms vid tillämpningen
              av avtalet. Men jag tror att man kommer att kunna finna ganska
              smidiga former för att jobba med detta så att det i verkligheten
              inte kommer att visa sig vara ett konkret hinder. Det är min förhoppning,
              men också min tro faktiskt.
            </seg>
          </u>
          <note type="speaker" xml:id="i-15593fa63314791a-0">
            Anf. 21 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-646215a3ee3a6841-0">
            <seg xml:id="i-bea625a0ce173990-0">
              Fru talman! Sammanbrottet i Cancún ställer ju hela WTO-processen
              på sin spets. Man måste kanske börja fundera på vad som händer
              bakom kulisserna och hur det kommer sig att USA kan möta rättmätiga
              krav i bomullsprocessen med en sådan arrogans som även näringsministern
              menade att man gjorde. Vad ligger bakom det som näringsministern
              menar är hårdför retorik och fastlåsta positioner gentemot EU
              från de fattiga länderna men som de fattiga länderna säkerligen
              menar är en bra och riktig analys av hur EU stänger in sig via
              protektionism och den ovilja man hitintills har visat de fattiga
              länderna för att skapa någonting? Kanske är det så att sammanbrottet
              i Cancún inte riktigt bara har att göra med det som låg på bordet
              utan också med hur hela processen gått till, vad som händer mellan
              mötena, att det finns hot, mutor och så vidare inblandat i processen
              när det gäller världshandelsavtalen.
            </seg>
            <seg xml:id="i-aad85238000c6b39-0">
              Mot bakgrund av det har jag två frågor som jag vill ställa till
              näringsministern. En är ganska konkret.
            </seg>
            <seg xml:id="i-a5cf6459ed451a09-0">
              Vad avser du och Sverige att göra för att förbättra möjligheterna
              i fortsättningen för de fattiga länderna att föra sin talan och
              sköta en bra förhandling mer än att lägga undan pengar till den
              förhandlingsfond som finns men som egentligen är ganska liten
              och som de fattiga länderna givetvis inte visat sig ha stort förtroende
              för?
            </seg>
            <seg xml:id="i-d8868f4a17643809-0">
              Den vanliga retoriken från Sverige är ju att anledningen till
              att vi blandar in, och trycker på för, saker som TRIPS, GATS och
              investeringsavtal som av de fattiga länderna ofta bara ses som
              fortsatta möjligheter för de rika länderna att få en världshandel
              på deras villkor, och som ofta kritiseras av en enig rättviserörelse,
              är att vi med dem ska kunna påverka och förbättra jordbrukspolitiken
              och så vidare. Kan man verkligen hävda att den linjen håller när
              de saker som på allvar används i förhandlingarna, snarare än att
              slå någon i huvudet med TRIPS och komma fram på det sättet, är
              hot, mutor och andra väldigt trista processer?
            </seg>
          </u>
          <note type="speaker" xml:id="i-4d55a496173fa106-0">
            Anf. 22 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-9" who="unknown">
            <seg xml:id="i-4897820670fb00cb-0">
              Fru talman! Det förekommer ofta rykten om hot och mutor. I Doha
              var dessa rykten särskilt livliga, och då var de dessutom preciserade
              till vissa delegationer som hade blivit föremål för detta. Det
              visade sig vara delegationer där jag hade lite kompisar, så jag
              gick och frågade vad det var som låg bakom. De ville inte kännas
              vid att de någonsin hade sagt det, och de som hade spridit ryktena
              gick sedan och tog tillbaka dem.
            </seg>
            <seg xml:id="i-706e20d2f0c42fa5-0">
              Jag vill för min del vara försiktig med den typen av anklagelser.
              Jag tror att det räcker att konstatera att har man 146 medlemsländer
              och alla beslut ska fattas i konsensus så finns det alla möjligheter
              för många länder att hota med att säga nej, att hota med att resa
              hem eller att hota med att resa sig från bordet och lämna förhandlingslokalen.
              Hoten är ingen bristvara. Det är tvärtom så att samtliga 146 länder
              sitter i säkerhetsrådet, som den förre WTO-chefen brukade säga.
              Då behöver man inte ytterligare saker i bakfickan, tror jag.
            </seg>
            <seg xml:id="i-d2ef4ebfc2636be9-0">
              Jag vill förbättra möjligheterna för de fattiga länderna att
              föra sin talan. Jag tycker inte att det är rätt att ringakta det
              vi gör, att betala pengar till institutioner som står för utbildning,
              konsulthjälp och seminarier, som reser runt i Afrika och Asien
              och hjälper fattiga länder att ansöka och förhandla i sina ansökansförfaranden.
              Det tror jag är det viktigaste man kan göra. Vi gör det dessutom
              i det bilaterala biståndet, men jag tror att det effektivaste
              är att göra det just regionalt och multilateralt.
            </seg>
            <seg xml:id="i-5764c2c524b4a196-0">
              Detta gör vi med kraft, mycket mer än andra länder av motsvarande
              storlek. Vi är en proportionellt mycket stor bidragsgivare till
              det här. Det är jag stolt över. Jag tycker inte att det är rimligt
              att säga: Vad gör ni förutom det där som ju underförstått ingen
              bryr sig om? Detta är mycket viktigt.
            </seg>
            <seg xml:id="i-b6940db76b5de998-0">
              Ett ytterligare exempel är de pengar som vi bidrog med till de
              fyra västafrikanska länderna för att de skulle kunna skaffa bättre
              möjligheter att föra sin talan i förhandlingen. Det var fyra länder
              av vilka två inte ens har representation i Genève.
            </seg>
          </u>
          <note type="speaker" xml:id="i-e3f0f5a3e4b696b1-0">
            Anf. 23 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-646215a3ee3a6841-1">
            <seg xml:id="i-ed13c4f905942fbb-0">
              Fru talman! Nej, jag ville inte ringakta de insatser som görs
              med seminarier, utbildning och så vidare. Men det jag ville fråga
              efter det här sammanbrottet är om det inte finns några planer
              från svensk sida på att göra mer för att ge möjligheter för länder.
              De stora länderna kan skicka mycket stora förhandlingsdelegationer
              medan andra har en förhandlingsdelegation på i stort sett en eller
              en halv person som ska kunna företräda en väldig massa olika grupper.
              Vi vet ju att det är den stora kritiken från de fattiga länderna,
              att de inte har möjlighet att föra fram sina krav på samma sätt
              som de stora länderna. Då kanske det finns en möjlighet att Sverige
              vill göra mer det är det jag hoppas att få ett svar på än de här
              seminarierna och de verksamheter som redan pågår.
            </seg>
            <seg xml:id="i-8cf7894f3c7bed23-0">
              Den andra frågan kvarstår, och jag hoppas att jag kan få ett
              svar på den. Håller verkligen retoriken att man måste ha in TRIPS-avtalen
              och GATS-avtalen, avtal som är kritiserade av en enig rättviserörelse
              och som många av de fattiga länderna är skrämda av, för att kunna
              ändra jordbruksreformerna? Räcker det inte att där faktiskt försöka
              se till att få en bra politik?
            </seg>
          </u>
          <note type="speaker" xml:id="i-d9e5ac562f734956-0">
            Anf. 24 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-10" who="unknown">
            <seg xml:id="i-ea86cd301bf1e837-0">
              Fru talman! Det är klart att vi vill göra mer, absolut. Detta
              är en form av stöd som är alldeles nytt. Jag tror att starten
              för detta var i Seattle för fyra år sedan. Sverige var en av de
              första signatärerna när vi satte upp ett centrum för att bistå
              med det här. Sedan dess har det vuxit mycket snabbt, kanske så
              mycket att det har växtvärk. Det finns en del som påstår att de
              här hjälpinstitutionerna nu springer om fötterna på varandra.
              Det finns ingen samordning. Flera springer på en boll; ingen springer
              på en annan boll. Det kanske har växt lite snabbare än vad det
              har funnits kapacitet för att organisera det.
            </seg>
            <seg xml:id="i-1f22fbe39e269e5a-0">
              Vi vill göra mer, och vi kommer att göra mer. Det gäller också
              andra länder som nu förhandlar om medlemskap, till exempel Ryssland.
              Där har vi varit mycket aktivt involverade i ett utbyte med det
              ryska ministeriet.
            </seg>
            <seg xml:id="i-07b72b3a17dd2196-0">
              Vad gäller huruvida retoriken håller vill jag säga att den viktigaste
              fråga där retoriken står i kontrast till handlingen gäller jordbrukspolitiken
              både i USA och i EU. Kan vi bli bättre där är detta det viktigaste
              bidrag vi kan lämna.
            </seg>
          </u>
          <note type="speaker" xml:id="i-ef6efe995446c5b5-0">
            Anf. 25 GABRIEL ROMANUS (fp):
          </note>
          <u who="gabriel_romanus_dbb0c3" xml:id="i-bf4c9f65e62177c8-0">
            <seg xml:id="i-2c541dc0177609c8-0">
              Fru talman! Ökad frihandel och ökad kommersiell frihet på olika
              sätt är något önskvärt och värdefullt på de flesta områden. Det
              har varit stor enighet om det. Men i Sverige är det också enighet
              om att frihandel och ökad kommersiell frihet, hur bra det än är,
              inte är särskilt bra när det gäller vissa varor, till exempel
              alkoholdrycker. Där finns det andra värden. Det är ofta en motsättning
              mellan de kommersiella krafternas, marknadskrafternas, önskemål
              och önskemålet att säkra folkhälsan.
            </seg>
            <seg xml:id="i-0d81885868a43a2e-0">
              När vi gick med i EU gick vi också med på en ökad kommersiell
              frihet som har bidragit till att svenska folket nu dricker mer
              än någonsin och att skadorna ökar. Men vi lyckades bevara monopolet,
              detaljhandelsmonopolet, för försäljning av alkoholdrycker.
            </seg>
            <seg xml:id="i-bccad71fcc046ada-0">
              Nu i GATS är det, om jag har förstått saken rätt, så att Sverige
              har gjort undantag för distribution av alkoholdrycker. Då kan
              man fråga sig: Är allt gott och väl? Nej, enligt vad som har läckt
              ut om förhandlingarna kräver EU en avveckling av liknande detaljhandelsmonopol
              i USA och Kanada. Och EU talar ju å våra vägnar. Dessutom har
              USA som svar krävt att monopol ska avvecklas också i Europa.
            </seg>
            <seg xml:id="i-6f44473410c260a1-0">
              Det är naturligtvis lite märkligt om man kräver att andra ska
              göra det som man själv har begärt undantag för att slippa. Det
              kan nästan kallas dubbelmoral. Någon elak människa skulle väl
              fråga om det är så att de europeiska produkterna ska säljas bättre
              i USA genom att USA avvecklar sina monopol. Vi har som bekant
              vissa produkter som går bra i USA. I en uppsats av en kanadensisk
              forskare som presenterades nyligen sägs också att de här GATS-förhandlingarna
              kan hota svensk alkoholpolitik på andra områden.
            </seg>
            <seg xml:id="i-805d9709f0e61b1e-0">
              Jag har två frågor. För det första: Stämmer det att EU å Sveriges
              vägnar har krävt avveckling av andra monopol? För det andra: Kan
              Sveriges regering, för att göra det enkelt och radikalt, verka
              för att alkoholdrycker undantas helt från de här förhandlingarna?
            </seg>
          </u>
          <note type="speaker" xml:id="i-87243c6bd64137c2-0">
            Anf. 26 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-11" who="unknown">
            <seg xml:id="i-5f576c6a0e02a36e-0">
              Fru talman! Såvitt jag är informerad är EU:s önskemål i den här
              förhandlingen att där det råder privat handel med alkoholhaltiga
              drycker ska företag som distribuerar sådana drycker, och som är
              stationerade i Europa, inte diskrimineras. Jag är inte medveten
              om några krav eller att EU önskar att monopol ska brytas upp för
              att det ska skapas konkurrens på tvärs mot den linje som vi driver
              i Sverige. Jag kan också säga att jag inte kommer att medverka
              till det. Jag har inte heller sett några önskemål om att vi skulle
              medverka till att via WTO-förhandlingar riva upp det svenska detaljhandelsmonopolet.
            </seg>
            <seg xml:id="i-eeebba48a2e076c4-0">
              Vi har slagits hårt för detta i förhandlingar med övriga EU-länder.
              Vi värnar om detta. Det vore främmande för mig som ansvarig för
              sådana här förhandlingar att bakvägen, i något slags förhandling
              med 140 andra länder, ge upp vad vi har slagits med näbbar och
              klor för att få behålla i EU. Att vi skulle vara så slarviga i
              förhandlingarna att det här skulle slinka igenom utan att vi märkt
              det har jag svårt att tro. Jag är inte beredd att medverka till
              något sådant.
            </seg>
          </u>
          <note type="speaker" xml:id="i-cf308fdaf44067f1-0">
            Anf. 27 GABRIEL ROMANUS (fp):
          </note>
          <u who="gabriel_romanus_dbb0c3" xml:id="i-bf4c9f65e62177c8-1">
            <seg xml:id="i-9573144ddf98ef7e-0">
              Fru talman! Det låter ju mycket betryggande, och jag misstänker
              inte heller något annat än att Leif Pagrotsky och den svenska
              regeringen kommer att försvara det svenska monopolet. Det har
              vi fått många vittnesbörd om. Men problemet är att om man skapar
              en mekanism där EU å Sveriges vägnar kräver att andra ska avveckla
              sina monopol får man det naturligtvis förr eller senare i halsen:
              Om ni kräver detta får ni väl vara snälla att göra det själva
              också.
            </seg>
            <seg xml:id="i-ce39b7d40b11eec2-0">
              Dessutom hävdar alltså en del forskare att hela det här GATS-maskineriet
              kan användas för att utmana andra delar av svensk alkoholpolitik,
              till exempel den del av den svenska lagstiftningen mot alkoholreklam
              som eventuellt kan klara sig igenom en EU-prövning.
            </seg>
            <seg xml:id="i-9fe60e47a3740bae-0">
              Jag begär inte något ytterligare besked nu. Jag tycker att det
              här var en bra deklaration. Men jag menar att den förutsätter
              att näringsministern går hem och kollar att EU verkligen inte
              har begärt avveckling av de nordamerikanska detaljhandelsmonopolen.
              Det är dem det handlar om. De är visserligen lite annorlunda än
              det svenska, men de har mycket gemensamt med vårt system också.
            </seg>
          </u>
          <note type="speaker" xml:id="i-95f60000a5e02ad1-0">
            Anf. 28 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-12" who="unknown">
            <seg xml:id="i-898d627cc70a175c-0">
              Fru talman! Låt mig upprepa vad jag har sagt flera gånger tidigare
              här i kammaren när vi har haft debatter om detta. Jag har en principuppfattning
              i frågan om offentliga monopol kontra privat konkurrens när det
              gäller olika typer av offentliga tjänster, och den är tillämplig
              också i det här fallet. Jag tycker inte att internationella handelsförhandlingar
              ska lägga sig i om ett land vill ha en viss tjänst distribuerad
              på det ena eller andra sättet, om man vill ha ett offentligt monopol
              eller om man inte vill ha det, utan det ska vara en strikt nationell
              angelägenhet. Men och detta är viktigt inte minst för mig som
              representerar ett litet land om man själv väljer att ha en privat
              lösning med konkurrens kräver jag att svenska företag inte ska
              bli diskriminerade och att de också ska få vara med. Men det betyder
              inte att jag kräver att svenska företag ska få vara med och bryta
              upp monopol. Först när man har bestämt att det ska vara en annan
              ordning än monopol vill jag träda in och säga att svenska företag
              ska få vara med på samma villkor som amerikanska, franska och
              vilka som helst.
            </seg>
            <seg xml:id="i-1f1492732141860b-0">
              Jag tror att vi kan vara överens om att detta är en rimlig grundsyn
              i sådana här förhandlingar.
            </seg>
          </u>
          <note type="speaker" xml:id="i-0f9ce133f0f204d0-0">
            Anf. 29 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-3bd9e829fe761c86-0">
            <seg xml:id="i-6139ac9f33f15a5b-0">
              Fru talman! Ledare för den svenska delegationen i Cancún säger,
              i likhet med vad handelsministern här har redogjort för, att det
              är möjligt att det hela gick i stöpet av praktiska skäl. Man menar
              alltså att de fattiga ländernas förhandlingsgrupper inte klarade
              av att ta ställning till de alternativa lösningar som EU-länderna
              efterhand föreslog när de så kallade Singaporefrågorna kom upp.
            </seg>
            <seg xml:id="i-16390c20755e07c6-0">
              Men om vi tänker oss att det inte var de praktiska aspekterna
              som var avgörande, vad tror då ministern att det finns för sakpolitiska
              anledningar till att de fattiga ländernas representanter sade
              nej?
            </seg>
          </u>
          <note type="speaker" xml:id="i-b681ccf6f042308a-0">
            Anf. 30 Näringsminister LEIF PAGROTSKY (s):
          </note>
          <u xml:id="i-9b8d68ee19a1eb34-13" who="unknown">
            <seg xml:id="i-9bafc39a96d31b48-0">
              Fru talman! Jag har i min inledning redogjort för en lite bredare
              syn på hur jag tror att olika faktorer har inverkat. En viktig
              faktor tror jag var just att EU gjorde en mycket stor och mycket
              betydande eftergift plötsligt och radikalt. Det skedde inte gradvis,
              så att man började vattna ur sina krav, utan man drog plötsligt
              tillbaka de två känsliga kraven helt och hållet. Den stora gruppen
              av små och fattiga länder, de afrikanska länderna och de så kallade
              ACP-länderna, var överens om att säga nej, men det fanns inte
              tid att tänka igenom vad man skulle göra i stället och hur man
              skulle hålla samman sin front och ta ställning i de två mer harmlösa
              frågorna om avbyråkratisering av handeln och transparens och insyn
              i offentlig upphandling.
            </seg>
            <seg xml:id="i-d2280b1c8885feb4-0">
              Jag tror faktiskt att det rent praktiska kom att avgöra: Det
              var ont om tid och kom väldigt plötsligt för en inte särskilt
              väl sammansvetsad grupp länder som ställdes inför att inbördes
              förhandla sig fram till en ny förhandlingsposition. Det var en
              väldigt viktig fråga. Men jag var inte på plats. Jag kan inte
              avläsa psykologin, utan jag får lita till de rapporter jag har
              fått.
            </seg>
            <seg xml:id="i-3993fedc0084452b-0">
              De konkreta förhandlingsfrågor som vi har diskuterat bomull,
              jordbruk och annat har också vägt emot i den här processen. Vågskålen
              för var inte tillräckligt fylld. Men jag vill ändå påstå att det
              kompromissförslag som lades fram gick längre till u-ländernas
              favör på jordbruksområdet än något kompromissförslag som har behandlats
              i tidigare förhandlingar. De länder som nu tackade nej på grund
              av att de inte ville förenkla sin handelsbyråkrati tackade också
              nej till det mest generösa erbjudande på jordbruksområdet som
              någonsin har lagts fram. Det tror jag att många av dem kommer
              att ångra.
            </seg>
          </u>
          <note type="speaker" xml:id="i-7c3dc2768e852fa2-0">
            Anf. 31 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-3bd9e829fe761c86-1">
            <seg xml:id="i-603dfe150beaba39-0">
              Fru talman! Handelsministern nämnde också behovet av att skapa
              nytt förtroende, ett nytt förtroendekapital för WTO. Vi vet ju
              att sådant tar tid.
            </seg>
            <seg xml:id="i-23b7485f83235fe5-0">
              Hur ska man då kunna stärka förtroendekapitalet för WTO? Handelsministern
              nämnde lite om dialog. Kan handelsministern utveckla det?
            </seg>
          </u>
          <note type="speaker" xml:id="i-9e0f2213e3694e31-0">
            Anf. 32 Näringsminister LEIF PAGROTSKY (s):
          </note>
          <u xml:id="i-48c15a74d9609c9f-1" next="cont" who="unknown">
            <seg xml:id="i-48a49848fffdbb44-0">
              Fru talman! Jag tror att ett antal ganska små saker kan vara
              väldigt viktiga. Att snabbt få ett genombrott i bomullsfrågan
              tror jag vore oerhört viktigt för att skapa förtroende. Detsamma
              har gällt läkemedelsfrågan de senaste åren. Den har nu tornat
              upp sig som en kolossalt viktig fråga. Där är det USA som är huvudaktör,
              men frågan berör också EU.
            </seg>
            <seg xml:id="i-163e8ab71be44fc9-0">
              Ett annat område är just förmågan att förhandla, som vi har varit
              inne på. Vi måste vara generösa och på allvar och i handling visa
              att vi också är beredda att hjälpa dem att förhandla mot oss.
              Vi måste ge dem stöd för att bygga upp sin kapacitet även om den
              kapaciteten kan användas för att bli skickligare i att förhandla
              mot EU. Där har vi haft problem i EU-kretsen. Den typen av stöd
              har vi lämnat ensidigt från Sveriges sida, men vi har inte lyckats
              mobilisera gemensamma EU-pengar för den typen av ändamål.
            </seg>
            <seg xml:id="i-ad1ee557ca6ef90f-0">
              Vi jobbar från svensk sida med att vara brobyggare genom våra
              biståndsmedel, med våra programländer och annat på bred front.
              Vi är ett litet land, men vi gör vad vi kan.
            </seg>
          </u>
          <note xml:id="i-eb0144bdef1c8f14-0">
            Överläggningen var härmed avslutad.
          </note>
          <note xml:id="i-12500d6d1732e8aa-0">
            4 § Anmälan om interpellationer
          </note>
          <note xml:id="i-b12363b36ad147e8-0">
            Anmäldes att följande interpellationer framställts
          </note>
          <note xml:id="i-f50fad8dec856490-0">
            den 18 september
          </note>
          <note xml:id="i-4f4b46cbc221cddc-0">
            Göran Lindblad
          </note>
          <note xml:id="i-19818a88c5549250-0">
            Ulf Sjösten
          </note>
          <note xml:id="i-e66f12b85de958f1-0">
            Interpellationerna redovisas i bilaga som fogats till riksdagens
            snabbprotokoll tisdagen den 23 september.
          </note>
          <note xml:id="i-b565c37c697c9ab1-0">
            5 § Anmälan om frågor för skriftliga svar
          </note>
          <note xml:id="i-4c4937bf5167e489-0">
            Anmäldes att följande frågor för skriftliga svar framställts
          </note>
          <note xml:id="i-f50fad8dec856490-1">
            den 18 september
          </note>
          <note xml:id="i-19818a88c5549250-1">
            Ulf Sjösten
          </note>
          <note xml:id="i-cc333ad1713b8705-0">
            Lars-Ivar Ericson
          </note>
          <note xml:id="i-8d641aea041caa43-0">
            Maria Larsson
          </note>
          <note xml:id="i-329c6dd410e8289d-0">
            Ragnwi Marcelind
          </note>
          <note xml:id="i-19818a88c5549250-2">
            Ulf Sjösten
          </note>
          <note xml:id="i-32f25ee41c4b3cfc-0">
            Tobias Krantz
          </note>
          <u prev="cont" who="unknown" xml:id="i-6abb9e141405374b-1">
            <seg xml:id="i-bf72d8fba55ba513-0">
              Torkild Strandberg
            </seg>
          </u>
          <note xml:id="i-40a97d690a61ddc2-0">
            Erik Ullenhag
          </note>
          <note xml:id="i-bd9efd11959b5c47-0">
            Stefan Attefall
          </note>
          <note xml:id="i-7dce0c46528027ee-0">
            Tobias Billström
          </note>
          <note xml:id="i-883d4694b594b3b3-0">
            Frågorna redovisas i bilaga som fogats till riksdagens snabbprotokoll
            tisdagen den 23 september.
          </note>
          <note xml:id="i-042aa7092d2e9407-0">
            6 § Anmälan om skriftliga svar på frågor
          </note>
          <note xml:id="i-7d16ffda52e9e559-0">
            Anmäldes att skriftliga svar på följande frågor inkommit
          </note>
          <note xml:id="i-cc40eb70ea6a70bf-0">
            den 17 september
          </note>
          <note xml:id="i-a7e57d3b2fde184d-0">
            Anne-Marie Ekström
          </note>
          <note xml:id="i-4f4b46cbc221cddc-1">
            Göran Lindblad
          </note>
          <note xml:id="i-7cdab6f928ddc5ea-0">
            Niclas Lindberg
          </note>
          <note xml:id="i-a7e57d3b2fde184d-1">
            Anne-Marie Ekström
          </note>
          <note xml:id="i-85db73cde72047a9-0">
            Fredrik Olovsson
          </note>
          <note xml:id="i-bd78969c9dc51ec8-0">
            Billy Gustafsson
          </note>
          <note xml:id="i-2834649dbd8ba902-0">
            Tuve Skånberg
          </note>
          <note xml:id="i-69f07d19b8f5c807-0">
            Ulla Hoffmann
          </note>
          <note xml:id="i-169b44a39aab1223-0">
            Inger Lundberg
          </note>
          <note xml:id="i-77d02f6163a9c785-0">
            Sven-Erik Sjöstrand
          </note>
          <note xml:id="i-77d02f6163a9c785-1">
            Sven-Erik Sjöstrand
          </note>
          <note xml:id="i-77d02f6163a9c785-2">
            Sven-Erik Sjöstrand
          </note>
          <note xml:id="i-0bd54bae5797e65c-0">
            Lars Ångström
          </note>
          <note xml:id="i-f8123edd6ad26d35-0">
            Anne Ludvigsson
          </note>
          <note xml:id="i-f50fad8dec856490-2">
            den 18 september
          </note>
          <note xml:id="i-c260dda54d274728-0">
            Ingegerd Saarinen
          </note>
          <note xml:id="i-b36d9038637aa425-0">
            Lena Ek
          </note>
          <note xml:id="i-67b1cccdb1e9adfd-0">
            Carina Adolfsson Elgestam
          </note>
          <note xml:id="i-30ae1d0c73dce195-0">
            Svaren redovisas i bilaga som fogats till riksdagens snabbprotokoll
            tisdagen den 23 september.
          </note>
          <note xml:id="i-dcf51291f08dae0f-0">
            7 § Kammaren åtskildes kl. 14.54.
          </note>
          <note xml:id="i-525728a119ea1831-0">
            Förhandlingarna leddes av andre vice talmannen.
          </note>
          <note xml:id="i-9744eb037ebc320b-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
