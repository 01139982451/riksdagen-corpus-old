<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--31</head>
          <docDate when="2013-01-01">2013-01-01</docDate>
        </div>
      </front>
      <body>
        <div>
          <note xml:id="i-a6da82bbce07305d-0">
            ﻿
          </note>
          <note xml:id="i-d22a0ad0b2c84721-0">
            Riksdagens protokoll
          </note>
          <note xml:id="i-0c9fa2aa527b3a9f-0">
            2013/14:31
          </note>
          <note xml:id="i-75646913ddad8fad-0">
            Onsdagen den 20 november
          </note>
          <note xml:id="i-9997b7a63398fd21-0">
            Kl. 09:00 - 18:59
          </note>
          <note xml:id="i-c05e749bc2d37684-0">
            1 § Justering av protokoll
          </note>
          <note xml:id="i-a2dfe816b878aa3f-0">
            Protokollet för den 14 november justerades.
          </note>
          <note xml:id="i-6ede871abe02e7ba-0">
            2 § Anmälan om faktapromemoria
          </note>
          <note xml:id="i-ecc6ac81b053ec12-0">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note xml:id="i-2eddd1e4156a5cb2-0">
            KOM(2013) 711
          </note>
          <note xml:id="i-5310998b421f7e5e-0">
            3 § Anmälan om granskningsrapport
          </note>
          <note xml:id="i-df243fa6e8a2e865-0">
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note xml:id="i-5f9618130f0a2546-0">
            4 § Anmälan om fördröjda svar på interpellationer
          </note>
          <note xml:id="i-1015f4033cd04c37-0">
            Följande skrivelser hade kommit in:
          </note>
          <note xml:id="i-59825a8d80233166-0">
            Interpellation 2013/14:102
          </note>
          <note xml:id="i-915dd68c75f28877-0">
            Interpellation 2013/14:102 Sveriges kandidatur till FN:s säkerhetsråd
          </note>
          <note xml:id="i-8c96febb4f723436-0">
            Interpellationen kommer att besvaras onsdagen den 18 december
            2013.
          </note>
          <note xml:id="i-392f4a8763454156-0">
            Skälet till dröjsmålet är resor.
          </note>
          <note xml:id="i-0427b2bf14615b6c-0">
            Fredrik Jörgensen
          </note>
          <note xml:id="i-f4b9b528dd50a0a7-0">
            Interpellationerna 2013/14:122, 124, 125, 126 och 127
          </note>
          <note xml:id="i-da9f10fced0d6842-0">
            Interpellationerna
          </note>
          <note xml:id="i-25704be875d6f83b-0">
            2013/14:122 Utveckling av fäbodbruk
          </note>
          <note xml:id="i-6cbf957260e7c398-0">
            2013/13:124 Mosaikbetesmarkernas framtid
          </note>
          <note xml:id="i-ed2dab8729d11fcc-0">
            2013/14:125 Matlandet och jobben
          </note>
          <note xml:id="i-0e20076626e90ee2-0">
            2013/14:126 Ett livskraftigt skärgårdsjordbruk
          </note>
          <note xml:id="i-c9edc00265ad2f58-0">
            2013/14:127 Stöd till bevarandet av fjällkon
          </note>
          <note xml:id="i-02fa658c164ae3d9-0">
            Interpellationerna kommer att besvaras måndagen den 9 december
            2013.
          </note>
          <note xml:id="i-68bbe29438396ee0-0">
            Skälet till dröjsmålet är att det är fullt i kammaren den 26
            november 2013.
          </note>
          <note xml:id="i-1419d3df050b42a0-0">
            Det blir ett gemensamt svar på ovan interpellationer.
          </note>
          <note xml:id="i-3aded136bc95f435-0">
            Mats Wiberg
          </note>
          <note xml:id="i-ca68dffdcb121d96-0">
            5 § Ärenden för hänvisning till utskott
          </note>
          <note xml:id="i-5967c338c742dc95-0">
            Följande dokument hänvisades till utskott:
          </note>
          <note xml:id="i-472cd71d54b8a269-0">
            6 § Ärenden för förnyad bordläggning
          </note>
          <note xml:id="i-abeaf2e030555077-0">
            Följande dokument bordlades för andra gången:
          </note>
          <note xml:id="i-3764ec87a2bfad95-0">
            7 § Utgiftsramar och beräkning av statsinkomsterna
          </note>
          <note type="speaker" xml:id="i-d8ff47993ef08845-0">
            Anf. 1 FREDRIK OLOVSSON (S):
          </note>
          <u who="fredrik_olovsson_b99dc6" xml:id="i-10b17051513c23c9-0">
            <seg xml:id="i-51d23755ad27d52a-0">
              Fru talman! Sverige är på många sätt ett väldigt bra land att
              leva i. Det finns mycket att vara stolt över, även en dag när
              vi förlorat en fotbollslandskamp. Samtidigt har 2013 på många
              sätt varit ett tufft år inte bara för dem som varslats från jobbet
              eller för dem som inte heller i år hittat något jobb. Allt fler
              människor som både har hälsan och jobbet i behåll oroas av samhällsutvecklingen.
              De allt fler larmen från vården drabbar såväl sjuka som anhöriga
              och personal. Konkurser är något som numera också drabbar skolor.
              Elever och deras föräldrar har fått se sig svikna av hur de ansvariga
              låtit kortsiktighet och spekulation få råda även i klassrum och
              skolkorridorer.
            </seg>
            <seg xml:id="i-5ec83923cac6f5c2-0">
              Allt fler unga längtar efter att få flytta hemifrån, men nekas
              genom den fortsatta och ökande bostadsbristen. Inte bara de unga
              utan även deras föräldrar ser fram emot att få hjälpa till med
              flytten och dricka kaffe i barnets första egna kokvrå.
            </seg>
            <seg xml:id="i-c1f5f27371c11875-0">
              Men även om vi fortfarande har några veckor kvar av allt mörkare
              dagar ser vi att det börjar vända i världsekonomin. Vi ser allt
              fler tecken på ljusning – i USA, i tillväxtländerna i Sydamerika,
              i Afrika och Asien, ja till och med på vår egen kontinent, Europa.
            </seg>
            <seg xml:id="i-02e13bd224ce99a5-0">
              Då kommer förstås flera frågor att ställas på sin spets. Hur
              har vi egentligen förberett Sverige? Har vi förberett människor
              med den kompetens de behöver för att de ska kunna ta de nya jobben
              som växer fram? Har de människor som slitits ut eller blivit sjuka
              fått rehabilitering så att de står redo att komma tillbaka när
              jobbchanserna blir fler? Har vi använt tiden till att göra de
              investeringar i väg och järnväg som våra exportföretag kommer
              att behöva när orderböckerna förhoppningsvis börjar fyllas igen?
              Finns det bostäder så att man kan flytta till jobben? Finns det
              en ansvarsfull ansvarsfördelning och samarbete på plats mellan
              näringsliv, stat, akademi och alla andra aktörer som är så viktiga
              för att Sverige ska kunna få den kickstart som vi behöver? Svaret
              på dessa frågor är alltför ofta nej.
            </seg>
            <seg xml:id="i-93c6137eb33db65b-0">
              Fru talman! Den viktigaste utmaningen vi har framför oss är den
              höga arbetslösheten. Arbetslösheten är högre nu än när regeringen
              kom till makten, och den är högre än i de flesta jämförbara länder.
              Jag inser att det inte var regeringens ambition, men efter sju
              år med regeringen Reinfeldt är resultatet trots allt just det,
              högre arbetslöshet. Nära 400 000 är arbetslösa. 70 000 har varit
              arbetslösa i två år eller mer, närapå en tredubbling sedan 2006.
              35 000 har regeringen låst fast i fas 3 som få lämnar för jobb
              eller utbildning. Samtidigt ökar socialbidragen, och nära hälften
              av dem som får försörjningsstöd får det primärt för att de är
              arbetslösa.
            </seg>
            <seg xml:id="i-9149c6c26de1b737-0">
              Till det ska läggas att skolresultaten har sjunkit sju år i rad,
              att vi har en mindre andel unga som får chansen att plugga vidare
              på universitet och högskolor, att vi har tåg som inte går och
              att bostadsbyggandet gått i stå. Att utvecklingen på flera områden
              har gått åt fel håll är inte så märkligt. Moderaterna har en prioritering
              som går före allting annat, att låna till sänkta skatter. Det
              är helt uppenbart viktigare än allt annat.
            </seg>
            <seg xml:id="i-a64a5b76ad320b2d-0">
              I budgeten ser vi siffror på hur mycket viktigare regeringen
              anser att det är. Regeringen lägger tio gånger så mycket på att
              låna till skattesänkningar som att investera i jobb. Regeringen
              lägger tjugo gånger så mycket på att låna till skattesänkningar
              som att investera i en bättre skola. Och regeringen lägger hundra
              gånger så mycket på att låna till skattesänkningar som att investera
              i sjukvård. Det är en tydlig men felaktig prioritering.
            </seg>
            <seg xml:id="i-2cfc294211160db5-0">
              Den stora viljan att låna till sänkta skatter slår dessutom mot
              statsfinanserna. Socialdemokraterna lade fast det finanspolitiska
              ramverket för snart 20 år sedan, och ordning och reda i statens
              finanser har varit en av Sveriges viktigaste konkurrensfördelar.
              Men den fördelen går lätt förlorad om ramverket och målen ignoreras.
              Överskottsmålet innebär att de offentliga finanserna ska visa
              ett överskott på 1 procent av bnp över en konjunkturcykel. Det
              betyder att konjunkturnedgångar kan mötas med mer expansiv politik
              så länge finanspolitiken stramas åt när konjunkturen stärks. Över
              tid ska underskott och överskott ligga på en nivå som är förenlig
              med målet.
            </seg>
            <seg xml:id="i-1f746433b8b24fd5-0">
              Regeringen uppger att den står fast vid budgetmålet, men i handling
              struntar man i det. Regeringens egna expertmyndigheter är helt
              ense. Finanspolitiska rådet, Konjunkturinstitutet och Ekonomistyrningsverket
              konstaterar alla att målet inte nås. Därmed bryter regeringen
              mot budgetreglerna. Vår hållning är att regler ska efterlevas,
              men det går inte att snabbt återgå till en bana som är förenlig
              med målet. Vi menar att utrymmet för nästa år är drygt 3 miljarder
              mindre än vad regeringen anser. Samtidigt innebär våra förslag
              mer kraftfulla investeringar i jobb och utbildning, vilket stärker
              möjligheterna till en återhämtning på arbetsmarknaden. Våra förslag
              innebär starkare offentliga finanser och en bättre måluppfyllelse.
            </seg>
            <seg xml:id="i-8a186a377e16e6d2-0">
              Fru talman! Hög arbetslöshet, skolresultat som försämras, klyftor
              som vidgas, tåg som inte går, bostäder som inte byggs, utbildningsmöjligheter
              som inte ges – det finns en hel del kvar att göra för att skapa
              det land som vi vill se. Därför behövs en annan politik. Vi vill
              att Sverige ska vara ett land med små klyftor och stor frihet,
              ett land där människor, inte minst unga, har ett arbete att gå
              till där ens kompetens tas i anspråk, ett land där man låter barnen
              gå till skolan i förvissning om att det är en trygg kunskapsskola
              som tar emot och ett land där sjukvård och äldreomsorg finns när
              man behöver den. Vi vill ha ett samhälle där vi håller ihop. Så
              är det inte i dag.
            </seg>
            <seg xml:id="i-9b1e086f16e8fb35-0">
              Därför har vi i vårt budgetförslag en lång rad insatser för jobb,
              skola, sjukvård och sammanhållning. För att se till att fler får
              jobb investerar vi i bristyrkesutbildningar så att de jobb som
              redan finns men som inte tillsätts kan bli tillsatta. Vi investerar
              i yrkesintroduktionsjobben och ersätter fas 3 med extratjänster
              i välfärden. Vi ska göra om den av regeringen djupt misskötta
              Arbetsförmedlingen till en matchningsspecialist.
            </seg>
            <seg xml:id="i-64154cc08af9ca5a-0">
              Vi vill komma till rätta med det rekryteringsgap som råder när
              många företag och andra arbetsgivare inte hittar den kompetens
              de söker. Vi vill rikta ett kraftigt stöd till de arbetsgivare
              som tar sig an en ung person och färdigutbildar honom eller henne
              på arbetsplatsen. Vi vill ta bort den andra sjuklöneveckan för
              att minska risken för småföretag när de ska anställa. Vi vill
              göra det möjligt för fler att få stöd för att börja exportera.
              Till skillnad från regeringen värnar vi om landsbygdsprogrammet,
              och vi säger nej till neddragningarna på underhåll av infrastruktur.
            </seg>
            <seg xml:id="i-89de6367db516187-0">
              Skolans kräftgång måste brytas. Alltmer av elevernas resultat
              kan förklaras av föräldrarnas bakgrund. Det är helt oacceptabelt.
              Därför sätter vi mindre klasser, obligatorisk sommarskola och
              läxläsning för alla framför sänkta skatter och avdrag för dem
              som har det bäst ställt. I en skola där klyftorna ökar och skillnaderna
              mellan eleverna växer är ett avdrag för privatundervisning orimligt.
              Vi vill dessutom se en färdplan för att stärka läraryrket, minska
              administrationen och förstärka det pedagogiska ledarskapet.
            </seg>
            <seg xml:id="i-b0bffdf9814bc26c-0">
              Efter en bra grund- och gymnasieskola vill vi se fler som får
              möjlighet att utbilda sig mer. Sverige halkar efter när utbildningståget
              går, och det är ett tåg som faktiskt går runt om i världen. När
              söktrycket nu är hårt är det ofattbart att regeringen skär ned
              på utbildningsplatserna. Vi vill öka dem. Det ger fler chans till
              utbildning nu, men det stärker också vår gemensamma förmåga att
              göra oss gällande på världsmarknaderna i framtiden.
            </seg>
            <seg xml:id="i-7ed51aeb07cca427-0">
              Vi ser problemen i den svenska sjukvården, som Anders Borg helst
              inte tittar på, och skjuter till 2 miljarder. Vi ser att klyftorna
              mellan landets kommuner är stora. De resurser som regeringen ger
              till ett tiotal i huvudsak välmående moderatstyrda kommuner vill
              vi fördela till alla kommuner. Vi ser och möter behovet av att
              stärka barnbidraget och underhållsstödet, vi föreslår stärkta
              trygghetsförsäkringar och vi vill minska klyftan mellan löntagare
              och pensionärer, en klyfta som regeringen nu ökar ytterligare.
            </seg>
            <seg xml:id="i-582041c4c164f1c3-0">
              Fru talman! Socialdemokraterna vill att Sverige ska vara ett
              samhälle som håller ihop, där människor har ett arbete att gå
              till och där resultaten i skolan och kvaliteten i välfärden kommer
              före att sänka skatten till varje pris. Jag yrkar bifall till
              vår reservation.
            </seg>
          </u>
          <note type="speaker" xml:id="i-2d6932c56c443fc4-0">
            Anf. 2 PER BOLUND (MP):
          </note>
          <u who="per_bolund_61c5be" xml:id="i-4623ff38ae628307-0">
            <seg xml:id="i-b0bfd19cc8f17afc-0">
              Fru talman! Den här debatten om budgetramarna handlar i grunden
              om vilka politiska förslag som Sverige behöver för att klara de
              utmaningar vi står inför i dag och i framtiden. Regeringens ständiga
              förslag för att lösa problem och undanröja hinder är att sänka
              skatter. Det återkommer i budget efter budget, i reform efter
              reform.
            </seg>
            <seg xml:id="i-3564ac70b2563975-0">
              I årets budget är det det femte jobbskatteavdraget som ska frälsa
              Sverige och göra oss starka inför framtiden. Tillåt mig tvivla
              på att det är ett framgångsrikt recept! Det har prövats förut.
              Regeringen har gjort ett första, ett andra, ett tredje och ett
              fjärde jobbskatteavdrag. Ändå har Sverige i dag högre arbetslöshet
              än när regeringen tillträdde. Det kan inte vara rätt recept att
              år efter år skriva ut samma medicin om det visar sig att receptet
              är fel. Om det visar sig att diagnosen är felaktig måste man faktiskt
              ändra politiken.
            </seg>
            <seg xml:id="i-e1db9fa233f73376-0">
              Miljöpartiets syn är i stället att Sverige behöver satsa. Vi
              behöver investera i ett starkare samhälle. För att vi ska få en
              skola som ger våra barn en bra start i livet och gör att alla
              kommer ut med de betyg de behöver för att klara sig vidare in
              på arbetsmarknaden behövs ökade resurser. För att få fler människor
              att komma från arbetslöshet och in i arbete krävs det investeringar
              i Sverige. Och för att vi ska kunna ta vårt klimatansvar, för
              att vi ska kunna minska våra utsläpp till hållbara nivåer och
              ge våra barn och barnbarn en miljö som ger dem bra möjligheter
              att leva, krävs det att vi investerar i ren energi, hållbara transporter
              och minskat energislöseri i Sverige.
            </seg>
            <seg xml:id="i-724c8fb0e39109fe-0">
              Fru talman! En viktig framtidsinvestering är att skapa en bra
              skola för våra barn och unga. Regeringens reformiver på skolområdet
              har skapat oreda och stor osäkerhet i lärarkåren. Men den har
              inte höjt resultaten i den svenska skolan. Den har inte gett våra
              elever ökade kunskaper. Den har inte gett våra barn den kvalitet
              i undervisningen och den tid med lärarna som behövs för att alla
              elever ska få en ärlig chans. Eleverna har inte fått den kvalitetstid
              med lärarna som krävs för att kunna komma över lärtrösklar och
              nå nya insikter.
            </seg>
            <seg xml:id="i-cb42a761a2c8d579-0">
              Alla vet vilken otrolig effekt det kan ge om man får tid med
              en bra pedagog som hjälper en och förklarar de svåra problem man
              står inför. Att elever får tid tillsammans med kunniga och engagerade
              lärare är det bästa receptet för att vi ska kunna nå kunskapsmålen
              i den svenska skolan och ge alla elever möjlighet att gå ut med
              bra betyg. Det är när en elev får tid att i lugn och ro tillsammans
              med en lärare få svåra ämnen förklarade för sig och får chansen
              att ställa de följdfrågor som behöver ställas som eleven också
              får chansen att utvecklas och känna glädjen i lärandet.
            </seg>
            <seg xml:id="i-6e18721d7557b14b-0">
              För att ge alla elever i den svenska skolan den möjligheten satsar
              vi från Miljöpartiet på en bättre skola. Det tycker vi är överordnat
              en femte skattesänkning; de tidigare har inte heller visat sig
              vara särskilt effektiva. Vi föreslår ökade resurser för att kunna
              anställa fler i den svenska skolan. Vi behöver fler lärare. Det
              avsätter vi resurser för. Men vi behöver också fler fritidspedagoger,
              vaktmästare, yrkesvägledare och kuratorer samt alla de andra yrkesgrupper
              som tyvärr har försvunnit i ganska stora mängder från den svenska
              skolan men som har haft en otroligt viktig funktion i att avlasta
              lärarna och ge dem tid att möta eleverna. Dem vill vi återanställa
              till den svenska skolan.
            </seg>
            <seg xml:id="i-9062d29f4fff410c-0">
              Vi vill också att de bästa krafterna i vårt samhälle ska söka
              sig till lärargärningen. Därför investerar vi 5 miljarder i höjda
              lärarlöner under de kommande åren. Det är också den summa som
              ledande fackförbund har bedömt är nödvändig för att vi ska kunna
              lyfta den svenska lärarkåren och ge lärarna den status de förtjänar.
              De gör ett otroligt viktigt jobb för att ge eleverna en bra framtid.
            </seg>
            <seg xml:id="i-1d02908d2efe4888-0">
              Vi vet att de elever som inte i tidig ålder lär sig läsa på en
              tillräckligt god nivå får det väldigt svårt längre upp i åldrarna.
              Det är då mycket svårt att gå ut med godkända betyg i alla ämnen
              efter årskurs 9 eller efter gymnasiet. Därför föreslår vi en läsa-skriva-räkna-garanti
              som säkerställer att man tillsätter alla de resurser som krävs
              för att alla elever ska ha förmåga att läsa, skriva och räkna
              på en tillräcklig nivå redan i årskurs 3. Men för att det ska
              vara möjligt krävs det att man avsätter de resurser som behövs.
              Det krävs också att man ger lärarna möjlighet att besluta om vilket
              stöd varje elev ska få och att de får det i rätt tid. Det är det
              som kallas att ge lärarna ordinationsrätt.
            </seg>
            <seg xml:id="i-dbe5eb844559e74c-0">
              Vi tycker också att lärarna måste ges mer tid att förbereda sina
              lektioner. Vi vet att det kommer att krävas väldigt mycket av
              våra lärare för att de ska hänga med i den senaste kunskapen om
              hur man kan lära ut. Teknikutvecklingen och kunskapsutvecklingen
              går väldigt snabbt. Därför behöver lärarna också tid för att kunna
              följa med och förbereda sina lektioner. Detta kräver både minskad
              byråkrati och mer personal i skolan. Det ger lärarna tid att vara
              bra lärare.
            </seg>
            <seg xml:id="i-75338619c1b2548a-0">
              Fru talman! Just nu pågår FN:s klimatmöte COP 19 i Warszawa i
              Polen. De rapporter vi får därifrån talar tyvärr igen om ett låst
              läge och små chanser till framsteg i de internationella klimatförhandlingarna.
              Men alla som sätter sig in i klimatfrågan vet vad som måste komma
              till stånd för att vi ska få ett internationellt klimatavtal,
              vad som krävs för att alla länder gemensamt ska klara av att rädda
              vårt klimat.
            </seg>
            <seg xml:id="i-f952e7b3f789da2c-0">
              Alla vet att det är konflikter mellan de rika länderna å ena
              sidan och de fattiga och snabbväxande å den andra. Det är den
              klyftan som skapar låsningarna i klimatförhandlingarna. Alla vet
              också egentligen vad som krävs för att vi ska få bort den konflikten.
              Det krävs att vi i den rika världen gör vårt yttersta för att
              minska vår klimatpåverkan. Vi står för en väldigt stor del av
              de historiska utsläpp som har skett. Om inte vi tar vårt ansvar
              och minskar våra utsläpp i den takt som är nödvändig enligt den
              ledande forskningen, hur ska vi då kunna förvänta oss att fattiga
              och växande länder ska göra det jobbet?
            </seg>
            <seg xml:id="i-d30d948b4f3097d7-0">
              Det krävs också att vi tar vårt ansvar för att finansiera en
              klimatsmart utveckling i de fattiga länderna. Men vi ska inte
              göra det av hjärtats godhet, utan för att vi har lovat att göra
              det. Redan 1992, vid den första Riokonferensen, lovade de rika
              länderna att stå för den klimatfinansiering som är nödvändig och
              den tekniköverföring som krävs för att de fattiga länderna ska
              kunna få en bra utveckling utan att förvärra klimatet.
            </seg>
            <seg xml:id="i-1f56cb09ad2e7303-0">
              I Köpenhamn, där Fredrik Reinfeldt var Sveriges högsta representant
              på plats, utlovades också klimatfinansiering. Fredrik Reinfeldt
              och ledare från andra länder skrev under på att vi ska stå för
              den klimatfinansiering som krävs. Den överföringen har beräknats
              stå för ungefär 2 miljarder kronor varje år, som Sverige har lovat
              att ge till fattiga länder för att de ska klara av sin utveckling.
              Men i årets budget avsätter regeringen bara 250 miljoner kronor.
              Det är dessutom pengar som man tar direkt från biståndet, inga
              nya pengar, utan pengar som man redan tidigare lovat de fattiga
              länderna.
            </seg>
            <seg xml:id="i-d4c88e73d524c5d1-0">
              Det vore intressant att höra Anders Borg reflektera över det
              här från talarstolen när han har chansen framöver. Hur ser du,
              Anders Borg, att vi ska kunna få ett klimatavtal när din egen
              regering inte ens står för de löften vi avgivit vid tidigare toppmöten
              och i tidigare överenskommelser? Hur ska det då vara möjligt att
              få de andra länderna att gå med på ytterligare avtal?
            </seg>
            <seg xml:id="i-11326f7d3df56fe4-0">
              Är det så Anders Borg skulle agera själv om han gjorde ett avtal
              med en annan privatperson och den personen inte stod för sina
              löften? Skulle man då gå in och göra ytterligare avtal? Jag tror
              inte att Anders Borg skulle reflektera på det. Jag önskar att
              Anders Borg skulle ta till sig det och se till att de pengar som
              behövs för att vi ska få ett internationellt klimatavtal kommer
              fram.
            </seg>
            <seg xml:id="i-15d6711fb92eca41-0">
              Nästa gång vi skakar på huvudet och undrar varför det ska vara
              så svårt att komma överens på den globala arenan tycker jag att
              vi ska fundera över om vi har gjort vårt. Vi ska veta att vår
              regering aktivt förstör möjligheterna att komma överens internationellt
              genom att vi inte står för de löften som vi tidigare har avgivit.
            </seg>
            <seg xml:id="i-cafdd2cafbd1d603-0">
              Tyvärr finns det väldigt lite spår av klimatkrisen i den budget
              regeringen har lagt fram. Ungefär 1 procent av reformutrymmet
              har lagts på att minska klimatpåverkan. Det är ett stort svek
              mot kommande generationer. Det är också ett svek mot alla dem
              som är arbetslösa i vårt land. Vi vet att det behövs stora investeringar
              för att minska våra utsläpp. Men det är också investeringar som
              ger otroligt mycket jobb.
            </seg>
            <seg xml:id="i-ed1bc19c96eda259-0">
              Om vi skulle göra de investeringar som Miljöpartiet föreslår,
              ungefär 50 miljarder under de kommande fyra åren, skulle det ge
              jobb till människor som skulle underhålla och sköta vår järnväg
              så att vi skulle slippa se urspårade tåg och olyckor runt om på
              vårt järnvägsnät på grund av bristande drift och underhåll, som
              beror på en regering som inte avsätter de pengar som behövs.
            </seg>
            <seg xml:id="i-e4e553534c391877-0">
              Vi skulle se tusentals hantverkare som gjuter fundament och sätter
              upp massor av vindkraftverk runt om i vårt land. Det är arbetstillfällen
              som ger en stabil energiframtid och också ger arbetslösa jobb.
              Det handlar om alla de människor som ska montera hundratusentals
              solcellspaneler på våra tak för att vi ska få ett hållbart energisystem.
              Alla inser att en sådan omställning kräver väldigt mycket arbete
              och att det ger många människor jobb.
            </seg>
            <seg xml:id="i-48ec16444b288a15-0">
              Det handlar om de tusentals industriarbetare som kan jobba med
              att ta fram de förnybara bränslen från svensk skog som kan ersätta
              den olja som vi importerar för dyra pengar varje år. Det handlar
              om alla de byggarbetare som ska rusta upp miljonprogrammet, de
              hundratusentals fastigheter och lägenheter som vi byggde för snart
              50 år sedan och som nu är i akut behov av upprustning.
            </seg>
            <seg xml:id="i-6957269f97d83a00-0">
              Allt detta har Miljöpartiet finansiering för, finansiering som
              ger många nya jobb. Vi har gjort en beräkning som visar att bara
              under de närmaste åren skulle vår politik ge 30 000 fler jobb
              än vad regeringens politik ger. På längre sikt handlar det om
              hundratusentals nya jobb.
            </seg>
            <seg xml:id="i-ac3011e63dcb80c0-0">
              Det handlar också att satsa på välfärden. I dag kom en granskning
              från Kommunal som visar på att var fjärde anställd inom äldreomsorgen
              vill byta jobb under de närmaste åren. Hur ska vi med en sådan
              utveckling kunna ta hand om våra äldre i framtiden på ett värdigt
              sätt?
            </seg>
            <seg xml:id="i-aec0220787c9ba5d-0">
              Även i skolan kommer det att behövas nya anställningar. Men det
              kräver resurser. Därför måste resurserna användas till att göra
              satsningar för att öka kvaliteten i välfärden och för att klara
              av den omställning vi behöver göra snarare än att sänka skatter
              ytterligare en gång.
            </seg>
            <seg xml:id="i-df91ef3cc5bda69b-0">
              Fru talman! Med det yrkar jag bifall till Miljöpartiets reservationer.
            </seg>
          </u>
          <note type="speaker" xml:id="i-60f35ad9655d61cd-0">
            Anf. 3 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-0">
            <seg xml:id="i-c53ecf1713be6d6e-0">
              Fru talman! Jag inleder med att yrka bifall till SD:s reservationer.
            </seg>
            <seg xml:id="i-852e3a07b140a68c-0">
              All politik handlar om prioriteringar. I dag ska vi debattera
              statsbudgetens utgiftsramar och beräkna statsinkomsterna. Vid
              voteringen senare i eftermiddag är det ingen högoddsare att Alliansens
              förslag kommer att gå igenom.
            </seg>
            <seg xml:id="i-9d8e03f6921a4c74-0">
              Vad dagen ytterst handlar om är prioriteringar. Det är chansen
              för de fyra oppositionspartierna att gentemot regeringens budget
              visa hur de skulle prioritera sin budget om de fick påverka regeringspolitiken
              i Sverige.
            </seg>
            <seg xml:id="i-d634e978e39f6da0-0">
              Fru talman! All politik handlar om prioriteringar. Vi Sverigedemokrater
              prioriterar i vår budgetmotion bra och konkurrenskraftiga villkor
              för växande företag. Vi prioriterar en återupprättad välfärd.
              Vi prioriterar en ökad jämställdhet på arbetsmarknaden. Vi prioriterar
              en värdig livssituation för våra äldre. Vi prioriterar förutsättningar
              för människor och företag att finnas och verka i hela Sverige.
            </seg>
            <seg xml:id="i-9d33b05e3441d3e2-0">
              När det gäller just företagande vill jag särskilt nämna att vi
              i vårt förslag tar bort sjuklöneansvaret för upp till tio anställda
              i medelföretaget genom ett avdrag. Det gör att framför allt små
              och medelstora företag vågar anställa. Det skapar jobb.
            </seg>
            <seg xml:id="i-0dd4f01d6e89e70e-0">
              Vi prioriterar bland annat om regeringens kostsamma och anmärkningsvärt
              ineffektiva generella arbetsgivaravgiftssänkning och inför ett
              socialavgiftsavdrag på 72 000 kronor som kraftigt sänker kostnaderna
              för samtliga företag och ger ökat utrymme för stora som små företag
              att anställa en till. Det gör vi i stället för den generella sänkningen
              som ger någonstans i runda slängar 200 kronor i månaden per heltidsanställd
              och som i alla utvärderingar har visat sig inte skapa några nya
              jobb.
            </seg>
            <seg xml:id="i-1d9aa89fa6da686e-0">
              Fru talman! När det gäller våra äldre prioriterar vi en sänkning
              av den så kallade pensionärsskatten med 9 miljarder mer än regeringen
              vilket ger drygt 400 kronor mer i månaden netto. Regeringen har
              tidigare aviserat en sänkning som motsvarar ungefär 100 kronor
              i månaden. Det äts snabbt upp av de brister som finns i dagens
              pensionssystem. Det blir i realiteten inte mer pengar för våra
              pensionärer.
            </seg>
            <seg xml:id="i-8d253bb6f0e98964-0">
              Samtidigt höjer vi garantipensionerna för dem som kanske har
              det sämst ställt i det svenska samhället. Det är våra garantipensionärer,
              varav de flesta är kvinnor. Vi höjer pensionerna med 790 kronor
              i månaden, ungefär 10 procent.
            </seg>
            <seg xml:id="i-7646a34f5f226f23-0">
              Kostnaden för reformen för att höja garantipensionerna för våra
              sämst ställda pensionärer är ungefär samma pengar som alliansregeringen
              vill lägga på skattesänkningar för oss som tjänar mest genom den
              höjda brytpunkten. Det gäller också ungefär lika många människor.
              De borgerliga vill inte ha de pengarna. Ge dem till pensionärerna
              i stället!
            </seg>
            <seg xml:id="i-6c7ab9cecf92fc0c-0">
              Dessutom satsar vi 1,4 miljarder på ett matlyft inom äldreomsorgen.
              Alla har sett rubrikerna och läst rapporteringen i medierna om
              hur det ser ut när det gäller våra äldre och den mat de serveras.
              Vi har människor i Sverige som dör av näringsbrist. Det är äldre
              människor som inte får näringsrik, riktig mat och som dör av näringsbrist
              därför att de inte får i sig osmaklig, kall eller gammal mat.
              Vi kan inte ha det så. Det är inte värdigt en välfärdsstat.
            </seg>
            <seg xml:id="i-8b15cf412a2bfed1-0">
              Fru talman! Vi satsar 5,9 miljarder på att ge alla offentliganställda
              som i dag tvingas till ofrivillig deltid rätt till heltid. Jag
              återupprepar att summan är 5,9 miljarder. Det kan låta mycket,
              men ställ det i relation till annat.
            </seg>
            <seg xml:id="i-4574a964ca4151a6-0">
              Det är en fråga som bland annat Socialdemokraterna har diskuterat
              i tolv år. De har lagt över ansvaret helt och hållet på kommunerna.
              Inte ens de socialdemokratiskt styrda kommunerna har lyckats väl
              i det fallet. Jag tror att det är 12 procent av de kommunerna
              som har genomfört detta.
            </seg>
            <seg xml:id="i-6e29b9f55b6ee493-0">
              Det kostar alltså 5,9 miljarder. Samtidigt skapar vi motsvarande
              25 000 helårsarbetstider rakt ut i välfärden i skola, vård och
              omsorg för att ta hand om våra barn, våra äldre och våra sjuka.
              Det är ungefär samma pengar som momsskattesänkningen på restaurangbesök.
              Enligt regeringen har det enligt de mest optimistiska prognoserna
              skapat 10 000 jobb, och enligt SCB har det skapat 400 jobb. Det
              är ungefär samma pengar.
            </seg>
            <seg xml:id="i-54624be769ff0fe7-0">
              Dessutom satsar vi på ökat underhållsstöd och ökade möjligheter
              för gravida till graviditetspenning. Det är inte bra som det är
              i dag då gravida i Sverige blir kvar alltför länge, ofta i tunga
              jobb, under en graviditet. Vi vill skjuta till pengar så att fler
              får gå hem i tid – för moderns och för barnets säkerhet. Vi satsar
              pengar på anhörigstöd, och vi gör kraftfulla satsningar mot hedersvåld.
            </seg>
            <seg xml:id="i-8c76a6e57fd69e9c-0">
              Vi bryr oss om hela Sverige. Vi tar fasta på den utredning som
              finns om behovet av dubbelspår på delar av Malmbanan för gruvnäringen
              i norra Sverige. Vi anslår också medel till detta. I en utredning
              som redan finns kan man se exakta angivelser av vad det kostar,
              hur lång tid det tar och vilket behov som finns.
            </seg>
            <seg xml:id="i-d0f9cd01082aaef1-0">
              Vi höjer milersättningen för arbetsresor med 4 kronor per mil.
              Tillsammans med den 50-öring som Centerpartiet hittills har fått
              igenom i regeringssamarbetet kan vi nästan nå upp till de 5 kronor
              som Centerpartiet lovade i valrörelsen 2006 men ännu inte infriat
              efter snart åtta år i regeringsställning.
            </seg>
            <seg xml:id="i-42d576530f18fc8e-0">
              I övrigt kvarstår naturligtvis de kraftfulla satsningar på landsbygden
              som vi aviserade i vår vårbudgetmotion, och vi satsar under budgetperioden
              35 miljarder mer än regeringen på svensk landsbygd.
            </seg>
            <seg xml:id="i-e436430faad91d13-0">
              Andra satsningar som jag vill lyfta fram är till exempel höjningen
              av taket i a-kassan till 900 kronor per dag och rätten till 300
              dagars a-kassa för deltidsarbetslösa. Vi satsar 2 miljarder på
              fler vårdplatser. Sverige är sämst i klassen där också. Antalet
              vårdplatser per 1 000 invånare i Sverige är 2,7 – betydligt lägre
              än våra grannländer och betydligt lägre än många andra länder
              i Europa.
            </seg>
            <seg xml:id="i-2ca40092b01e80ee-0">
              Det är bara att slå upp tidningen och läsa eller att söka på
              Google. Vi har människor i dag som dör på grund av brist på vårdplatser.
              Vi har människor som drabbas av ytterligare lidande på grund av
              att de inte i tid kommer in för vård. Vi har människor som får
              åka hem därför att det inte finns vårdplatser. Sedan kan de aldrig
              komma tillbaka till sjukhuset igen därför att komplikationer tillstöter.
              Detta är prioriteringar som sjukvården inte ska behöva göra. Därför
              skjuter vi till 2 miljarder extra för fler vårdplatser.
            </seg>
            <seg xml:id="i-87086eef459a039a-0">
              Fru talman! Vi finansierar våra kraftfulla satsningar dels genom
              en omprioritering av regeringens historiskt misslyckade skattereformer
              på arbetsmarknadsområdet, dels genom en omläggning av biståndspolitiken.
              Där nedprioriterar vi det kostsamma och historiskt ineffektiva
              utvecklingsbiståndet till förmån för rent katastrofbistånd och
              satsar under budgetperioden 5 ½ miljard mer än regeringen på just
              katastrofbiståndet. Vi skär alltså ned på utvecklingsbiståndet.
            </seg>
            <seg xml:id="i-df2ad461045e7c06-0">
              Vi gör det också genom en omläggning av den oerhört kostsamma,
              ineffektiva och felprioriterade asyl- och anhöriginvandringen
              till våra nivåer, där vi hamnar i mittfåran i europeisk politik.
              Vi frångår en politik som är extrem i europeiskt perspektiv och
              hamnar i mittfåran. Vi prioriterar i stället att hjälpa de mest
              utsatta och nödställda flyktingarna – de som finns kvar i de områden
              som de kommer ifrån och som aldrig kommer att ta sig därifrån.
            </seg>
            <seg xml:id="i-ed31a64048bb4017-0">
              Vi gör detta bland annat genom att stärka FN:s flyktingorgan
              UNHCR, som fortfarande bara har fått in drygt hälften av de pengar
              som man behöver för den akuta situationen i och omkring Syrien.
              Det finns miljontals flyktingar där, som inte kommer att få möjlighet
              att ta sig till Anders Borgs och alliansregeringens flyktingmottagning
              på Bert Karlssons anläggningar i Blekinge, till exempel. Det kommer
              aldrig att hända. De får stå sitt kast. De hade inte pengar att
              betala flyktingsmugglare för att ta sig till Sverige – i alliansregeringens
              version.
            </seg>
            <seg xml:id="i-9aa2d84a9fb19294-0">
              Dessutom har vi tagit fasta på det faktum att regeringen historiskt
              sett har misslyckats med prognoserna för den ekonomiska utvecklingen.
              Vi har tagit höjd för att regeringen även denna gång har gjort
              en betydligt sämre bedömning än till exempel Konjunkturinstitutet
              genom att vi i jämförelse med regeringen har ett betydligt högre
              finansiellt sparande.
            </seg>
            <seg xml:id="i-096f4906f36f506c-0">
              I den fördelningspolitiska analys som riksdagens utredningstjänst
              har gjort av vårt budgetförslag går drygt 80 procent av satsningarna
              till de 50 procent av befolkningen som har lägst inkomster och
              minst marginal. 70 procent av våra satsningar går till kvinnor.
              De över 65 år får i genomsnitt 3,2 procent i inkomstförstärkning.
              Det tycker jag är en bra profil.
            </seg>
            <seg xml:id="i-6309cb067fc6f985-0">
              Med våra prioriteringar och med vår budgetmotion ges bättre förutsättningar
              för växande företag och för kraftigt förstärkt och återupprättad
              välfärd och bra förutsättningar för företag och människor i hela
              Sverige.
            </seg>
            <seg xml:id="i-9213ca88cc101877-0">
              All politik handlar om prioriteringar, och med Sverigedemokraternas
              prioriteringar kan vi återigen se våra äldre, våra sjuka och våra
              barn i ögonen.
            </seg>
          </u>
          <note type="speaker" xml:id="i-ea463af5f4091436-0">
            Anf. 4 ULLA ANDERSSON (V):
          </note>
          <u who="ulla_andersson_2905f7" xml:id="i-ad0a7c205d395092-0">
            <seg xml:id="i-5ca85afeb6e687f3-0">
              Fru talman! Till att börja med vill jag vara tydlig med att det
              som är den grundläggande skillnaden i den ekonomiska politiken
              mellan Sverigedemokraterna och Vänsterpartiet är att vi ser alla
              människors lika värde just som ett lika värde oavsett var man
              är född. Det känns nästan lite smutsigt att stå här efter ett
              sådant här inlägg.
            </seg>
            <seg xml:id="i-ea2785445b92b01d-0">
              Fru talman! Jag tänker tala om att Sverige håller på att bli
              ett risksamhälle, där ingen av oss längre kan lita på att trygghetssystemen
              finns där när vi behöver dem eller på välfärden i övrigt. Vi ser
              allt större barngrupper i förskolan och på fritis, hemtjänstpersonal
              som jäktar in och jäktar ut och som aldrig räcker till och äldre
              som blir lämnade i all hast. Vi ser en sjukvård som blir alltmer
              anorektisk.
            </seg>
            <seg xml:id="i-dd566ed08b50643d-0">
              Det är ett risksamhälle som gör oss alla svagare som människor
              men också samhällsekonomiskt. Vem som helst av oss kan bli sjuk,
              eller så känner vi någon som är sjuk. Vem som helst av oss kan
              drabbas av arbetslöshet. Vem som helst av oss kan stå där en dag
              och behöva stöd och hjälp, för vi är alla människor. Vi är starka
              och sköra på samma gång. Ett samhälle som bygger på insikten att
              vi människor behöver varandra är ett starkare samhälle. Solidaritet
              och omtanke gör oss alla starkare medan girighet försvagar oss.
            </seg>
            <seg xml:id="i-96c427ac5cacf4e9-0">
              Det som jag kommer att säga nu kanske är en nyhet för högerpartierna:
              Människans enda drivkraft är inte pengar. Vi vill vara friska,
              vi vill kunna göra rätt för oss, vi vill bidra till samhällsbygget
              och vi vill ta ansvar för varandra. Vi ogillar girighet.
            </seg>
            <seg xml:id="i-22d3eb118b8ce587-0">
              Med dessa utgångspunkter blir skillnaden mellan höger och vänster
              i politiken fundamental. Vi tror inte att människor låtsas vara
              sjuka, och vi straffar dem därför inte ekonomiskt. Vi sätter inte
              in administrativa tidsgränser för hur länge människor får vara
              sjuka. Vi tror inte att människor är arbetslösa för att de är
              slöa utan för att det råder brist på jobb och investeringar. Vi
              anser inte att män ska ha högre inkomster än kvinnor bara för
              att de är män. Vi straffbeskattar inte sjuka, arbetslösa, föräldralediga
              och pensionärer.
            </seg>
            <seg xml:id="i-f4e437628ae779e0-0">
              Vi ser helt enkelt inte människor som närande och tärande, medan
              Björklund, Lööf, Hägglund och Reinfeldt tillsammans med Åkesson
              anser att en sjuk ska betala nästan 900 kronor mer i månaden i
              skatt vid en månadsinkomst på 12 000 kronor än en som är frisk
              och har turen att ha ett jobb. Vi anser i stället att alla människor
              är lika mycket värda även i skattesystemet och ska betala lika
              mycket skatt vid lika inkomst.
            </seg>
            <seg xml:id="i-6e4b5b637b50fff6-0">
              Priset är högt för högerns politik. I Skåne går det 17 arbetslösa
              på varje ledigt jobb, i Södermanland 16 och i Gävleborg 11. Ändå
              gör högern arbetslösheten till ett individuellt problem.
            </seg>
            <seg xml:id="i-9903f64b5f9f0e1e-0">
              Att ständigt prioritera skattesänkningar före nödvändiga samhällsinvesteringar
              har sitt pris. Arbetslösheten ökar, sysselsättningsgraden sjunker
              och framför allt eskalerar långtidsarbetslösheten men också ojämlikheten.
              Välfärden krackelerar. Sedan 2006 har 27 gånger mer lagts på skattesänkningar
              än på den kommunala välfärden. Drygt 138 miljarder har skatterna
              sänkts med, mest för dem som redan har det bäst, medan välfärden
              har fått drygt 5 miljarder under samma tid. Vi vet att för att
              behålla dagens kvalitet i välfärden samt om överskottsmålet ska
              hållas krävs 80 miljarder i höjda skatter kommande år. Och dagens
              kvalitet i välfärden kan väl ingen sträva efter. Kvinnor nekas
              komma in på förlossning, hemtjänstpersonal springer in och ut
              och tiotusentals barn går ut skolan utan betyg.
            </seg>
            <seg xml:id="i-38cc5f9a166438ad-0">
              I den budget vi i dag ska besluta om ser vi tydligt hur de ideologiska
              skygglapparna har styrt den ekonomiska politiken. De 10 procent
              som har högst inkomster får mer än en fjärdedel av inkomstförstärkningarna
              i högerns budgetförslag medan de 10 procent som har lägst inkomster
              får 1 procent. Så styr högerns ideologiska värderingar fördelningspolitiken.
              En politik byggd på girighet i stället för solidaritet och omtanke
              har sitt pris.
            </seg>
            <seg xml:id="i-23a7dfe6d0e7090a-0">
              Medan 60 miljoner läggs till äldreomsorgen får de som redan tjänar
              bäst 3 miljarder i skattesänkningar, det vill säga 50 gånger mer.
              Vänsterpartiet vill i stället storsatsa på äldreomsorgen så att
              vi kvinnor kan ha friheten att lönearbeta, så att alla de anställda
              i äldreomsorgen kan få en bra arbetsmiljö och så att de äldre
              kan få verklig valfrihet och välja den insats de vill ha och påverka
              de timmar de har till sitt förfogande.
            </seg>
            <seg xml:id="i-41146ef8f6570c45-0">
              De gamla drömmer inte om att välja olika vinstdrivande aktiebolag
              utan om en äldreomsorg att lita på med kontinuitet och med personal
              som har tid och insatser de själva har inflytande över. De anställda
              drömmer inte om att välja mellan olika vinstdrivande bolag utan
              om rimliga arbetsvillkor och bra löner. Till och med arbetskläder
              verkar vara en ouppnåelig dröm. I stället för skattesänkningar
              ser vi en politik byggd på omtanke och gemenskap och en äldreomsorg
              där resurserna räcker till för de äldres bästa liksom personalens.
            </seg>
            <seg xml:id="i-8ab1474322ef198e-0">
              Den krisande sjukvården tilldelas drygt 70 miljoner kronor medan
              jobbskatteavdraget, det vill säga skattesänkningarna för dem som
              är friska och har ett jobb, är på 12 miljarder. Kvinnor nekas
              komma in på förlossning, sjukhussängar står i korridorerna, det
              är läkaruppror, personal slutar i protest, och detta är inte värt
              någonting, inte ens uppmärksamhet, för det är viktigare att sänka
              skatten.
            </seg>
            <seg xml:id="i-b43333a4d1a04105-0">
              Vänsterpartiet väljer i stället att förstärka resurserna till
              sjukvården. Vi lägger 2 miljarder mer till fler anställda och
              till nya vårdplatser, för vi ska inte ligga på en jumboplats.
              Vi vill också att sjuksköterskor ska ha samma möjligheter som
              läkare att specialisera sig på betald arbetstid. Föräldrarnas
              ekonomi ska inte avgöra om barnen får sin medicin, och därför
              föreslår vi gratis medicin till alla barn. För oss går allas rätt
              till sjukvård före skattesänkningar.
            </seg>
            <seg xml:id="i-01068563845db1f4-0">
              Fru talman! Ca 75 000 personer är utförsäkrade trots att de är
              sjuka. 3 000 av dem kommer att utförsäkras en andra gång denna
              jul. Arbetslösa tvingas uppsöka socialkontoret i stället för att
              få ersättning från arbetslöshetsförsäkringen. Det påverkar deras
              liv och kommunernas ekonomi. Innan högern tillträdde fick nästan
              åtta av tio arbetslösa ersättning från försäkringen. I dag får
              inte ens fyra av tio det. På socialkontoren ringlar köerna allt
              längre.
            </seg>
            <seg xml:id="i-6495a8c2e749a1f1-0">
              En arbetslöshetsförsäkring värd namnet vore bättre för såväl
              samhällsekonomin som individen. Om människor som drabbas av arbetslöshet
              kan upprätthålla sin konsumtion får också kassörskan, affärsbiträdet
              och frisören behålla sina jobb. Så håller vi ihop. Vänsterpartiet
              föreslår därför att det ska bli lättare att kvalificera sig till
              arbetslöshetsförsäkringen. Tak och golv ska höjas. Stupstocken
              ska tas bort i sjukförsäkringen och taken höjas även där. Gemensamma
              försäkringslösningar som a-kassan och sjukförsäkringen stärker
              kittet och tryggheten i samhället. Risksamhället ska bytas till
              ett samhälle byggt på omtanke och solidaritet.
            </seg>
            <seg xml:id="i-9149befe735c97f6-0">
              Medan högern låter sjuka, arbetslösa, pensionärer och alla oss
              kvinnor betala för sina skattesänkningar väljer Vänsterpartiet
              att i stället satsa på den gemensamma välfärden. Nästan hälften
              av våra budgetsatsningar går dit. Det ger oss alla ökad frihet,
              trygghet och bättre livsvillkor. Framför allt stärks kvinnors
              livsvillkor, och det ger nya jobb.
            </seg>
            <seg xml:id="i-fec0f6f01c25bb8b-0">
              Den andra stora delen i vår budget går till investeringar i byggande
              av hyresrätter, järnvägssatsningar, energiomställning, miljöteknikutveckling
              och forskning. På tre år lägger vi drygt 50 miljarder på grön
              omställning, på klimatinvesteringar som ställer om samhället i
              en hållbar riktning. Så investerar vi i nya jobb och utveckling.
            </seg>
            <seg xml:id="i-b3c97366948b1f9d-0">
              Till det kommer våra satsningar på eftergymnasial utbildning.
              Människor måste få en chans att utbilda sig eller omskola sig
              oavsett ålder. Genom gemensamma samhällsnyttiga investeringar
              styr vi landets utveckling och stärker den samtidigt som vi ser
              till att människor får jobb. Vi har inte råd med massarbetslöshet,
              vare sig mänskligt, demokratiskt eller ekonomiskt. Var och en
              ska känna sig delaktig och behövd.
            </seg>
            <seg xml:id="i-61e42463bcb9d9e4-0">
              Vi lägger flera miljarder på att bygga om samhället i en mer
              tillgänglig riktning, för personer med funktionsnedsättning måste
              också få bättre möjligheter att ta sig fram i samhället. Det ger
              nya jobb, det förbättrar demokratin och det förbättrar tillgängligheten.
            </seg>
            <seg xml:id="i-90bfb9bfafc4955b-0">
              Fru talman! Vänsterpartiet har den unika rollen som parti att
              företräda alla dem som vill ha bort vinstintresset i välfärden.
              Inget annat parti har ifrågasatt kärnfrågan i den privatiserade
              välfärden, själva vinstintresset och konsekvenserna av det. Skolan
              ska inte vara en marknad. Föräldrar ska inte tvingas kunna läsa
              komplicerade bokslut när de ska bestämma skola för sina barn.
              Multisjuka äldre ska inte komma sist i vårdkön. Styrelseledamöter
              i slutna rum ska inte få avgöra tillgången till vård, skola och
              omsorg. Vinstintresset ska inte tillåta att människor väljs bort
              utifrån den prislapp de har fått. Människovärdet måste vara större
              än så. Och kvinnors arbetsvillkor måste vara mer värda än vinsten
              hos ett privat aktiebolag. Fler visstider, färre heltider, lägre
              utbildningsnivå och färre anställda, dessutom utan meddelarfrihet,
              får konsekvenser i kvinnors arbetsliv. Det är helt enkelt inte
              rimligt att avkastningen på eget kapital i äldreomsorgen är dubbelt
              så hög än i privat tjänsteverksamhet i övrigt. Det ska inte vara
              mer lönsamt att driva äldreomsorg än att driva en bank.
            </seg>
            <seg xml:id="i-e527dc745c5dced5-0">
              Fru talman! Vänsterpartiet vill se ett samhälle byggt på omtanke
              och gemenskap, ett samhälle där vi tar ansvar för varandra, ett
              värdigt samhälle. Mot det står ett samhälle byggt på girighet
              där vinstintresset alltid kommer först, där människans drivkraft
              endast är pengar och där högavlönade män alltid sätts främst.
              Till er i högern vill jag bara säga: Människovärdet är större
              än så.
            </seg>
          </u>
          <note xml:id="i-e2af35c53164d2a9-0">
            Jag yrkar bifall till Vänsterpartiets reservationer.
          </note>
          <note type="speaker" xml:id="i-d201a31ac705a70e-0">
            Anf. 5 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-1">
            <seg xml:id="i-0d03115ff6767d57-0">
              Fru talman! Jag är ledsen, Ulla Andersson, men du kommer att
              få skita ned dig lite till. Om du tycker att det är obehagligt
              att stå efter mig i talarstolen kan du begära en egen liten talarstol
              vid sidan om, för jag kommer att fortsätta att stå i den talarstolen
              vid varje tillfälle som ges, i kraft av mitt mandat som jag har
              fått av svenska folket i fria val. Jag förstår att det sticker
              i ögonen, men så är det i alla fall.
            </seg>
            <seg xml:id="i-e89d994c26721028-0">
              Jag har en fråga till dig. Du gick ut ganska hårt, och det var
              väl ingen högoddsare att Vänsterpartiet skulle vara emot vinster
              i välfärden. Nu ska vi se om Ulla Andersson och Vänsterpartiet
              hycklar. Om Vänsterpartiet är mot vinster i välfärden, mot att
              människor erbjuds fler möjligheter att söka vård än i just offentlig
              regi eller mot icke vinstdrivande företag och annat för att korta
              till exempel vårdköer och för att få bra vård snabbt måste Vänsterpartiet
              också – vad jag förstår – vara mot vinster i invandringsindustrin.
            </seg>
            <seg xml:id="i-6af8c76b2779aebb-0">
              Vi ser i dag en situation med kraftigt ökande asylansökningar
              i Sverige. Vi har gått från en situation i våras med 500–700 i
              veckan och är nu uppe i 2 000 i veckan. Migrationsverket låter
              profitörerna som finns inom den industrin – de är rätt många –
              tjäna rätt bra med pengar. De tjänar till exempel mer pengar än
              riskkapitalisterna i vården eller skolan. Vad tycker Ulla Andersson
              om det? Är Ulla Andersson beredd på att, tillsammans med Sverigedemokraterna,
              stoppa vinstjakten i asylindustrin? Det vore en oerhört intressant
              fråga att få svar på.
            </seg>
          </u>
          <note type="speaker" xml:id="i-87645403968ccb8c-0">
            Anf. 6 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-1">
            <seg xml:id="i-dc5a785df5a19f43-0">
              Fru talman! För mig handlar det om vilka värderingar som uttrycks.
              Att någon uttrycker värderingar om att människor inte är välkomna
              hit, att de ska avvisas eller utvisas och att en stor del av de
              människor som redan lever här inte är välkomna gör väldigt ont
              i mig. För mig är det avgörande att alla människor har lika värde.
            </seg>
            <seg xml:id="i-fa8348cb181459fa-0">
              Att kalla människors flyktbehov och rätten att söka asyl, som
              bygger på internationella konventioner som Sverige har skrivit
              under, för asylindustri tycker jag säger mer om Sven-Olof Sällströms
              åsikter än något annat. Vi vill inte ställa människor mot varandra.
              Därför tycker vi inte heller att människor ska sorteras in efter
              hur lönsam man är, vare sig det rör välfärden eller om man kommer
              hit och söker asyl.
            </seg>
            <seg xml:id="i-d83c6a473b53088d-0">
              I dag är det brist på bostäder i Sverige. Därför lägger vi pengar
              på investeringsstöd för att bygga hyresrätter. Därför lägger vi
              pengar på att man ska kunna bygga om andra fastigheter till lägenheter.
              Därför lägger vi 26 miljarder mer på vård, skola och omsorg så
              att människor ska få rätt till vård på lika villkor till exempel.
            </seg>
            <seg xml:id="i-e655f2d4ca3db928-0">
              Vi väljer att inte sänka skatten som Sverigedemokraterna gör,
              och det mest till dem som redan har det bäst. Vi väljer i stället
              att lägga de pengarna på alla människor som bor i det här landet
              och utifrån deras behov skapa jobb, skapa en bättre välfärd och
              skapa ökad jämlikhet.
            </seg>
          </u>
          <note type="speaker" xml:id="i-abd214516474c570-0">
            Anf. 7 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-2">
            <seg xml:id="i-eefceb024eed0e1b-0">
              Fru talman! Det var intressant. Det är ändå så att om vi beaktar
              de internationella konventioner och avtal som Sverige har skrivit
              på, som Dublinkonventionen eller familjeåterföreningsdirektivet,
              och skulle dra till exempel familjeåterföreningsdirektivet till
              sin spets skulle vi – som det är skrivet – komma ned på de nivåer
              vi sverigedemokrater pratar om när det gäller asyl- och anhöriginvandring.
              Svenska myndigheter är de enda i Europa som, med regeringens goda
              minne, struntar i det – framför allt Dublinkonventionen.
            </seg>
            <seg xml:id="i-9e2cecea5d5b7c72-0">
              Återigen var detta ett jätteintressant budskap till alla som
              vill ha bra utbildning för sina barn, alla sjuka som vill ha snabb
              och bra vård och kunna välja vårdgivare och alla äldre som vill
              kunna välja vårdgivare: Ni ska inte få välja, och de ni väljer
              ska inte få tjäna pengar. Men asylindustrin är helig. Riskkapitalisterna,
              om det nu finns några starka sådana i vårdindustrin, är rena duvungarna
              jämfört med dem som tjänar pengar i asylindustrin, inte minst
              nu.
            </seg>
            <seg xml:id="i-34f286ce7c4bbd2d-0">
              Stå inte och hyckla, Ulla Andersson! Ta ansvar nu! Menar du att
              de som är sjuka, de äldre och våra barn inte är värda det fria
              valet på samma sätt som profitörerna i asylindustrin är värda
              de vinster som du, Ulla Andersson, tydligen anser att de har rätt
              till? Om du är mot vinster i välfärden kan du väl inte vara för
              de ohyggliga vinster som finns i den svenska asylindustrin?
            </seg>
          </u>
          <note type="speaker" xml:id="i-9c634d119e5e6c68-0">
            Anf. 8 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-2">
            <seg xml:id="i-0956cc0dca4f034a-0">
              Fru talman! Jag vet inte om Sven-Olof Sällström har mött en äldre
              människa som har uttryckt en önskan om att få välja mellan olika
              vinstdrivande aktiebolag. Jag har inte gjort det, och jag kan
              säga att jag har mött väldigt många. Jag har inte heller mött
              någon anställd som har uttryckt en önskan om att välja mellan
              olika vinstdrivande aktiebolag som arbetsgivare. Däremot har jag
              mött väldigt många äldre, sjuka och även anställda som vill kunna
              ha inflytande över den verksamhet de befinner sig i och inflytande
              över de insatser de får, och anställda som vill ha rimliga och
              bra arbetsvillkor.
            </seg>
            <seg xml:id="i-44961225f0953621-0">
              För Vänsterpartiet får man ha fler aktörer i vård, skola och
              omsorg men inte vinstdrivande bolag. Vi välkomnar kooperativ och
              stiftelser, de som sätter människan först och inte vinstintresset.
              Så ser vi på välfärden. Man ska inte sorteras ut efter prislappar.
              Det gör man i dag. I dag väljs äldre människor bort i den vinstdrivna
              sjukvården och äldreomsorgen. I dag väljs unga människor bort
              i skolan för att de har för stora behov. Vi vill inte vara med
              om ett sådant samhälle.
            </seg>
            <seg xml:id="i-50e2649c66ae00b6-0">
              Vi vill se ett samhälle som bygger på solidaritet och omtanke,
              och vi vill att människor som kommer hit ska få en värdig bostad
              och ska få tillgång till bra utbildning om man behöver det. Man
              ska kunna få ett jobb. Man ska kunna mötas med respekt och inte
              av rasism eller diskriminering.
            </seg>
            <seg xml:id="i-8de4c67befeece3a-0">
              Vi har inte råd att förlora en enda människa. Vi ska ta vara
              på var och en. Därför ser jag alla människors lika värde som ett
              grundläggande fundament i vår politik.
            </seg>
          </u>
          <note type="speaker" xml:id="i-762acae013703b47-0">
            Anf. 9 ANNA KINBERG BATRA (M):
          </note>
          <u who="anna_kinberg_batra_ad2117" xml:id="i-811510f7a785dca5-0">
            <seg xml:id="i-0e2c4035c7a919aa-0">
              Fru talman! Åhörare! Kolleger! Jag vill börja med att yrka bifall
              till utskottets förslag, en helhet för jobb och tillväxt, mot
              de fyra olika reservationer som vi hört föredras här i dag.
            </seg>
            <seg xml:id="i-147a1604386eafe1-0">
              I går besökte jag Chalmers i Göteborg som har anor långt tillbaka,
              till 1829. Då fanns inte Entreprenörskolan där vi var i går. Då
              fanns till exempel inte Minesto som ur den gamla bilindustrins
              teknik har utvecklat ny energiteknik som kan utvinna energi ur
              tidvatten. Det fanns ett antal mycket intressanta projekt, bland
              annat för ny energi, som utvecklas av klassisk svensk ingenjörskonst
              men som i dag gör nya saker som inte fanns 1829 och som inte ens
              fanns 2006.
            </seg>
            <seg xml:id="i-f7ad13f56c701f3a-0">
              Svensk teknik, svensk industri och svenska kunskaper behöver
              ständigt förändras för att vår konkurrenskraft ska fortsätta vara
              stark i ett allt hårdare omvandlingstryck.
            </seg>
            <seg xml:id="i-fc6b09d1d9389474-0">
              Tack vare en ansvarsfull ekonomisk politik under de senaste åren
              har vi kunnat investera i just det här, i utbildning, i stärkt
              konkurrenskraft, i ny teknik, i infrastruktur och i forskning.
              Vi har kunnat rusta Sverige för framtiden i en djup och utdragen
              internationell lågkonjunktur. Vi har gjort det bättre än många
              andra jämförbara länder.
            </seg>
            <seg xml:id="i-78817a8b87a4ebb2-0">
              I dag debatterar vi Alliansens åttonde gemensamma budget. Det
              finns mycket kvar att göra, men det har hänt mycket sedan vi presenterade
              den allra första här i riksdagens kammare. Sysselsättningen har
              ökat med över 200 000 personer samtidigt som utanförskapet har
              minskat. Resurserna till vård, skola och omsorg har ökat med närmare
              70 miljarder kronor i reala mått mätt. Tillgängligheten i vården
              har förbättrats. Vårdköerna har minskat. I dag är det färre än
              hälften så många som måste vänta mer än 90 dagar på att få vård.
              Vi har ökat resurserna per elev i förskolan, i grundskolan och
              i gymnasieskolan. Det är fler som läser på högskola i dag. Vi
              ökar antalet behöriga lärare i skolan, och efter 20 år av sjunkande
              resultat i skolan börjar vi äntligen se vissa tecken på att fallet
              bromsas in och att vi tar steg för steg mot att återupprätta kunskapslinjen
              i skolan.
            </seg>
            <seg xml:id="i-80ee526f46465c8e-0">
              Detta är bara några jämförelser mellan hur det är nu och hur
              det var 2006, och det finns mycket kvar att göra. Sverige har
              många utmaningar kvar att lösa, men när man har hört de fyra oppositionspartiernas
              anföranden undrar man nästan om vi verkar i samma land.
            </seg>
            <seg xml:id="i-04b46698abea9337-0">
              Visst finns det utmaningar för svensk industri och för svensk
              ekonomi. Att svartmåla och överdriva hur läget ser ut i Sverige
              gör oss dock inte bättre lämpade att möta utmaningarna.
            </seg>
            <seg xml:id="i-59ad64b2dd2e3d37-0">
              När vi diskuterar Sveriges utmaningar i en internationell kontext
              måste vi jämföra oss med just jämförbara länder. Låt oss göra
              det, och låt oss titta på till exempel Tyskland, som ofta lyfts
              fram som ett land som har klarat krisen väl. Om Sverige hade haft
              en offentlig skuld som den i Tyskland hade vi behövt betala minst
              det dubbla i räntor på statsskuld. Det motsvarar ungefär 40 miljarder
              kronor, vilket i sin tur motsvarar ungefär hela studiestödet eller
              garantipensionen – för att jämföra med några viktiga välfärdsdelar.
            </seg>
            <seg xml:id="i-ecfb7a007b64cd94-0">
              Det land som kanske mest förknippas med ordning och reda har
              alltså sämre offentliga finanser än Sverige. Om vi tittar på arbetsmarknaden
              och hushållen ser vi att tyska reallöner inte har ökat alls under
              de senaste tio åren medan de i Sverige har ökat över 12 procent,
              trots en orolig omvärld.
            </seg>
            <seg xml:id="i-5a7882eb38ab3dd6-0">
              Vi kan titta på några andra länder också. Vi kan titta på ett
              annat litet öppet land, till exempel Nederländerna. Det landet
              har inte nått upp till ens en tredjedel av den svenska tillväxten
              under åren 2007–2012. Varken Tyskland, Österrike, Holland, Frankrike,
              Finland eller Danmark har lyckats växa mer än vad Sverige har
              gjort per år sedan 2007.
            </seg>
            <seg xml:id="i-900e392dbe05d79b-0">
              Fru talman! Ordning, reda och ansvar för ekonomin spelar roll.
              Sverige har tack vare den ansvarsfulla ekonomiska politiken lyckats
              klara krisen väl de senaste åren. Det är avgörande för svensk
              ekonomi att vi fortsätter att stå starka när vi har överhängande
              nedåtrisker kvar. Vi ser vissa ljusglimtar, till exempel den senaste
              arbeskraftsundersökningen från SCB som visar hur närmare 90 000
              fler svenskar har ett jobb jämfört med för ett år sedan. Det råder
              fortfarande turbulens i USA, orosmoln över flera europeiska länder,
              till exempel Frankrike, Grekland och Italien. Euroområdet har
              fortfarande svårt att få fart. Vi är inte ur de senaste årens
              utdragna lågkonjunktur. Det betonar vi även i utskottets betänkande.
            </seg>
            <seg xml:id="i-7f9115b02ed583d1-0">
              Varje höst går det några månader mellan att budgetpropositionen
              presenteras och att betänkandet skrivs. Den kompletterade informationen
              som finns med i betänkandet visar, liksom OECD gjorde senast i
              går, att orosmolnen hänger kvar. Därför har vi inte råd att vänta
              på att världsekonomin ska öka antalet jobb i Sverige alldeles
              av sig själv. Därför fortsätter vi att stötta inhemsk efterfrågan
              genom att fortsätta att investera i svensk konkurrenskraft.
            </seg>
            <seg xml:id="i-3556091f6081f7bf-0">
              Det handlar om att fortsätta att använda jobbskatteavdraget,
              som vi utvärderade i finansutskottets regi – minns ni det? Olika
              utomstående bedömare betraktade frågan och fann 100 000 jobb i
              sysselsättningseffekt. När vi dessutom höjer brytpunkten för statlig
              inkomstskatt, vilket omfattar drygt en miljon löntagare, till
              exempel karriärtjänsterna för lärare och avdelningschefer i vården,
              fortsätter vi att göra det mer lönsamt att arbeta. Det leder till
              fler arbetade timmar, och sådant har positiv effekt på tillväxten.
              Det behöver vi.
            </seg>
            <seg xml:id="i-5c2e1418bd6f0382-0">
              I ett läge där vi har svag internationell konjunktur behöver
              vi stötta inhemsk efterfrågan. Det syns även i till exempel OECD:s
              rapport från i går och EU-kommissionens höstprognos. De visar
              att inhemsk efterfrågan har en viktig del i tillväxten under de
              närmaste åren. Därför satsar vi ungefär 20 miljarder kronor i
              år på att stärka hushållens ekonomi, förbättra drivkrafterna för
              arbete och därmed stötta möjligheterna till tillväxt.
            </seg>
            <seg xml:id="i-a6fe941f480b68da-0">
              Sverige är rikt, rättvist och sammanhållet – och ska så förbli.
              Därför riktar vi också in reformer på att hjälpa dem som har lägst
              marginaler och svårast att få vardagsekonomin att gå ihop. Låt
              oss se på till exempel en ensamstående förälder, en mamma, som
              jobbar inom vård och omsorg och som tjänar 26 000 kronor i månaden.
              För henne innebär den samlade effekten av vår politik, jobbskatteavdraget,
              sänkt a-kasseavgift och höjt bostadsbidrag, närmare 7 000 kronor
              om året mer att leva för. Sådant spelar roll i vardagsplånboken
              och i att få tillvaron att gå ihop.
            </seg>
            <seg xml:id="i-4e2d0a0c58aa8882-0">
              Fru talman! För att stå redo inför ett fortsatt hårt omvandlingstryck
              för den svenska ekonomin behöver vi fortsätta att investera i
              svensk konkurrenskraft. Därför inför vi två nya karriärsteg för
              lärarna. Därför ska Sverige fortsätta att vara ett av de länder
              i världen som satsar mest på forskning. Därför fortsätter vi med
              en politik som gör att det skapas fler nya jobb i svensk ekonomi.
            </seg>
            <seg xml:id="i-78e12e9d605cc920-0">
              Men vi behöver också se till att fler kan få jobben. Det är fortfarande
              för många unga som behöver få in sin allra första fot på arbetsmarknaden
              för att ha en chans att få fäste med båda benen så småningom.
              Därför satsar vi på yrkes- och introduktionsavtalen, där vi kombinerar
              anställning, utbildning och att hjälpa till att lyfta fram dem
              som ännu inte har rätt kvalifikationer. Nu kan de lära sig jobbet
              på jobbet.
            </seg>
            <seg xml:id="i-2f6d02335ae05c61-0">
              Vi fortsätter att förbättra företagens villkor för att växa och
              anställa. Det gör vi på flera sätt. Det har vi gjort i tidigare
              budgetar. Nu i dagarna genomförs investeraravdraget, som gör de
              allra första investeringarna i små nystartade företag mer lönsamma
              samtidigt som avdraget för forsknings- och utvecklingsanställda
              stärker möjligheterna till investeringar i fortsatt utveckling.
              Vi sänker anställningskostnaderna för unga genom att förstärka
              nedsättningen av arbetsgivaravgifterna för ungdomar under 23 år.
              Vi tar även i fortsättningen ansvar för tillväxt och jobb.
            </seg>
            <seg xml:id="i-2ae422e7b4851ee4-0">
              Fru talman! Även i år, som varje år, hålls ramdebatten i november
              när det är lite som mörkast och gråast på himlen. Precis som föregående
              år hänger mörka moln över oss, över världsekonomin, över den europeiska
              ekonomin, nu i år tyvärr även över ramarna som sådana.
            </seg>
            <seg xml:id="i-c5c894a2c1cc33d3-0">
              Jag vill hålla mig till politikens innehåll och hoppas att debatten
              ska handla om det. Det är vad valet borde handla om nästa år,
              och det är vad den här debatten borde handla om. Men jag måste
              ändå beklaga att det enda de fyra olika oppositionspartierna verkar
              vara överens om är att vilja riskera tryggheten i den svenska
              budgetordningen, att utmana den rambeslutsmodell som byggt Sverige
              starkt, som utgör en kärna i de starka svenska statsfinanserna
              sedan snart 20 år. Det är olyckligt och kan få återverkningar
              på kommande regeringars möjlighet att styra landet och fortsätta
              att ha ordning och reda i svensk ekonomi.
            </seg>
            <seg xml:id="i-fee204cef40d7e6e-0">
              Fru talman! I den här debatten har vi hittills hört fyra olika
              oppositionspartier berätta om sina reservationer och motioner,
              och de har använt olika siffror. Jag vill avsluta mitt inlägg
              i debatten med tre siffror som jag tycker är relevanta inför den
              fortsatta debatten: 200 000, 555 000 och 298.
            </seg>
            <seg xml:id="i-2fa36cf53860af4e-0">
              200 000 är så många fler som har ett jobb att gå till nu jämfört
              med när Socialdemokraterna styrde Sverige. Den siffran påminner
              mig om att Alliansens politik gör skillnad för de 200 000 svenskar
              som hade en lite jobbigare morgon kanske så sent som i morse men
              som genom att få fäste på arbetsmarknaden får en mycket bättre
              framtid.
            </seg>
            <seg xml:id="i-7f78a3ee621fd3e3-0">
              555 000 förtidspensionärer stämplades ut från svensk arbetsmarknad
              när bidragslinjen gick före arbetslinjen före valet 2006. Det
              var ett sätt att snygga till statistiken när man mäter andelar,
              men i dag är det 200 000 människor färre i utanförskap. Varje
              person i den statistiken har ett livsöde, har en tillvaro, och
              många fler av dem har ett jobb att gå till och slipper känna att
              de åker ut ur de svenska sammanhangen, arbetsplatserna och gemenskaperna.
            </seg>
            <seg xml:id="i-5d441d4cbb5f31f0-0">
              298 är antalet dagar som det i dag är kvar till riksdagsvalet.
              Om så många dagar väljer Sverige väg. Ska vi fortsätta att stärka
              svensk konkurrenskraft och se till att det blir fler nya jobb,
              eller ska Sverige gå tillbaka till en bidrags- och åtstramningslinje?
              Vi i Alliansen går till val tillsammans. Vi söker mandat för att
              fortsätta att ta ansvar för ett Sverige som står starkt, där alla
              jobb behövs, där alla människor behövs. Mot det står fyra olika
              alternativ som i en utdragen internationell lågkonjunktur riskerar
              att både strama åt mot jobb och tillväxt och skapa osäkerhet om
              formerna för de svenska statsfinanserna. Så ger man inte svar
              på Sveriges utmaningar i en orolig omvärld.
            </seg>
          </u>
          <note xml:id="i-9fe89538525a7862-0">
            Därför yrkar jag bifall till utskottets förslag.
          </note>
          <note xml:id="i-2a4fa15b4ca1242c-0">
            I detta anförande instämde finansminister Anders Borg och Jonas
            Jacobsson Gjörtler (båda M).
          </note>
          <note type="speaker" xml:id="i-26277fb0a6c2aaa5-0">
            Anf. 10 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-3">
            <seg xml:id="i-bbe018d0dce7090b-0">
              Fru talman! Det ska löna sig att arbeta, brukar högern säga.
              Anna Kinberg Batra har säkert själv sagt det många gånger. Det
              verkar vara mantrat.
            </seg>
            <seg xml:id="i-a4ffebdeea94098f-0">
              Det har alltid lönat sig att arbeta i Sverige. Det är ingen nyhet.
              Nyheten numera är att vi i Sverige betalar skatt efter diagnos,
              om det finns jobbmöjligheter, om vi är småbarnsföräldrar eller
              efter vår ålder.
            </seg>
            <seg xml:id="i-eb60bec2a249f392-0">
              Förutom att vi betalar skatt efter det har ni, för att påvisa
              tydligheten i att det ska löna sig att arbeta, sänkt ersättningsnivåerna
              för alla föräldralediga, alla sjuka och alla arbetslösa så att
              Sverige faller i jämlikhetsligan väldigt snabbt. Ni har delat
              in människor efter närande och tärande i skattesystemet.
            </seg>
            <seg xml:id="i-fbc882e0359378be-0">
              Jag skulle vilja fråga Anna Kinberg Batra: Varför ska en sjuk
              betala 885 kronor mer i skatt vid en inkomst på 12 000 kronor
              än den som har turen att vara frisk och ha ett jobb?
            </seg>
            <seg xml:id="i-97c879bd8340051f-0">
              Varför ska en arbetslös betala 885 kronor mer i skatt än den
              som har turen att vara frisk och ha ett jobb?
            </seg>
            <seg xml:id="i-5859fe577d5e83cb-0">
              Varför ska en föräldraledig betala 885 kronor mer i skatt än
              den som är på jobbet och är frisk? Nu blir skillnaden ännu större.
            </seg>
            <seg xml:id="i-b35978abda67eb23-0">
              Svaret kan inte vara att människor ska bli friska av detta. Men
              det är faktiskt det jag tror att ni tror. Hela er ideologi bygger
              på att människans enda drivkraft är pengar. Det handlar väl om
              att en arbetslös ska ta sig i kragen och ta ett jobb om man vet
              att man får en sänkt skatt och bättre inkomst. Den sjuke ska väl
              ta sin säng och gå.
            </seg>
            <seg xml:id="i-b7c8b1762afe7c52-0">
              Varför delar ni in människor på det här sättet i skattesystemet,
              Anna Kinberg Batra?
            </seg>
          </u>
          <note type="speaker" xml:id="i-adb9d5b7a38ce4f2-0">
            Anf. 11 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-1">
            <seg xml:id="i-89672e12148f9170-0">
              Fru talman! Ulla Andersson är i alla fall tydlig. För henne är
              det de som inte arbetar som står i centrum för politiken. Jag
              tycker att man ska ta lönsamheten i att arbeta på mycket stort
              allvar. Just för den som inte känner att den får vara med i samhället
              och som riskerar att hamna utanför är möjligheten att ta sig in
              på arbetsmarknaden nyckeln till att få ett sammanhang, en inkomst
              och kunna påverka sin tillvaro.
            </seg>
            <seg xml:id="i-892725e9c0a3967e-0">
              Vi ska ha ett av världens mest generösa system om man blir sjuk
              eller arbetslös, och det har vi. Men vi ska ha en jämn fördelning
              och en god sammanhållning i Sverige, och det har vi. När OECD
              mäter så kallade Gini-koefficienter visar det sig att vi är bland
              dem som har de jämnaste fördelningarna av inkomster. När det gäller
              värdet på våra välfärdstjänster, som är högt subventionerade och
              jämnt fördelade, har vi den kanske allra jämnaste fördelningen.
              Det är viktigt.
            </seg>
            <seg xml:id="i-cfceefccc3bb52cd-0">
              Varifrån kommer resurserna, Ulla Andersson? Ja, de kommer av
              att det lönar sig att arbeta, att ekonomin kan växa och tillväxten
              ta fart. Det är mot den bakgrunden som jag är särskilt bekymrad
              över Vänsterpartiets budgetmotion. De olika utgiftschocker och
              skattechocker som Vänsterpartiet vill lägga på svensk ekonomi
              riskerar att leda till en sämre bnp-utveckling med flera procentenheter.
              Bnp-tillväxt är någonting som vi behöver, Ulla Andersson, till
              att fortsätta förbättra tillgängligheten i vården, till att kunna
              stötta till exempel barnfamiljer med reformer, till att ha fortsatt
              ordning och reda i svensk ekonomi. Men det hotas av Vänsterpartiets
              skattechockpolitik. Det är inte att ta ansvar för Sverige eller
              för välfärden.
            </seg>
          </u>
          <note type="speaker" xml:id="i-a2c05278ef14a458-0">
            Anf. 12 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-4">
            <seg xml:id="i-67b0e9f5bbf53013-0">
              Fru talman! Ni har nyss lagt fram en budget där 26 procent av
              era förslag riktar sig till de 10 procent som är rikast. De 10
              procent som har lägst inkomst får 1 procent. Det säger ganska
              mycket om var era intressen ligger.
            </seg>
            <seg xml:id="i-32ad7e7ad6d90e3b-0">
              Vår budget bygger på omtanke, gemenskap och solidaritet. Vi investerar
              i jobb och välfärd för alla, inte för dem som redan har det bäst.
            </seg>
            <seg xml:id="i-94185ed3fa469931-0">
              Jag märker att Anna Kinberg Batra inte svarar på min fråga: Varför
              ska sjuka betala mer i skatt? Varför ska föräldralediga betala
              mer i skatt? Varför ska arbetslösa betala mer i skatt? Varför
              delar ni in människor i närande och tärande på detta sätt? Vad
              säger det om er människosyn? Vad säger det om människovärdet?
            </seg>
            <seg xml:id="i-0696f8976761d500-0">
              Både du, Anna, och jag kan bli sjuka. Både du och jag kan mista
              våra jobb. Vi hoppas väl att väldigt många ska vara föräldralediga
              med sina barn. Varför ska de straffas för det? Varför ska människor
              straffas ekonomiskt för att de blir sjuka, för att de är föräldralediga
              eller pensionärer eller har oturen att mista sitt jobb?
            </seg>
            <seg xml:id="i-32b61da590e8ad7d-0">
              Människor vill vara friska. Människor vill kunna arbeta. Man
              är inte arbetslös för att man är slö, utan därför att det finns
              för få jobb och görs för lite investeringar eftersom ni lägger
              pengarna på att sänka skatter i stället för att investera dem
              i alla människors lika värde, i jobb eller andra samhällsnyttiga
              ändamål.
            </seg>
            <seg xml:id="i-c3c634c4c7e970aa-0">
              Varför ska Sverige ligga på fjärde plats bakifrån när det gäller
              arbetslöshetsförsäkring, Anna Kinberg Batra? Varför ska vi sjunka
              som en sten i jämlikhetsligan? Varför ska människor delas in i
              närande och tärande i skattesystemet? Varför ska en som är sjuk
              betala mer i skatt än den som är frisk? Varför ska en som är sjuk
              betala mer i skatt än den som är frisk? Svara på frågan!
            </seg>
          </u>
          <note type="speaker" xml:id="i-d73b7d2e73ddcc5a-0">
            Anf. 13 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-2">
            <seg xml:id="i-3e22ce4a6a0e567b-0">
              Fru talman! Ulla Andersson upprepar sig, och då måste jag få
              göra det lite grann också. Det är viktigt att vi har incitament
              för att jobba särskilt för dem som inte hade ett jobb förut, som
              inte hade fäste på arbetsmarknaden förut. Det ger makt till män
              och kvinnor som inte hade det förut därför att man inte kunde
              försörja sig. Jag tycker att det är olyckligt att Ulla Andersson
              förringar det.
            </seg>
            <seg xml:id="i-df46358e336bedd8-0">
              Vi har och ska ha ett av världens generösaste system när man
              blir sjuk eller arbetslös, och vi finansierar det genom att ha
              en ekonomi med ordning och reda och där vi kan ha tillväxt när
              andra länder har tvingats skära ned. Det är så vi har fått närmare
              70 miljarder i realt ökade resurser till skola, vård och omsorg
              som behövs för att det här landet ska fortsätta att ha ett fungerande
              välfärdssystem. Det är sådant som hotas av Vänsterpartiets skattechocker
              och orealistiska politik.
            </seg>
            <seg xml:id="i-32e24ecc238f5f3f-0">
              Låt oss titta kort – vi har kort tid på oss i replikskiftena
              – på till exempel ensamstående kvinnor med barn under 19 år. Dessa
              har fått ungefär 10 procentenheter bättre i marginaleffekt sedan
              2006.
            </seg>
            <seg xml:id="i-82950d941e4a396e-0">
              Det lönar sig bättre att arbeta för dem som hade minst inkomster
              och för dem som hade måttliga inkomster. Vi har börjat nedifrån
              på inkomstskalan för att ge dem som inte hade utrymme i sin tillvaro
              större marginaler.
            </seg>
            <seg xml:id="i-baa8d8ca6216a77c-0">
              Det är viktigt att breda löntagargrupper kan ha incitament för
              att arbeta. Det är så vi finansierar välfärden. Det är så vi har
              råd att förbättra tillgängligheten i vården, korta vårdtiden och
              satsa på skolan och barnomsorgen för att få det här välfärdslandet
              att fortsätta att fungera så starkt.
            </seg>
            <seg xml:id="i-8b0ff53c49d9a075-0">
              Resurser är inte någonting som bara finns, Ulla Andersson. De
              kommer av att det är ordning och reda i ekonomin och att ekonomin
              har förmåga att växa. Därför måste det löna sig att arbeta. Därför
              måste man ha ordning och reda i statens finanser i stället för
              att riskera att tappa greppet om dem, som vi skulle göra om vi
              antog Vänsterpartiets budgetmotion.
            </seg>
          </u>
          <note type="speaker" xml:id="i-a40a04aeb7537b09-0">
            Anf. 14 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-10b17051513c23c9-1">
            <seg xml:id="i-9f1f66419610bc6b-0">
              Fru talman! Jag vill börja med att se till att yrka bifall till
              alla våra reservationer.
            </seg>
            <seg xml:id="i-30816f815599b080-0">
              Jag kan konstatera att Anna Kinberg Batra verkar väldigt nöjd
              och glad med utvecklingen i Sverige. Det finns som sagt en del
              att vara stolt över, men ganska mycket också att bekymra sig över
              och ta itu med. För att kunna göra det är det bra om man har ungefär
              samma bild av hur verkligheten egentligen ser ut.
            </seg>
            <seg xml:id="i-39f73b06fb4e4925-0">
              Med anledning av Anna Kinberg Batras anförande vill jag ändå
              fråga om finansutskottets ordförande menar att arbetslösheten
              är ett större eller ett mindre problem nu än 2006. Har arbetslösheten
              stigit och sysselsättningsgraden sjunkit, som SCB lär oss, eller
              har Anna Kinberg Batra en annan uppfattning än statistikmyndigheten?
              Har Sverige en högre arbetslöshet än de flesta jämförbara länder,
              som Danmark, Tyskland, Österrike, Holland och Storbritannien?
              Det var några av de länder som Anna Kinberg Batra tog upp som
              exempel på länder som vi inte skulle jämföra oss med.
            </seg>
            <seg xml:id="i-a056c0e129c57d04-0">
              Det är uppenbart att Moderaterna ser skattesänkningar på lånade
              pengar som inte ger jobb som höjden av att ta ansvar, trots att
              man inte klarar överskottsmålet i statsfinanserna och trots att
              man därmed nallar av framtidens välfärd.
            </seg>
            <seg xml:id="i-46cd7126d0b84077-0">
              Dessutom är fördelningspolitiken i att höja brytpunkten inte
              precis sådan som Anna Kinberg Batra ger sken av. För städare,
              vårdbiträden, undersköterskor, förskollärare, lärare och poliser
              blir det noll kronor. De som får del av sänkningarna är däremot
              statsråd, åklagare, bankchefer och hedgefondförvaltare. Det är
              så fördelningspolitiken ser ut. Det är alla människor i det här
              landet som ska vara med och betala av de lån som skapas när man
              sänker skatten för de grupperna.
            </seg>
            <seg xml:id="i-5cdab105b1586741-0">
              Hur hänger det ihop med att ta ansvar för sammanhållningen?
            </seg>
          </u>
          <note type="speaker" xml:id="i-b9c6a0df3a2b2224-0">
            Anf. 15 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-3">
            <seg xml:id="i-83b267bbe0be0e0e-0">
              Fru talman! Jag ska absolut svara på frågan om jobben. Är det
              bra eller dåligt att det är ungefär 200 000 fler som gick till
              jobbet i morse än 2006, Fredrik Olovsson? Jag tycker att det är
              bra.
            </seg>
            <seg xml:id="i-ef8456c20737e870-0">
              Ni har en idé om att mäta andelar och förringa antalet människor
              som faktiskt kan gå till jobbet när jobben blir fler. Förringa
              inte det, Fredrik Olovsson. Det behöver bli ännu fler som går
              till jobbet; det är för många som inte gör det än.
            </seg>
            <seg xml:id="i-3660afebd69f366f-0">
              Men svensk ekonomi har kunnat växa till i en tid när andra jämförbara
              länder har tvingats att skära ned och utsatt sina ekonomier för
              nedgångar och tillbakagång. Tittar man på långtidsarbetslöshet,
              som är ett viktigt mått för det allvarligaste utanförskapet, har
              vi bland de lägsta siffrorna i EU, vilket är väldigt viktigt.
              Tittar man på tillväxten av nya jobb är den siffran betydligt
              högre nu än vad den var under er sista mandatperiod.
            </seg>
            <seg xml:id="i-655282c1cd492ce1-0">
              Det är några viktiga mått på arbetslöshet och nya jobb.
            </seg>
            <seg xml:id="i-6e9e44b43146fece-0">
              Sedan har Fredrik Olovsson en förhållandevis yvig retorik om
              detta att låna. Då vill jag bara slå upp s. 51 i betänkandet där
              Socialdemokraterna själva formulerar sig i sin reservation. Man
              skriver om högre utgifter, högre intäkter efter de olika skattehöjningarna:
              Statsbudgetens saldo är därmed något lägre än i regeringens förslag
              för 2014, vilket betyder att statens lånebehov är något högre.
            </seg>
            <seg xml:id="i-2d08206ec2acc524-0">
              Bakom den yviga retoriken döljer sig alltså att Socialdemokraterna
              själva lånar lite mer enligt sitt budgetförslag.
            </seg>
            <seg xml:id="i-ff30813cd2dc4d4e-0">
              Jag tycker att vi kan enas om att det är viktigt att ha en förhållandevis
              expansiv finanspolitik när Sverige befinner sig i lågkonjunktur.
              Men det som skiljer oss åt är att Alliansen har en politik för
              att jobben ska fortsätta att bli fler. Med Socialdemokraternas
              politik riskerar jobben att bli färre.
            </seg>
          </u>
          <note type="speaker" xml:id="i-694947b118ca2b35-0">
            Anf. 16 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-10b17051513c23c9-2">
            <seg xml:id="i-873ac2e3b8ed8f5b-0">
              Fru talman! Är det bra om befolkningen ökar i Sverige? Ja, det
              är bra. Är det fel om en mindre andel av befolkningen har arbete?
              Ja, det är dåligt. Detta är svaret på frågorna.
            </seg>
            <seg xml:id="i-6e9b7b499bf4e354-0">
              Jag tog upp i mitt anförande att antalet som har varit arbetslösa
              riktigt länge – i två år eller mer – har ökat nästan tre gånger
              under den tid som Anders Borg har varit finansminister. Det ser
              ju inte särskilt bra ut. Det går åt fel håll. Utanförskapet byggs
              då upp och fördjupas.
            </seg>
            <seg xml:id="i-5b0402bf4f2111cb-0">
              Det är uppenbart att Moderaternas paradgren är sänkta skatter.
              Det är egentligen detta som bär politiken. Det spelar ingen roll
              i vilket konjunkturläge som Sverige befinner sig. Lösningen är
              alltid sänkt skatt. Det har ni provat i uppgång och i nedgång.
              Det är ju det normala tillståndet för Moderaterna.
            </seg>
            <seg xml:id="i-90b2700ab9598ae8-0">
              Däremot har vi fått veta att den här politiken kanske inte kan
              fortsätta. Statsministern sågade ju hela inriktningen på budgeten.
              Så kan vi inte fortsätta framöver, sade han, det är omöjligt.
              Sedan kom moderatstämman där det levererades en lång lista på
              nya skattesänkningar på 35–40 miljarder kronor som ska genomföras,
              när ekonomin så tillåter. Det var den brasklapp som fanns med.
            </seg>
            <seg xml:id="i-071f389ef10a3adc-0">
              Men eftersom ekonomin alltid tillåter och konjunkturen alltid
              är rätt för att sänka skatter betyder detta egentligen inte särskilt
              mycket.
            </seg>
            <seg xml:id="i-0958da1a87b071f5-0">
              Det gör det intressant att ställa en fråga till Anna Kinberg
              Batra, nämligen: Är det din mening att ni genom den här budgeten
              – ungefär så som statsministern tidigare sade – har uttömt möjligheten
              att sänka skatterna under nästa mandatperiod? Är det i så fall
              ett särskilt ansvarsfullt sätt att bedriva ekonomisk politik,
              att renraka utrymmet för framtiden? Det är ju det ni gör när ni
              för fram detta med till exempel skiktgränsen som gör att vi inte
              klarar överskottsmålet och att vi lånar mer till sänkta skatter.
            </seg>
          </u>
          <note type="speaker" xml:id="i-9473490eecbc1c05-0">
            Anf. 17 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-4">
            <seg xml:id="i-bc14041d8a97bce2-0">
              Fru talman! Av betänkandet framgår ju också att Socialdemokraterna
              har valt att föreslå några utgiftsökningar i år utan att redovisa
              hur de ska finansieras längre fram. Så brukar det inte gå till
              i arbetet med sådana här betänkanden. Det lämnar många obesvarade
              frågor från Socialdemokraterna under de närmaste 298 dagarna.
            </seg>
            <seg xml:id="i-55244939f8cf1bc1-0">
              Tack vare att vi har tagit ansvar för svensk ekonomi har resurserna
              ökat, och vi har kunnat nå fram med viktiga reformer för att det
              ska löna sig mera att arbeta. Till skillnad från Fredrik Olovsson
              var jag med på Moderaternas stämma i Norrköping. Det som vi framför
              allt lade grunden för där var en fortsatt ansvarsfull ekonomisk
              politik som innebär att resurserna måste skapas först och att
              det sedan är reformutrymmet som får avgöra hur vi kan fortsätta
              att bygga Sverige starkt. Så formar vi vår ekonomiska politik.
              Socialdemokraterna bygger sin politik på fortsatt hot om skattechock
              som riskerar att strama åt svensk ekonomi.
            </seg>
            <seg xml:id="i-4acf30412c1a13fc-0">
              I våras diskuterade vi fiket Sultans i Katrineholm eftersom det
              förekom många Sörmlandsexempel i den debatten. Då ville ni fördubbla
              arbetsgivaravgiften för de sju heltidsanställda ungdomarna. Nu
              vill ni tredubbla arbetsgivaravgiften för de fem yngsta. Jag har
              fortfarande inte fått svar på frågan hur en fortsatt politik för
              höjda skatter och höjda kostnader för att anställa skulle göra
              att jobben blir fler. Det är vad debatten borde handla om inför
              valet. Det är 298 dagar kvar, och hittills i dag har vi inte fått
              svar från Fredrik Olovsson på frågan hur jobben skulle bli fler
              eller Sverige få en starkare ekonomi av Socialdemokraternas skattechocker
              mot jobb och tillväxt.
            </seg>
          </u>
          <note type="speaker" xml:id="i-70936e65a7ef5a4f-0">
            Anf. 18 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-1">
            <seg xml:id="i-e45810cb7a7debbd-0">
              Fru talman! Anna Kinberg Batra och jag tycks vara ense om att
              det behövs fler människor i arbete i Sverige. Vi har olika recept
              för hur vi ska nå dit, men det är i alla fall glädjande att vi
              kan enas om den saken.
            </seg>
            <seg xml:id="i-c5a4f55fc2faa248-0">
              Vi från Miljöpartiet tycker också att människor ska kunna ta
              sig till jobbet varje dag. De ska kunna lita på att kollektivtrafiken
              fungerar, att de inte möts av inställda tåg och att de inte ska
              behöva stå och frysa på perrongerna i väntan på tåg som är kraftigt
              försenade.
            </seg>
            <seg xml:id="i-3453653897995840-0">
              Jag tycker att alla miljontals svenskar som åker kollektivt varje
              dag och tar tåget till jobbet är vardagens hjältar som tar sitt
              ansvar för att inte i onödan smutsa ned miljön och öka klimatproblemen.
              Ofta står de ut med överfulla tåg och de svåra förhållanden som
              råder inom kollektivtrafiken.
            </seg>
            <seg xml:id="i-9db61ea6a715d1a5-0">
              Dessa människor förväntar att vi ska göra vår uppgift, nämligen
              se till att tågen går, att de håller hög kvalitet och att de kommer
              i tid. Här finns det väldigt mycket att önska från den sittande
              regeringen.
            </seg>
            <seg xml:id="i-0bcabb2c7591e037-0">
              I dag rapporterar Ekot i Sveriges Radio att det under de senaste
              fem åren har skett 61 större tågurspårningar. På 23 av dessa platser
              har det tidigare funnits larm om brister. Det är alltså en tredjedel
              av alla de platser där det har varit urspårningar. Trots dessa
              larm har det inte vidtagits några åtgärder.
            </seg>
            <seg xml:id="i-9e56c0d46d959289-0">
              Man kan ju undra vad Anna Kinberg Batra har för förklaring till
              det, om det är Trafikverket som gör ett dåligt jobb eller om man
              är ogin och inte vill göra några upprustningar. Eller skulle det
              kunna vara så att det inte finns tillräckligt med resurser, att
              man skulle behöva satsa mer på underhåll och drift av järnvägen?
            </seg>
            <seg xml:id="i-638fb9f999dde98d-0">
              Vad är då regeringens svar på den frågan? Jo, svaret är att man
              i den här budgeten minskar avsättningar för drift och underhåll
              med 1 miljard jämfört med de pengar som satsades förra året.
            </seg>
            <seg xml:id="i-47f749ce226dc558-0">
              Jag skulle vilja höra Anna Kinberg förklara för alla vardagshjältar
              som använder sig av kollektivtrafik varje dag: Vad är anledningen
              till att ni skär ned på underhållet när det i stället bör öka?
            </seg>
          </u>
          <note type="speaker" xml:id="i-6a5c0a9ab13c466d-0">
            Anf. 19 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-5">
            <seg xml:id="i-c301187b765ed6ba-0">
              Fru talman! Låt mig först slå fast att det som hedrar Per Bolund
              är att vi är ense om att fler personer får komma hit och jobba
              från andra delar av världen. Vi återkommer säkert till det.
            </seg>
            <seg xml:id="i-3fdae697c0b7b13c-0">
              Både Per Bolund och jag är Helsingforssledamöter och känner rimligtvis
              till den satsning som presenterades så sent som förra veckan:
              nio nya tunnelbanestationer som möjliggör närmare 80 000 nya bostäder.
              Sådant är viktigt för att Helsingforssregionen och svensk ekonomi
              ska kunna växa. Det är också viktigt för hela landet att vi har
              nära nog fördubblat underhållssatsningarna på tågen. Vi satsar
              över 500 miljarder under den kommande planperioden på fortsatt
              utbyggd infrastruktur.
            </seg>
            <seg xml:id="i-79bfb822e773b471-0">
              Jag höll knappt på att hinna hit i morse därför att det var köer
              till bussen eftersom det är många vägbyggen. Det händer en hel
              del i Helsingforsstrafiken, och det gör det också nationellt.
              Det är viktigt.
            </seg>
            <seg xml:id="i-d7bec191070d8afd-0">
              Då måste man ju fråga sig om det är just Per Bolund som man ska
              hålla i handen i finanspolitiken om man menar allvar med infrastruktur
              för att folk ska kunna åka till jobbet. Många av mina kolleger
              i den här salen kom till jobbet via tåget, andra via Bromma flygplats,
              som Miljöpartiet är starkt negativt till. Många har använt sig
              av vägar för att komma hit. Vi brukar vara osams om hur mycket
              vi ska investera på vägarna. En stor del av svensk exportindustri
              och ekonomi är helt beroende av lastbilstransporter som hotas
              av en rejäl skattechock om Miljöpartiet skulle få inflytande på
              den ekonomiska politiken.
            </seg>
            <seg xml:id="i-a1d961d8cd701767-0">
              Den större delen av den svenska arbetskraften tar bilen till
              jobbet, särskilt i områden utanför dina och mina valkretsar där
              det kanske inte finns lika väl utbyggd kollektivtrafik, tunnelbanenät
              och annat. Även där vill Miljöpartiet införa kraftiga skattehöjningar
              så att det blir dyrare och svårare att ta sig till jobbet.
            </seg>
            <seg xml:id="i-62b5d892259ec4db-0">
              Det låter bra, Per Bolund. Det gör det ofta i replikskiften,
              men när man synar Miljöpartiets förslag i praktiken låter det
              som att det är någon annan som har skrivit dem. Då är det kraftiga
              hot mot tillväxt och jobb som det handlar om.
            </seg>
          </u>
          <note type="speaker" xml:id="i-c4d8f3204c1af566-0">
            Anf. 20 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-2">
            <seg xml:id="i-b5faefb2c8412ba7-0">
              Fru talman! Jag tror att alla som hörde det där replikskiftet
              också hörde att Anna Kinberg Batra duckade och sprang åt ett annat
              håll än det som frågan berörde, som handlade om brist på underhåll
              på järnvägen.
            </seg>
            <seg xml:id="i-83d41c4b9ac0db11-0">
              Jag tror inte att alla de tågpendlare som till vardags fastnar
              på överfulla tåg som står stilla på spåren och inte kommer fram,
              här i Helsingforssområdet till exempel, är särskilt nöjda med
              att Anna Kinberg Batras svar är att Moderaterna vill behålla Bromma
              flygplats för dem som flygpendlar till jobbet. Jag tror inte att
              det är särskilt många som känner igen sig i den vardagsbilden,
              utan jag tror att många förväntar sig att vi tvärtom ska satsa
              de resurser som behövs för att vi ska få tåg som går i tid, för
              att vi ska få fler tåg så att man slipper stå och trängas på överfulla
              pendeltåg och tunnelbanetåg.
            </seg>
            <seg xml:id="i-3d71493252dbd91d-0">
              Där duckar Anna Kinberg Batra helt och hållet. Hon pratar om
              kommande investeringar. Vi är glada att Moderaterna har insett
              att det behövs järnvägsinvesteringar och kollektivtrafikinvesteringar.
              Att de sedan inte alls är på den nivå som är nödvändig för att
              ta hand om de många nya stockholmare som kommer hit är en annan
              fråga. Där har vi betydligt högre ambitioner.
            </seg>
            <seg xml:id="i-b760151f748625f4-0">
              Jag är väldigt bekymrad över att regeringens svar är att man
              drar ned på underhållet. Jag tycker att det är oansvarigt. Jag
              tycker inte minst att det är oansvarigt när vi har en situation
              med hög arbetslöshet. De många arbetslösa som vi har skulle kunna
              göra en enormt värdefull insats genom att i stället se till att
              tågen kommer i tid och att de går.
            </seg>
            <seg xml:id="i-2b851829ee28d277-0">
              Vi vet att det finns avancerade jobb med att byta räls, som man
              skulle ha gjort till exempel i tunneln mellan Helsingforss södra
              och Helsingforss central för länge sedan. Därmed hade man sluppit
              få ett urspårat tåg och att hundratusentals stockholmare fick
              vänta i timmar på att komma till jobbet. Det handlar också om
              enklare jobb, som att vara ute med skyffel och spade och rensa
              snö från växlar för att tågen ska komma fram.
            </seg>
            <seg xml:id="i-cd727ab9a4da9876-0">
              Alla dessa jobb kommer inte till på grund av att regeringen inte
              satsar utan tvärtom drar ned på underhållet.
            </seg>
            <seg xml:id="i-bbf58731fa4a61c9-0">
              Både de som är arbetslösa och som inte får jobb och de som inte
              kommer till jobbet på grund av att regeringen inte gör det som
              alla kan förvänta sig av en handlingskraftig regering borde vara
              djupt missnöjda med regeringens politik och borde fundera över
              vad de ska lägga sin röst på i det kommande valet.
            </seg>
          </u>
          <note type="speaker" xml:id="i-3f004926467d139f-0">
            Anf. 21 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-6">
            <seg xml:id="i-5eba3f7e870df455-0">
              Fru talman! Jag upprepar gärna det jag sade i det förra replikskiftet,
              nämligen att Alliansen har nära nog fördubblat anslagen till drift
              och underhåll sedan vi fick väljarnas förtroende 2006. Varje gång
              det händer någonting i trafiken – det kommer det att göra igen,
              oavsett regeringar framöver – ställs det på sin spets om man satsar
              på underhåll och på att få trafiken att fungera, eller om man
              i stället har ofinansierade löften om orealistiska andra projekt.
            </seg>
            <seg xml:id="i-1721b90b4a3f2ea1-0">
              Vi fortsätter att satsa på att få det svenska väg- och järnvägsnätet
              att fungera, att arbetspendlingen ska fungera för korta och långa
              resor, att man ska kunna bedriva varu- och tjänsteproduktion i
              detta land med korta och långa resor. Det handlar absolut om mer
              än tunnelbana, tåg och Bromma flygplats.
            </seg>
            <seg xml:id="i-2d71b5a5e661aa35-0">
              Det handlar om Förbifart Helsingfors, det handlar om investeringar
              runt om i landet och det handlar om att fortsätta att ha en politik
              som gör att svensk ekonomi växer så att vi har råd med fortsatta
              investeringar. De över 500 miljarder vi lägger in den kommande
              planperioden måste komma någonstans ifrån. De måste komma ifrån
              att människor jobbar, att det inte är för dyrt att anställa och
              att det inte är för svårt att driva varu- och tjänsteproduktion.
            </seg>
            <seg xml:id="i-209123bd8b7f7a38-0">
              Det är mot den bakgrunden som jag är särskilt bekymrad över Miljöpartiets
              budgetförslag, eftersom det riskerar att strama åt svensk ekonomi
              när vi de facto är i lågkonjunktur. Det är där konfliktlinjen
              finns. Socialdemokraterna och Miljöpartiet tillsammans innebär
              en kraftig skattehöjning på att anställa människor, från vänster,
              och lägger man på Miljöpartiets förslag är det risk för kraftigt
              fördyrade transporter för både människor och företag. Det riskerar
              att skada svensk ekonomi, Per Bolund, och då blir det alldeles
              för lite investeringar oavsett av vilken sort.
            </seg>
          </u>
          <note type="speaker" xml:id="i-770f19c4d68aa0a6-0">
            Anf. 22 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-3">
            <seg xml:id="i-6478d3184dd8039c-0">
              Fru talman! Anna Kinberg Batra pratar om att det är 200 000 fler
              som går till jobbet – 200 000 fler sysselsatta. Det kan ju låta
              bra. Det finns säkert nedtecknat på något fiffigt moderat strategidokument
              att det är precis det man ska säga. Men det speglar ju inte verkligheten.
              Ja, det är säkert 200 000 fler som går till jobbet, men i andel
              av befolkningen har arbetslösheten ökat. Det är färre sysselsatta
              i andel av befolkningen nu än när regeringen tog över 2006. Det
              är ett faktum. Tittar vi på gruppen 15–74 var sysselsättningsgraden
              66,1 procent 2006, och den är 65,8 procent i dagsläget. Sysselsättningsgraden
              har minskat.
            </seg>
            <seg xml:id="i-6b92df88c752feea-0">
              Det är en lite oärlig argumentationsteknik, men det står säkert,
              som sagt, i något fiffigt strategidokument.
            </seg>
            <seg xml:id="i-f480586f36a9162a-0">
              Vad som är än mer allvarligt när det gäller sysselsättningen
              är att trots de enorma satsningar som görs för att få utrikes
              födda i arbete, de enorma summor som satsas på arbetsmarknadspolitik
              för att få utrikes födda i arbete, ökar arbetslösheten bland just
              utrikes födda. Men den minskar bland dem som är födda i Sverige.
              Läser vi AKU:n ser vi att jämfört med i fjol har arbetslösheten
              för dem som är födda i Sverige minskat med 0,2 procent ned till
              5,8 procent och har ökat med 0,3 procent bland de utrikes födda
              till över 15 procent.
            </seg>
            <seg xml:id="i-214a52b1da70db28-0">
              Var nu ärlig och säg att ni har misslyckats med jobbpolitiken,
              Anna Kinberg Batra! Det är inget annat än ett stort misslyckande.
            </seg>
          </u>
          <note type="speaker" xml:id="i-d7476668bb850717-0">
            Anf. 23 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-7">
            <seg xml:id="i-a87b53fe57de91ea-0">
              Fru talman! Det är riktigt att jobben har blivit många fler,
              vilket är bra, och att befolkningen har ökat under samma period.
              Där skiljer vi oss åt i syn, Sven-Olof Sällström och jag. Det
              är riktigt att vi lever i en orolig omvärld där många människor
              tvingas fly från länder i krig och kris.
            </seg>
            <seg xml:id="i-a9f6dd94380c0f37-0">
              Där skiljer vi oss åt fundamentalt. Jag tycker att Sverige som
              är ett rikt och rättvist land har rätt, möjlighet och skyldighet
              att ställa upp för människor i absolut nöd. Då blir det fler flyktingar
              som kommer hit. Då ska vi fortsätta att se till att ta emot dem
              som behöver hjälp och så snabbt som möjligt få in fler i arbete.
            </seg>
            <seg xml:id="i-e3c8e56d29e2fb4b-0">
              Det är då i det sammanhanget glädjande att det nu är fler utrikes
              födda som jobbar än på väldigt länge trots att många är flyktingar
              som har svårt att ta sig in på arbetsmarknaden. Tack vare sänkta
              trösklar och tack vare arbetskraftsinvandring, som också får hit
              kvalificerad personal, har det gjorts kraftiga insatser för att
              fler utrikes födda ska komma i arbete. Det är viktigt, och det
              behöver fortsätta.
            </seg>
            <seg xml:id="i-c03019764bbf35f6-0">
              Skälet till att det är så svårt att ta Sven-Olof Sällströms och
              Sverigedemokraternas politik på allvar finns på s. 176 i betänkandet,
              där det står att den utomeuropeiska asyl- och anhöriginvandringen
              bör minska med åtminstone 90 procent och att beviljandet av permanenta
              uppehållstillstånd inom asylinvandringen bör helt upphöra. Det
              står att ni är kritiska mot anhöriginvandring och familjeåterförening
              och vill ändra reglerna för arbetskraftsinvandring.
            </seg>
            <seg xml:id="i-fd32fa19fd123a54-0">
              På den premissen är det svårt att diskutera den ekonomiska politiken,
              för då drar Sven-Olof Sällström undan mattan för mycket av det
              Sverige står för. Vi ska vara öppna. Vi ska kunna ta emot människor.
              Man ska kunna komma hit från hela världen för att jobba. Det Sverigedemokraterna
              inte förstår är att det dessutom är bra för svensk ekonomi: Att
              ha ett öppet land som handlar med omvärlden och dit människor
              kan komma och arbeta gör alltså att ekonomin kan växa. Det kan
              den inte med er politik.
            </seg>
          </u>
          <note type="speaker" xml:id="i-495534b01e68c07b-0">
            Anf. 24 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-4">
            <seg xml:id="i-893d874062601823-0">
              Fru talman! Återigen: Arbetslösheten ökar bland utrikes födda
              och minskar bland dem som är födda i Sverige. Det är ett stort
              misslyckande. Det går inte att beskriva på annat sätt.
            </seg>
            <seg xml:id="i-f3c579d19e792e7f-0">
              Återigen: Sysselsättningsgraden minskar efter att alliansregeringen
              tog över 2006. Den ökar inte.
            </seg>
            <seg xml:id="i-44b9f9cb04dddf31-0">
              Jobbpolitiken är ett stort misslyckande.
            </seg>
            <seg xml:id="i-010dd0f3451dc296-0">
              När det sedan kommer till arbetskraftsinvandringen: Men Herre
              Gud! Vi har ju ställt oss bakom blåkortsdirektivet. Vi sade ja
              till EU:s blåkortsdirektiv, som gör att vi just kan få den kvalificerade
              arbetskraften till Sverige, att vi ger möjligheter för kvalificerad
              arbetskraft att komma till Sverige och arbeta.
            </seg>
            <seg xml:id="i-e7336a9002e6b3f6-0">
              Överenskommelsen mellan Miljöpartiet och alliansregeringen är
              någonting helt annat. Den gäller ju inte för kvalificerad arbetskraft
              över huvud taget. Den är till för att öka utbudet av lågkvalificerad
              arbetskraft på svensk arbetsmarknad, för att trycka ned löneläget
              i Sverige. Det är en helt annan sak. Det är så det ser ut. Det
              är ett faktum.
            </seg>
            <seg xml:id="i-cbad029b2f7049ff-0">
              När det sedan kommer till migration och att ta emot flyktingar,
              om vi ska ta de internationella konventioner som vi har undertecknat,
              innebär Dublinförordningen att vi förmodligen skulle komma ned
              betydligt lägre än med de 90-procentiga nedskärningar som vi förordar
              om vi skulle använda Dublinförordningen och familjeåterföreningsdirektivet
              som det är skrivet, om svenska myndigheter skulle använda de avtal
              som vi i Sverige har undertecknat.
            </seg>
            <seg xml:id="i-6ab3e3942212f9d6-0">
              Det är väldigt svårt för Sverige i dag att ta från de stora flyktingländerna
              om man ska använda sig av Dublinförordningen. De flesta som kommer
              landvägen, med flyg eller någon annan transport från ett annat
              EU-land som tillhör det område som omfattar Dublinförordningen
              – som Norge också har skrivit på efter 2006 – ska då söka asyl
              i det första land de kommer till. Det är näst intill omöjligt.
            </seg>
          </u>
          <note type="speaker" xml:id="i-9242cda3865d3d83-0">
            Anf. 25 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-811510f7a785dca5-8">
            <seg xml:id="i-8d0af2c4c5975dda-0">
              Fru talman! Tack, Sven-Olof Sällström! Jag var alltså med och
              tog fram regelverket för arbetskraftsinvandring, som Sverige har
              haft på plats sedan 2008. Sverigedemokraterna skriver själva på
              sidan 176 i betänkandet att de reglerna bör ändras. Det sade också
              Sven-Olof Sällström själv här.
            </seg>
            <seg xml:id="i-595efd6388f88a26-0">
              Varje gång vi tar upp öppenhet svarar Sverigedemokraterna med
              att stänga, med att försvåra att komma hit och med att göra Sverige
              mindre öppet och mindre rörligt. Jag beklagar det och konstaterar
              att Sverigedemokraterna inte har förändrats.
            </seg>
            <seg xml:id="i-19a05a890814e716-0">
              Det var fler utrikesfödda som gick till jobbet i morse i Sverige
              än det kanske någonsin har varit, åtminstone under den tid som
              vi har haft väljarnas förtroende. Nu är vi där igen med andelar
              och sådant, men det är fler utrikesfödda människor som går till
              jobbet på morgnarna i Sverige nu eftersom vi har skapat fler jobb
              och sänkt trösklar för att få jobb. Det behöver vi fortsätta med
              – inte stoppa, bryta eller gå tillbaka från, som Sverigedemokraterna
              och deras kamrater vill.
            </seg>
            <seg xml:id="i-f774fb8d0922c5a7-0">
              Jag skulle vilja avsluta den här debatten där vi började, i alla
              fall den sista delen. Sverige är en liten, öppen ekonomi i en
              orolig omvärld där det är vår konkurrenskraft, vår förmåga att
              attrahera kompetens och investeringar, behålla dem och få dem
              att växa som avgör allt – som avgör om vi kan skapa fler nya jobb
              och om vi har resurser att hjälpa fler att få dem och att investera
              i välfärd och utbildning. Det är därför jag tänker rösta för betänkandet
              i eftermiddag och fortsätta motarbeta Sverigedemokraternas ekonomiska
              politik. Den är orealistisk, och den skulle leda Sverige i alldeles
              fel riktning.
            </seg>
            <seg xml:id="i-60254e611592628c-0">
              (Applåder)
            </seg>
          </u>
          <note type="speaker" xml:id="i-783540636325e9cd-0">
            Anf. 26 CARL B HAMILTON (FP):
          </note>
          <u who="carl_b_hamilton_f30000" xml:id="i-2def354b44916f7b-0">
            <seg xml:id="i-c9e7bfc551ec6c61-0">
              Fru talman! Som vi hört av tidigare talare är det inte svårt
              att göra listor över angelägna sociala reformer. Utmaningen ligger
              dock inte i att göra en lång lista, utan utmaningen ligger i att
              svara på frågan om hur det ska betalas. Vems pengar ska vi ta?
            </seg>
            <seg xml:id="i-bbadd10e2f51675a-0">
              Resurserna till social välfärd måste nämligen alltid skapas.
              I de länder som missköter sina offentliga finanser och sin samhällsekonomi
              blir de mest utsatta människorna de som drabbas först och hårdast.
            </seg>
            <seg xml:id="i-8b94a598e7c8374f-0">
              Det ska löna sig att arbeta har varit budskapet på Folkpartiets
              valaffischer i generationer. Det betyder i praktiken att skatterna
              på arbete sänks, och det har varit Folkpartiets och Alliansens
              politik sedan 2006.
            </seg>
            <seg xml:id="i-cf67ecf557925a9d-0">
              Det alliansregeringen har gjort är att vi har sänkt skatten främst
              för låg- och medelinkomsttagare – för undersköterskan, vaktmästaren,
              servitrisen, busschauffören. Men när vi påpekar detta blir de
              rödgröna partierna förbittrade.
            </seg>
            <seg xml:id="i-41046d6adbebea5d-0">
              Det finns inget som framkallar sådan ilska hos de rödgröna som
              när vi sänker skatten för de människor som de rödgröna betraktar
              som sitt folk, som om de ägde dem. Just därför har i synnerhet
              Socialdemokraterna otroligt svårt att hantera dessa skattesänkningar.
            </seg>
            <seg xml:id="i-3ce62c916c8de815-0">
              Vi beslutade om första jobbskatteavdraget 2006. Socialdemokraterna
              var förbittrade.
            </seg>
            <seg xml:id="i-b178598cb565b053-0">
              Vi beslutade om andra jobbskatteavdraget 2007. Socialdemokraterna
              accepterade då det första, men de var förbittrade på det andra.
            </seg>
            <seg xml:id="i-7a0ff012fb62eb99-0">
              Vi beslutade om tredje jobbskatteavdraget 2008. Socialdemokraterna
              accepterade då det första och det andra, men de var förbittrade
              på det tredje.
            </seg>
            <seg xml:id="i-de9f4b857cd8d389-0">
              Vi beslutade om fjärde jobbskatteavdraget 2009. Socialdemokraterna
              accepterade då det första, det andra och det tredje, men de var
              förbittrade på det fjärde.
            </seg>
            <seg xml:id="i-9b1fd6feb3f46c33-0">
              Vi beslutar om mindre än en månad här i riksdagen om det femte
              jobbskatteavdraget. Socialdemokraterna accepterar nu det första,
              det andra, det tredje och det fjärde, men de är förbittrade på
              det femte.
            </seg>
            <seg xml:id="i-101beb755e4fb82c-0">
              Varje gång förut har socialdemokraterna sagt nej, nej, nej, ända
              tills de har sagt ja. Men den här gången är Socialdemokraterna
              så ivriga att säga ja efter det att de har sagt nej att de säger
              ja redan nu, samtidigt som de är förbittrade – och det redan innan
              de har hunnit rösta nej senare i dag här i kammaren.
            </seg>
            <seg xml:id="i-e2a71f224a0d2c17-0">
              Fru talman! De rödgröna säger – och det här är verkligen en kärnfråga
              – att om man sänker skatter måste man skära i välfärden. Men vi
              har visat att det finns en annan väg.
            </seg>
            <seg xml:id="i-bd766adaaf89cd06-0">
              Ja, det är riktigt att stat och kommun behöver ökade skatteintäkter
              för att kunna satsa på välfärd. Det finns två sätt att få till
              det.
            </seg>
            <seg xml:id="i-e13eee74d64da0ca-0">
              Det ena är att höja skatterna. Problemet är att det ofta minskar
              intresset för att arbeta. Det minskar intresset för att driva
              och starta företag, och det minskar ofta avkastningen på tänkbara
              investeringar.
            </seg>
            <seg xml:id="i-9f7f28c97793a464-0">
              Den andra vägen är att få fler företag och fler skattebetalare
              och alltså fler som jobbar och betalar skatt.
            </seg>
            <seg xml:id="i-7d4bef53005a9c04-0">
              Sysselsättningen har, som redan sagts här, ökat med mer än 200
              000 personer sedan 2006, och särskilt stark har ökningen varit
              under det senaste året. Det betyder mer än 200 000 fler skattebetalare
              än 2006. Samtidigt har antalet förtidspensionärer minskat med
              200 000 sedan 2006.
            </seg>
            <seg xml:id="i-05923db32f635241-0">
              Det är arbetslinjen till välstånd, inte skattehöjningslinjen,
              som gör att vi kan satsa mer på välfärd och sänka skatten samtidigt.
              Svensk välfärd behöver inte högre skatter. Svensk välfärd behöver
              fler skattebetalare, fler arbetade timmar och bättre tillväxt!
            </seg>
            <seg xml:id="i-8dc5dc9ac56feb5a-0">
              Tack vare ökade välfärdssatsningar är Sverige i dag ett bättre
              land att leva i än 2006 när alliansregeringen tillträdde.
            </seg>
            <seg xml:id="i-4c98f085bfa8f709-0">
              Sverige har fler läkare, sjuksköterskor och vårdcentraler än
              2006. Sverige har fler apotek – drygt 600 fler. Sverige har kortare
              vårdköer. Resurserna till vården, äldreomsorgen och personer med
              funktionsnedsättning har ökat sedan 2006. Tillgängligheten till
              primärvården och den specialiserade vården och kvaliteten på sjukvården
              har förbättrats sedan 2006.
            </seg>
            <seg xml:id="i-898279aadea83ccc-0">
              20 000 fler arbetar i den offentliga välfärden. Resurserna till
              välfärden har ökat med 70 miljarder kronor per år, och de har
              ökat som andel av Sveriges bruttonationalprodukt.
            </seg>
            <seg xml:id="i-3d22160620c36284-0">
              Bostadsbidraget för barnfamiljer är högre än 2006. Andelen biståndsmottagare
              i befolkningen har minskat. Flerbarnstillägget är högre. Barnfattigdomen
              har minskat sedan 1990-talet.
            </seg>
            <seg xml:id="i-9b892c007c6883d7-0">
              Bostadstillägget för pensionärer, högkostnadsskyddet för tandvård,
              grundavdraget för pensionärer och grundnivån i föräldrapenningen
              är högre än 2006.
            </seg>
            <seg xml:id="i-84a36a6637045031-0">
              Sverige har högre lärartäthet av utbildade lärare än 2006. Sverige
              har högre personaltäthet vad gäller skolsköterskor, skolkuratorer
              och skolpsykologer.
            </seg>
            <seg xml:id="i-8980ad853558fa71-0">
              Sverige har 40 000 fler studenter vid våra universitet.
            </seg>
            <seg xml:id="i-e75533d30effffa3-0">
              Sverige har fler barn i förskolan – utan att barngruppernas genomsnittliga
              storlek har ökat och med samma förskollärartäthet som tidigare.
            </seg>
            <seg xml:id="i-a2c15fead68ae9be-0">
              Resurserna till förskolan, gymnasieskolan och högskolan har ökat
              sedan 2006. Studenternas studiemedel har aldrig haft bättre köpkraft.
            </seg>
            <seg xml:id="i-e11cd92535eda8e3-0">
              Sverige har fler kvinnor som är ordförande i statliga företag
              och fler kvinnor som är chefer. Sverige har fler kvinnliga professorer.
            </seg>
            <seg xml:id="i-40c6329b90c8e14f-0">
              Sverige har högre sysselsättning bland invandrare.
            </seg>
            <seg xml:id="i-f1b295d33c004ae8-0">
              Sverige har bättre diskrimineringsskydd än 2006.
            </seg>
            <seg xml:id="i-dea496119627cd6a-0">
              Tryggheten i Sverige har ökat med fler poliser än 2006.
            </seg>
            <seg xml:id="i-64edc07683df18c6-0">
              Hushållens disponibla inkomster har ökat.
            </seg>
            <seg xml:id="i-8b1350afca16ad7c-0">
              Kvaliteten på högre utbildning är bland den bästa i världen.
              När det gäller satsning på forskning är vi bland de bästa i världen.
              På innovation är vi bland de bästa i världen.
            </seg>
            <seg xml:id="i-58c399f237187c01-0">
              Vårt land har bland de mest ambitiösa klimatmålen i världen.
              Koldioxidutsläppen har minskat sedan 2006. Sverige har den mest
              koldioxideffektiva ekonomin i Europeiska unionen.
            </seg>
            <seg xml:id="i-92271e20c58898e4-0">
              Utbyggnadsplanerna för ny järnväg i Sverige har inte varit så
              omfattande sedan 1800-talet.
            </seg>
            <seg xml:id="i-f970a7a1f880445b-0">
              Sammanfattningsvis: Välfärden har byggts ut till historiska nivåer.
              Sysselsättningen har ökat. Skatterna har sänkts. Och allt detta
              har skett i en tid när vi har haft den djupaste ekonomiska krisen
              i Europa på kanske 80 år.
            </seg>
            <seg xml:id="i-456ad4b65eba1441-0">
              Vår politik visar att skattesänkningar inte behöver stå mot välfärdssatsningar.
              Vi har gjort båda delarna. Vi har både sänkt skatter och ökat
              välfärdssatsningarna. Detta hade aldrig – jag säger aldrig – varit
              möjligt med oppositionens politik.
            </seg>
            <seg xml:id="i-e3872edf367982a7-0">
              Allt fler i Sverige har mer kvar i plånboken samtidigt som satsningarna
              på välfärden ökar. Det är vi i Alliansen stolta över. Det betyder
              mer frihet till individen och mer socialt ansvarstagande.
            </seg>
            <seg xml:id="i-f680ad684a1a4c19-0">
              Betyder detta att vi är nöjda? Ack, icke. Vi är inte nöjda. Vi
              ska fortsätta med vårt reformarbete under nästa mandatperiod.
              Vi är inte färdiga. Vi vill mer.
            </seg>
            <seg xml:id="i-26c663765ad51fb1-0">
              Det för mig över till framtiden, fru talman. Nu har vi november.
              Hösten före ett riksdagsval fyller regeringens budget och oppositionspartiernas
              motförslag naturligtvis en särskilt viktig demokratisk funktion.
              Varje parti redovisar sina inkomster och utgifter, inte bara för
              nästföljande år utan för huvuddelen av kommande valperiod, det
              vill säga 2014–2018 i vårt fall.
            </seg>
            <seg xml:id="i-38afc93445674825-0">
              Ett av syftena med denna praxis är att hindra regering och opposition
              från att ställa ut förföriska löften som saknar långsiktig finansiering.
              De fleråriga budgetförslagen skärper kravet på ekonomisk realism
              i partiernas politik och är därmed viktiga för demokratin. Väljare,
              medier, organisationer och andra ges goda demokratiska möjligheter
              att jämföra partiernas politik över större delen av den kommande
              mandatperioden och kan skärskåda hur utgifter och finansiering
              går ihop eller inte går ihop.
            </seg>
            <seg xml:id="i-8fbffbc6ce932f2e-0">
              Det gäller dock inte nu. Det gäller inte Socialdemokraterna denna
              höst och inför valet 2014. Partiet vill slinka undan kontroll
              och skärskådan inför valet. Socialdemokraternas skarpa budgetförslag
              avser enbart 2014. För åren därefter finner man massor av löften
              men inget sammanhållet budgetförslag. Socialdemokraternas beteende
              med hemliga eller obefintliga budgetar framöver är inte olagligt,
              men det försvårar för demokratin och inbjuder till ekonomiskt
              lättsinne.
            </seg>
            <seg xml:id="i-d130b1bc04f37188-0">
              Med sina enbart ettåriga budgetförslag bryter Socialdemokraterna
              på ett unikt sätt mot gällande praxis om att man ska lägga fram
              flerårsbudgetar för större delen av valperioden. Det har man inte
              gjort. Det gör man inte inför detta val, 2014. Detta har inte
              uppmärksammats tillräckligt, enligt min mening. Därför vill jag
              vara något utförlig på denna punkt.
            </seg>
            <seg xml:id="i-4073a95cb5e96e21-0">
              Riksdagens utredningstjänst har på Folkpartiets uppdrag gått
              igenom budgetmotionerna från de partier som har varit i opposition
              från 2001 fram till i dag. Genomgången visar att under denna tid
              har inget oppositionsparti inför ett riksdagsval presenterat en
              budgetmotion med ett så kortsiktigt och dolt perspektiv som Socialdemokraterna
              nu gör inför valet 2014. Man vill uppenbarligen undandra sig demokratins
              krav på öppenhet och redovisning.
            </seg>
            <seg xml:id="i-cc9731c71767b393-0">
              Samtliga oppositionspartier har tidigare valår lagt fram budgetförslag
              som täckt minst de kommande tre åren under valperioden. Så gjorde
              även Socialdemokraterna hösten 2009, inför valet 2010.
            </seg>
            <seg xml:id="i-e3ce598eb31224f6-0">
              Socialdemokraterna säger sig 2014 vilja ta ett första steg med
              en blygsam summa som startfinansiering. Låt mig ge några exempel.
            </seg>
            <seg xml:id="i-dad9a58ad2376745-0">
              Socialdemokraterna vill ha skolplikt till 18 år men avsätter
              blott 10 miljoner kronor. De vill införa treterminssystem på högskolan
              men avsätter blygsamma 30 miljoner kronor 2014.
            </seg>
            <seg xml:id="i-5e2ffaf126f55cb4-0">
              Klyftan i beskattning mellan löntagare och pensionärer ska försvinna,
              men 2014 tas bara ett litet, litet steg. Alla pensionärer som
              tittar på detta tv-program: Notera detta! Det är en oklarhet som
              är gränslös vad gäller beskattningen av pensionärer.
            </seg>
            <seg xml:id="i-9f31a641f6298188-0">
              Socialdemokraterna vill införa en 90-dagarsgaranti för unga arbetslösa
              men tar bara ett första steg 2014, till en kostnad av drygt 5
              miljarder kronor. Vad resterande steg innebär för miljardkostnader
              och om de ska finansieras under mandatperioden döljer man.
            </seg>
            <seg xml:id="i-8701ca8bc81e2772-0">
              Socialdemokraterna vill lägga 110 miljoner kronor 2014 på fler
              utbildningsplatser på förskollärarutbildningen, som ett första
              steg. Men vad som sedan händer under valperioden redovisas inte.
            </seg>
            <seg xml:id="i-6391a37cd192ca93-0">
              Socialdemokraterna avsätter 10 miljoner kronor 2014 för att introducera
              yrkescollege i nya branscher. Om dessa ska sjösättas i praktiken
              krävs det säkert ett hundra gånger så stort belopp.
            </seg>
            <seg xml:id="i-61c4b7aa253e6883-0">
              50 miljoner kronor avsätts 2014 till en försöksverksamhet med
              nyföretagargaranti, men det är oklart hur detta ska fungera under
              den fortsatta valperioden.
            </seg>
            <seg xml:id="i-e0cd68d786d4e401-0">
              Kostnaderna för sjukförsäkring och a-kassa stiger med Socialdemokraternas
              politik efter 2014, dels på grund av högre ersättningsnivåer,
              dels på grund av slopade tidsgränser i sjukförsäkringen.
            </seg>
            <seg xml:id="i-f8d682e5e57c2445-0">
              Hur Socialdemokraterna kommer att formulera kraven på mottagarna
              av sjukersättning och a-kassa, samt de statliga myndigheter som
              administrerar dessa, kan bli en av valrörelsens verkligt heta
              potatisar.
            </seg>
            <seg xml:id="i-4cfc179cc77ea830-0">
              Ja, listan med ofullständigt redovisade satsningar är lång, och
              listan när det gäller bristen på redovisad finansiering är ännu
              längre. Min slutsats är: Om olyckan är framme och Socialdemokraterna
              i regeringsställning skulle hålla vad de lovar skulle skatterna
              eskalera, trappas upp, dramatiskt från den 1 januari 2015, det
              vill säga om drygt ett år. Miljöpartiet och Vänstern, som själva
              har gott om skattehöjarförslag, skulle applådera en sådan upptrappning
              av skatterna.
            </seg>
            <seg xml:id="i-9dbfbbf5e632d44c-0">
              Varför mörkar Socialdemokraterna? Vet de inte svaren? Vill de
              inte redovisa? Så är det uppenbarligen. Men jag säger så här till
              Socialdemokraterna: Redovisa er ekonomiska politik för huvuddelen
              av valperioden och inte bara för 2014!
            </seg>
            <seg xml:id="i-2d8b62ee065c0490-0">
              Det gör de andra partierna. De lyckas med detta. Deras kolumner
              är fulla med siffror, men där ni skulle ha satt siffror står det
              bara: streck, streck, streck. Så är det i kolumn efter kolumn.
              Ni redovisar inte er ekonomiska politik. Demokratins krav på öppenhet
              och redovisning av valperioden gäller även er socialdemokrater.
            </seg>
            <seg xml:id="i-bc2b56ee2db94f40-0">
              Fru talman! Jag beklagar överdraget.
            </seg>
          </u>
          <note type="speaker" xml:id="i-a186594e19909ad7-0">
            Anf. 27 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-5">
            <seg xml:id="i-7a4449b7b9138289-0">
              Fru talman! Jag tänkte faktiskt prata om din politik, Carl B
              Hamilton, i stället för om Socialdemokraternas politik. Det är
              ändå du som står i talarstolen.
            </seg>
            <seg xml:id="i-0b6323e53d819e5b-0">
              Jag tror att både du och jag delar uppfattningen att sociala
              könsroller har betydelse för hur våra liv blir. I dag tar kvinnor
              huvudansvaret för både hem och barn – de lönearbetar också. Det
              leder till att kvinnor får sämre hälsa.
            </seg>
            <seg xml:id="i-1ef5c14ba9eb6321-0">
              Sju av tio sjukskrivna i dag är kvinnor, medan sju av tio i gruppen
              med högst inkomster är män. Ni har prioriterat en politik som
              framför allt har gynnat gruppen med högst inkomster. De har fått
              79 000 kronor i inkomstförstärkningar sedan 2006. Samtidigt har
              sjukskrivna kvinnor fått sänkta ersättningsnivåer och bestämda
              tidsgränser i sjukförsäkringen, det vill säga att ni politiskt
              har bestämt hur länge man får vara sjuk i Sverige. Ni har dessutom
              – det sade du själv, och det sade Anna Kinberg Batra tidigare
              – en syn som bygger på att det behövs incitament, ekonomiska sådana,
              för att man ska bli frisk.
            </seg>
            <seg xml:id="i-19ecdf4da8b1d23a-0">
              Jag vill säga att det är en väldigt tydlig antifeministisk politik.
              Jag skulle vilja höra Carl B Hamiltons förklaring. Varför ska
              man straffa sjuka kvinnor ekonomiskt i er politik? Kvinnor som
              är sjuka, även män, ska betala högre skatt. Man ska sänka deras
              ersättningsnivåer, trots att ni inför valet 2006 lovade att ersättningsnivåerna
              skulle höjas igen när ekonomin så tillät i sjukförsäkringen. Sedan
              dess har sjukförsäkringen gått med överskott år efter år, men
              ni har i stället använt pengarna till att sänka skatter för dem
              som är friska och har ett jobb och framför allt för högavlönade
              män.
            </seg>
          </u>
          <note type="speaker" xml:id="i-91836854d4a237e4-0">
            Anf. 28 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-1">
            <seg xml:id="i-8aabdbc6fcce0dd9-0">
              Herr talman! Jag ska gärna svara på detta.
            </seg>
            <seg xml:id="i-2afe8fdcb2a75fb4-0">
              Vi har diskuterat den här typen av frågor tidigare, och jag tror
              att Ulla Andersson gör ett grundläggande fel. Det är vår syn på
              detta. Felet är att Ulla Andersson bortser ifrån att offentligt
              finansierad välfärd måste skapas. Den skapas genom arbete, företagande
              och investeringar. Därför är det väldigt viktigt att vi har starka
              incitament för att arbeta. Det ska löna sig att arbeta.
            </seg>
            <seg xml:id="i-3e2081b2ab99019d-0">
              Den offentliga sektorn är ju Ulla Anderssons stora intresse,
              snarare än den privata. Hela poängen med en stor del av mitt anförande
              är att de totala intäkterna i stat, kommun och landsting blir
              större om man har fler som arbetar. Det handlar om större skatteintäkter
              genom tillväxt och arbete. Då får man en större skattebas, och
              då fungerar den offentliga sektorn.
            </seg>
            <seg xml:id="i-34671fde97759ab3-0">
              Vilka är det som är överrepresenterade i den offentliga sektorn?
              Jo, det är kvinnor som arbetar där. De har genomgående för låga
              löner; jag håller med om det. Men det är också så att man om man
              ska kunna genomföra de stora transfereringarna, som Ulla Andersson
              vill höja, måste ha en väldigt stark ekonomisk bas för den offentliga
              sektorn. Det bygger ju på att väldigt många arbetar, att de arbetar
              många timmar och att ekonomin har en väldigt solid bas.
            </seg>
            <seg xml:id="i-f04e8615f3540b3a-0">
              Därför tror jag att det när det gäller jämställdhetsfrågan –
              vi kan komma vidare till det – är helt fundamentalt att vi har
              en väl fungerande ekonomisk bas i samhället.
            </seg>
          </u>
          <note type="speaker" xml:id="i-9cd0b3245ea37861-0">
            Anf. 29 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-6">
            <seg xml:id="i-b832d237f21018d4-0">
              Herr talman! Det kanske är en nyhet för Carl B Hamilton, men
              de kvinnor som är sjukskrivna har faktiskt arbetat innan de blev
              sjuka. De har tagit huvudansvar för det obetalda hemarbetet, och
              de har lönearbetat. De slits ut. Med det menar du att de ska straffas
              ekonomiskt.
            </seg>
            <seg xml:id="i-8def4974d4a8e981-0">
              Dessutom har ni dragit ned på arbetsmiljöarbetet. Ni motverkar
              människors möjligheter att vara friska, eftersom arbetsmiljön
              försämras. Det är också så att sjukvården, dit människor ska vända
              sig när de blir sjuka, får mycket mindre resurser än vad ni lägger
              på skattesänkningar. Om jag inte missminner mig är det ungefär
              två hundra gånger mer ni lägger på skattesänkningar än på sjukvården
              i den här budgeten.
            </seg>
            <seg xml:id="i-0f5ef53ccf9d5ed3-0">
              I äldreomsorgen slits kvinnor ut på grund av att det är alltför
              anorektiska organisationer, och så också i sjukvården. Det har
              vi kunnat läsa om nästan varje dag, och i dag kom ju Kommunals
              rapport som visar att en av tre vill sluta jobba i äldreomsorgen
              inom de närmaste åren. Det får liksom konsekvenser när arbetsmiljön
              inte är så bra, och det drabbar väldigt många människor.
            </seg>
            <seg xml:id="i-79a2e8f47edf4fa0-0">
              Vi kan också ha oturen att bli sjuka – vi kan få cancer eller
              råka ut för en bilolycka. Så varför ska Folkpartiets ekonomiska
              politik bygga på att straffa människor ekonomiskt för att de blir
              sjuka? Varför bryter ni det vallöfte ni gav 2006 om att ersättningsnivåerna
              i sjukförsäkringen skulle höjas? Ni ljög i och för sig redan då,
              för ni skrev att det var när sjukförsäkringen går med överskott.
              Det gjorde den även då, och sedan dess har den gått med överskott.
            </seg>
            <seg xml:id="i-217543d18c867e62-0">
              Du säger också att du är överens med mig om att det är för låga
              löner i välfärden. Ja, men då behöver ju välfärden pengar, och
              det ger ni inte. Eller hur? Ni lägger nämligen allting på skattesänkningar.
              Det får konsekvenser. Varför, Carl B Hamilton, ska sjuka kvinnor
              som sliter hårt i sina liv straffas ekonomiskt?
            </seg>
          </u>
          <note type="speaker" xml:id="i-779f2ecc80fc01d2-0">
            Anf. 30 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-2">
            <seg xml:id="i-b4440c5b1d901057-0">
              Herr talman! Välfärden får pengar, och om välfärden ska få mer
              pengar krävs det att skattebasen ökar – att tillväxten blir större
              och mer arbete utförs i ekonomin.
            </seg>
            <seg xml:id="i-31ed9b3751f3c0c3-0">
              Sedan ogillar jag att Ulla Andersson säger att jag ljuger. Vi
              kan ha olika åsikter om olika saker och ting, men jag tycker att
              det är att gå lite väl långt.
            </seg>
            <seg xml:id="i-355eec25a6e5e0e5-0">
              Om arbetsmiljön ska förbättras krävs det pengar, och de pengarna
              kommer genom beskattning. Ju bättre och starkare skattebas man
              har, desto mer pengar kommer in. Sedan vill jag påpeka att utgifterna
              för välfärden, brett definierad, är ungefär 70 miljarder kronor
              högre per år med den här regeringen. Det är 20 000 fler anställda
              i den offentliga välfärden, och då inte minst inom skolan som
              är vårt speciella intresseområde.
            </seg>
            <seg xml:id="i-ca8936f1e2d29130-0">
              Ska vi ha en bättre arbetsmiljö och fler anställda i välfärden
              samt högre inkomster för den offentliga sektorn, genom skatterna,
              ska man alltså rösta på vår politik. Det är nämligen den vägen
              det blir uthålligt större resurstillskott och fler arbetstillfällen
              i den offentliga sektorn. Att gå på Ulla Anderssons linje, att
              utarma skattebaserna genom att inte gynna företagande och arbete
              utan tvärtom försämra incitamenten, kommer ganska snart att straffa
              sig.
            </seg>
          </u>
          <note type="speaker" xml:id="i-b824d069b1fcc892-0">
            Anf. 31 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-10b17051513c23c9-3">
            <seg xml:id="i-138a90f1a591aec8-0">
              Herr talman! Carl B Hamilton kunde ha lurat mig – han lät väldigt
              nöjd med sig själv, i alla fall, och missnöjd med Socialdemokraterna.
              Det var väl vad man kunde få ut av anförandet.
            </seg>
            <seg xml:id="i-e1532c1595399674-0">
              Med en folkpartistisk regering – eller en moderatledd regering
              med Folkpartiet i, ska man väl säga – har dock skolresultaten
              tillåtits sjunka sju år i rad. Med en folkpartist som utbildningsminister
              har vi ett minskat antal högskoleplatser, när det ser omvänt ut
              i världen. Med den här regeringen ser vi satsningar på skolan
              som bara är en tjugondel av det man lägger på den ofinansierade
              skattesänkningen.
            </seg>
            <seg xml:id="i-f4f7a38ae651058c-0">
              Hur det här ska kunna stärka Sveriges konkurrenskraft långsiktigt
              är en gåta för mig, och hur det på något sätt skulle stärka klassiska
              liberala honnörsord som bildning och förkovran får Carl B Hamilton
              gärna förklara.
            </seg>
            <seg xml:id="i-b9b4063041b4ba42-0">
              Sedan menar han att vi inte respekterar budgetreglerna. Det är
              dock precis vad vi gör men ni inte gör när ni år efter år driver
              staten med underskott och fortsätter att lägga fram ofinansierade
              skattesänkningar.
            </seg>
            <seg xml:id="i-30d50a2921460d87-0">
              Carl B Hamilton misstänkte oss också för att vara särskilt vidlyftiga
              eftersom vi inte redovisar all vår politik för flera år framöver.
              Det finns två problem med det sättet att resonera. Det första
              är att vi i just den budget som sannolikt kommer att gå igenom
              här ser just den vidlyftigheten, med ofinansierade skattesänkningar.
              Det andra problemet handlar om framförhållning. Man kan ju undra
              i vilken tidigare budget ni redogjorde för att det skulle komma
              15 miljarder i sänkta skatter i år. Stod det 2011, 2012 eller
              2013?
            </seg>
            <seg xml:id="i-9cfcd8f28b54fcc1-0">
              Sanningen är att det inte ens fanns med i vårpropositionen. När
              vi beslutade om den strax för midsommar fanns inte det beskedet.
              Du kräver alltså besked av Socialdemokraterna många år i förväg,
              men ni kan inte ens leverera ett tremånadersperspektiv på er egen
              politik.
            </seg>
          </u>
          <note type="speaker" xml:id="i-5e493eb80f587608-0">
            Anf. 32 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-3">
            <seg xml:id="i-4aa42f76e6278e37-0">
              Herr talman! Det var många konstigheter där. Låt mig börja med
              det sista.
            </seg>
            <seg xml:id="i-32b935c10886ddcf-0">
              Det som är skillnaden mellan Socialdemokraterna och de andra
              oppositionspartierna, och regeringen, är att ni inte ens försöker
              tala om vad ni ska göra efter 2014. Det finns inga siffror i er
              budget; det finns bara streck. De andra försöker i alla fall siffersätta
              sina budgetalternativ.
            </seg>
            <seg xml:id="i-9f54caca4b4e2631-0">
              Jag tror att alla är medvetna om att framtiden är svår att spå
              och att det inte blir precis de siffror Per Bolund och andra har
              i sina budgetalternativ, men de gör en ansträngning. De försöker
              inte dölja något, utan de visar sina ambitioner. Det gör inte
              ni. Ni mörkar. Det är väldigt svårt för demokratin att fungera
              – för medier och medborgare att följa vad ni vill – om ni ska
              mörka på detta sätt. Jag tycker att det är ovärdigt att Socialdemokraterna
              gör det. Det är inte olagligt, men det är ovärdigt.
            </seg>
            <seg xml:id="i-df0859a0ca5b2f83-0">
              Sedan påstår Fredrik Olovsson att vi driver staten med underskott.
              Låt mig påminna Fredrik Olovsson om att statsskulden ju har minskat
              under den här regeringen. Vi har gått med överskott. Det är ett
              fullständigt felaktigt påstående.
            </seg>
            <seg xml:id="i-b0e802bad36b8d2e-0">
              Sedan säger Fredrik Olovsson att skolresultaten inte har förbättrats,
              som man kan mäta, på sju år. Förlåt, men det är 20 eller möjligen
              27 år, för det är ni som har administrerat och drivit en flumskola
              under 20 år. Det är klart att det tar lite tid att vända den här
              oceanångaren. Men glöm inte att förfallet i den svenska skolan
              började långt tidigare.
            </seg>
            <seg xml:id="i-df21431ace614c9c-0">
              Jag tror inte att det har varit en sådan intensiv reformverksamhet
              och ett sådant resurstillskott till skolan på många decennier
              som det har varit under alliansregeringen.
            </seg>
          </u>
          <note type="speaker" xml:id="i-4b3713a09aabd744-0">
            Anf. 33 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-10b17051513c23c9-4">
            <seg xml:id="i-f253ef54e3a7cc08-0">
              Herr talman! Att skolresultaten skulle ha sjunkit i 25 år är
              inte sant. Så ser det inte ut. Carl B Hamilton får gå tillbaka
              till statistiken och se hur utvecklingen har varit. Resultaten
              har gått upp ibland och gått ned ibland, men de senaste sju åren
              har de bara gått åt fel håll, under just den period som Carl B
              Hamiltons parti har varit ansvarigt på Utbildningsdepartement.
              Alla år under just den perioden har vi sett en försämrad utveckling.
            </seg>
            <seg xml:id="i-dabb98073217d4a2-0">
              Det är naturligtvis lätt att stå här och säga att man har satsat
              en massa resurser om man struntar i att ta hänsyn till viktiga
              saker som löneutvecklingen inom den här sektorn, om man struntar
              i att vi har haft inflation, inte så hög men dock, och att vi
              dessutom har en stor befolkningsökning. Det är alltså fler som
              ska dela på den välfärd som ska produceras. Det är därför vi kan
              se brister.
            </seg>
            <seg xml:id="i-65709a9adfc8c028-0">
              När Anders Borg och Carl B Hamilton har sänkt skatter har kommuner
              och landsting fått höja skatter i stället. Det är framför allt
              tydligt i landstingssektorn där man nu har gått fram med skattehöjningar,
              inte över hela linjen men i väldigt många landsting. Det är en
              indikation på att det skryt som vi får höra från de borgerliga
              partierna inte riktigt stämmer med verkligheten, och alla patienter
              och alla som jobbar i vården känner att det är på det sättet.
            </seg>
            <seg xml:id="i-fa2e1978a9782cc4-0">
              Carl B Hamilton får nog skärpa sin argumentation, vara lite mindre
              nöjd och försöka se de brister som finns i samhället. Det gör
              vi. Vi skjuter till exempel till ett par miljarder kronor för
              att man ska kunna anställa fler i vården, så att man inte behöver
              ha sommarbemanning året runt, vilket man nu riskerar att få i
              allt fler landsting.
            </seg>
            <seg xml:id="i-bb9cd511780ad785-0">
              Till en folkpartist måste man ändå ställa frågan: Hur ska ni
              göra med skolan för att vända resultaten? Är det inte en bra idé
              att, som vi socialdemokrater vill, se till att vi kan minska klassernas
              storlek?
            </seg>
          </u>
          <note type="speaker" xml:id="i-c5b54107b910efc8-0">
            Anf. 34 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-4">
            <seg xml:id="i-8b017aca17a2b824-0">
              Herr talman! Det finns en del indikationer, som också Anna Kinberg
              Batra var inne på, på att det går bättre i skolan. Det är fler
              som söker till lärarutbildningarna. Det är en väsentlig förbättring.
              Vi får sannolikt också ett mycket bättre urval av sökande till
              lärarutbildningarna.
            </seg>
            <seg xml:id="i-eddedf2e1543c5a5-0">
              Det kommer ett resultat av en PISA-undersökning i början av december
              – det ligger inte så långt bort – och då får vi väl se om resultaten
              har stabiliserats eller kanske till och med förbättrats. Det finns
              goda skäl att tro det, men vi får se när vi får resultaten av
              OECD-undersökningen.
            </seg>
            <seg xml:id="i-9bcfe237b1e365b8-0">
              Höjda landstingsskatter, fler i vården – ja, som jag sade är
              det 20 000 fler som arbetar i välfärden nu jämfört med när vi
              2006 tog över efter Socialdemokraterna.
            </seg>
            <seg xml:id="i-2ec2cf5d79177f0f-0">
              Folkpartiet hade sitt landsmöte förra veckan, och där uppmärksammades
              att olika finansieringsmöjligheter finns i olika landsting, alltså
              att skillnaden börjar bli för stor. Det är svårt för landsting
              där man har en vikande befolkningsutveckling och inte särskilt
              stark inkomstutveckling att upprätthålla en sjukvård som är likvärdig
              med den i andra delar av landet. Delvis finns detta problem även
              på skolområdet.
            </seg>
            <seg xml:id="i-a8c30032e9bf0162-0">
              Det finns alltså större regionala skillnader. Vi är beredda att
              vidta åtgärder mot detta, och jag tror att det kräver en ganska
              genomgripande tankeverksamhet hos alla politiska partier i Sverige
              när det gäller hur man vill lösa detta. Vi har observerat detta
              problem. Det var en fråga som diskuterades intensivt på vårt landsmöte.
              Vi är från Folkpartiets sida beredda att gå vidare med åtgärder
              för att stärka sjukvården och även skolan, delvis genom ökade
              statliga insatser, för att få en större likvärdighet vad gäller
              både sjukvården i landets olika delar och skolan.
            </seg>
          </u>
          <note type="speaker" xml:id="i-6837493280626cd5-0">
            Anf. 35 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-3">
            <seg xml:id="i-1a9fd5c3e98b203f-0">
              Herr talman! Det var ett intressant anförande som Carl B Hamilton
              höll här i talarstolen. Det känns som att Carl B Hamilton tittar
              på omvärlden och gör sin omvärldsanalys med ett öga öppet, det
              som ser allting positivt som händer, men blundar hårt med det
              andra ögat, det som möjligtvis ser de problem som skulle kunna
              finnas i samhället.
            </seg>
            <seg xml:id="i-deee436985420118-0">
              Carl B Hamilton berömmer sig och sina regeringsvänner för att
              man sänker skatten, och man sänker inkomstskatten på statlig nivå.
              Men samtidigt blundar Carl B Hamilton med det andra ögat och ser
              inte de breda höjningar av kommunalskatten och landstingsskatten
              som sker runt om i Sverige just nu. I stället för att de som har
              höga inkomster får betala statlig skatt och därmed kan finansiera
              välfärden kommer nu alla att få betala lika mycket men i kommunal
              skatt. Det är alltså en form av skatteväxling som Carl B Hamiltons
              politik har lett till, och det är svårt att se det som någon positiv
              utveckling.
            </seg>
            <seg xml:id="i-57f21404234f383d-0">
              Man berömmer sig också väldigt mycket för att ge ökade resurser
              till massor av olika områden. Det är inte särskilt märkligt, Carl
              B Hamilton, att om man har suttit vid regeringsmakten i åtta år
              – det har varit åtta år av utveckling – blir det mer pengar. Jag
              tror att Carl B Hamilton kan gå tillbaka till i princip vilken
              åttaårsperiod som helst under efterkrigstiden och se att pengarna
              har ökat under det sista året av de åtta jämfört med det första
              året av de åtta. Det intressanta är om pengarna räcker. Där ger
              Carl B Hamilton inga besked över huvud taget. Han blundar med
              sitt andra öga för att också kostnaderna ökar inom välfärden.
              Lönerna stiger, det blir mer som måste bekostas och det blir fler
              människor i Sverige.
            </seg>
            <seg xml:id="i-53803d95fd38a27a-0">
              Den intressanta frågan för oss som inte tillhör Carl B Hamiltons
              parti är: Räcker pengarna? Är det tillräckliga satsningar för
              att samhället ska fungera bra? Jag tror att alla vi som har suttit
              på akuten med sjuka barn i timmar och väntat på att få hjälp kan
              skriva under på att de inte räcker och att alla vi som har stått
              på kalla och blåsiga perronger och väntat på tåg som inte kommit
              eller kommit kraftigt försenade kan skriva under på att de inte
              räcker.
            </seg>
            <seg xml:id="i-d613731f0be8d2b6-0">
              Jag vill fråga Carl B Hamilton: Handen på hjärtat, tycker du
              att till exempel välfärden och kollektivtrafiken är tillräckligt
              bra i det Sverige som du har styrt över i nu sju år?
            </seg>
          </u>
          <note type="speaker" xml:id="i-31c06621c8dd861a-0">
            Anf. 36 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-5">
            <seg xml:id="i-21eaa637384650e5-0">
              Herr talman! Nej, jag tycker inte att kollektivtrafiken är tillräckligt
              bra. Det är därför som vi investerar så kraftigt i järnvägsunderhåll,
              järnvägsutbyggnad och tunnelbaneutbyggnad i Helsingforssområdet.
            </seg>
            <seg xml:id="i-d0a2bff45f26a52c-0">
              Per Bolund sade i ett tidigare replikskifte att vi skär ned resurserna
              till järnvägen. Det är ju en fullständig förvrängning av den förda
              politiken. Det har inte satsats så mycket på järnvägsunderhåll
              i modern tid som vi gör nu. När denna reforminsats började fick
              järnvägen en extra skjuts, en extra stor tilldelning. När den
              extra stora tilldelningen dras ned från den ursprungliga närmast
              fördubblade tilldelningen, ja, då blir det mindre pengar, men
              det är ju från en extremt hög nivå eftersom vi var tvungna att
              öka tilldelningen när vi tog över från Socialdemokraterna och
              Miljöpartiet. Per Bolund ägnar sig åt ett statistiskt tricksande
              som är lite ovärdigt.
            </seg>
            <seg xml:id="i-b331c4240398592a-0">
              Per Bolund frågar: Räcker det? Nej, det är klart att det inte
              räcker, men frågan är hur man skapar resurserna. Det räcker inte
              att stå och säga att det inte räcker, utan man måste också tala
              om hur nya reformer ska finansieras. Då säger jag att arbete,
              investeringar och utbildning – allt detta som gör vi för närvarande
              – ska vi naturligtvis fortsätta med. Det som vi begär mandat för
              nästa mandatperiod är att få fortsätta denna arbetslinje, denna
              kunskapslinje och denna investeringslinje. Rösta på det alternativet
              i stället för på dem som bara vill höja skatterna och döda skattebaserna!
            </seg>
          </u>
          <note type="speaker" xml:id="i-670af3fd49f70998-0">
            Anf. 37 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-4">
            <seg xml:id="i-76554f587e2ed0d5-0">
              Herr talman! Det var ett otroligt märkligt svar, och det tror
              jag att de som lyssnar på debatten också tycker.
            </seg>
            <seg xml:id="i-1750c5e6bc4519e8-0">
              Först anklagar Carl B Hamilton mig för att förvränga och säger
              sedan i nästa mening att det stämmer att man har dragit ned på
              resurserna till underhåll från förra året till i år, så det är
              snarare Carl B Hamilton som står här och förvränger verkligheten.
            </seg>
            <seg xml:id="i-cd17af6c544dea27-0">
              Det är väldigt tråkigt att se att det faktiskt är en miljard
              till drift och underhåll som försvinner från förra året till i
              år, samtidigt som vi vet att man före en tredjedel av de urspårningar
              som har skett har fått varningar om att driften och underhållet
              har varit bristfälliga. Det leder till olyckor och hinder i trafiken.
              Då är vi tillbaka till frågan: Räcker resurserna? Det enkla svaret
              är: Nej, de räcker inte, för vi ser att det är stora problem i
              järnvägstrafiken i Sverige.
            </seg>
            <seg xml:id="i-930a52961668287f-0">
              Frågan om skolan skulle jag vilja återkomma till. Det är samma
              sak där; den svenska skolan har stora problem. Resultaten går
              ned – det har vi hört i en tidigare debatt – och läsförståelsen
              och matematikkunskaperna försämras jämfört med andra länder.
            </seg>
            <seg xml:id="i-369c87633d083ee0-0">
              Så mycket som 25 procent av barnen i svensk skola säger att de
              varje vecka har huvudvärk, och 15 procent säger att de varje vecka
              har ont i magen. Det är en arbetsmiljö i skolan som inte är acceptabel.
            </seg>
            <seg xml:id="i-e4a02d13925ff422-0">
              Vad är regeringens svar på detta, regeringens prioriteringar?
              Politik handlar trots allt om prioriteringar. Jo, det är att 2
              ½ procent av reformutrymmet i årets budget satsas på skolan medan
              en bra bit över 60 procent satsas på att sänka den statliga inkomstskatten
              – men inte den kommunala, för den höjs i stället.
            </seg>
            <seg xml:id="i-c0b91401bdccbfb6-0">
              Miljöpartiet prioriterar annorlunda. Vi satsar mer pengar på
              drift och underhåll av järnvägen för att vi ser att behoven är
              så stora. Vi vill att tågen ska komma i tid.
            </seg>
            <seg xml:id="i-401f2c38c207e0f5-0">
              Vi satsar en femtedel av våra ekonomiska resurser i budgeten
              på skolan just för att vi ser att behoven är så stora. Vi behöver
              göra stora reformer och satsningar för att barnen ska ha rimlig
              arbetsmiljö och för att skolresultaten ska stiga.
            </seg>
            <seg xml:id="i-896e3b4636979ade-0">
              Det handlar om över 30 miljarder de kommande åren som Miljöpartiet
              satsar utöver regeringen.
            </seg>
            <seg xml:id="i-27b14894e9040c69-0">
              Det är genom de prioriteringar vi gör i budgeten som vi visar
              vad vi vill åstadkomma i samhället. Här är svaret tydligt från
              Carl B Hamilton. Ni vill sänka skatten. Vi vill göra satsningar
              på skola och fungerande järnväg.
            </seg>
          </u>
          <note type="speaker" xml:id="i-c54887c2ffe0a666-0">
            Anf. 38 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-6">
            <seg xml:id="i-d78ebba2e65d9d5c-0">
              Herr talman! Jag tycker att diskussionen om järnvägen som Per
              Bolund för, liksom hans inlägg, har spårat ur. Haha!
            </seg>
            <seg xml:id="i-4dd5fe8f5593749e-0">
              Alliansregeringen tog över en investeringsbudget som var på en
              viss nivå. Sedan fördubblade vi denna nivå för järnvägar och järnvägsunderhåll.
              Det första året, eller kanske de två första åren, blev det inte
              bara en fördubbling utan en tre- och fyrdubbling för att det fanns
              ett uppdämt behov.
            </seg>
            <seg xml:id="i-0eae294c6bbe25ce-0">
              När vi går ned från denna extremt höga tre- eller fyrdubblade
              nivå till den fördubblade nivån är det en minskning; det är riktigt.
              Men den långsiktiga ökningen är en mer än fördubblad satsning
              på järnvägar och järnvägsunderhåll.
            </seg>
            <seg xml:id="i-c0257f0fd54ed363-0">
              Det har inte gjorts en sådan stor och uthållig satsning på järnvägsbyggande
              och järnvägsunderhåll sedan 1800-talet. Det är det som denna regering
              står för.
            </seg>
          </u>
          <note type="speaker" xml:id="i-cb09af0fb9e88f78-0">
            Anf. 39 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-5">
            <seg xml:id="i-034f4000a8b1e331-0">
              Herr talman! Carl B Hamilton har tidigare avkrävt Sverigedemokraterna
              inte bara att vi ska redovisa hur vår budget ser ut för andra,
              tredje och fjärde året utan att vi även mer långsiktigt i vår
              budget ensidigt ska redovisa de positiva ekonomiska och finansiella
              effekterna av den utomeuropeiska invandringen till Sverige.
            </seg>
            <seg xml:id="i-41c0c17a7c272971-0">
              I den stora invandringskommunen Malmö finansieras en tredjedel
              av ekonomin via utjämningssystemet. Det ser ungefär likadant ut
              i Göteborg, Eskilstuna, Södertälje, Botkyrka och många andra stora
              invandringskommuner.
            </seg>
            <seg xml:id="i-a6bb81e2fc28bc71-0">
              Den kommunala utjämningen var från början tänkt som ett stöd
              för de kommuner som drabbades av urbaniseringen i Sverige. Utflyttningskommuner,
              glesbygd, Norrlands inland och liknande skulle kompenseras. Faktum
              är dock att det i dag i huvudsak går till invandringsrelaterade
              kostnader i andra kommuner. Så ser det ut.
            </seg>
            <seg xml:id="i-59f3d9b1900882a7-0">
              När Carl B Hamilton avkräver oss denna redovisning av de långsiktiga
              positiva ekonomiska effekterna av den utomeuropeiska invandringen
              förmodar jag att han vet att det ger positiva ekonomiska effekter.
            </seg>
            <seg xml:id="i-cc656c336b423e82-0">
              Jag har letat och inte hittat det, men Carl B Hamilton kanske
              kan upplysa mig. Hur ser siffran ut? Hur mycket tjänar Sverige
              långsiktigt på den utomeuropeiska invandringen?
            </seg>
          </u>
          <note type="speaker" xml:id="i-ddb79b7bb5944b7a-0">
            Anf. 40 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-7">
            <seg xml:id="i-661836dfb42fb382-0">
              Herr talman! Vi har som sagt debatterat detta tidigare, och vad
              jag har påpekat är att ni i era budgetkalkyler tar upp de otvetydiga
              kostnaderna för de människor som kommer till gränsen och ska få
              mat och logi, lära sig svenska, utbildas och ges eventuell hälsovård.
              Det är klart att det medför en massa kostnader.
            </seg>
            <seg xml:id="i-8512762136ab4935-0">
              Ser man över ett längre perspektiv kommer dock dessa ofta unga
              människor så småningom i arbete – även om det tar alldeles för
              lång tid – och bidrar till bnp och skatteintäkter. Kommer man
              hit när man är 20–25 år har man mer än 40 år kvar av sitt arbetsliv.
            </seg>
            <seg xml:id="i-3c8da90a743b8d47-0">
              Sverige är en invandrarnation. Det är inget nytt. Den utomeuropeiska
              invandringen har också funnits tidigare. Vi fick hit människor
              från Chile, Argentina och övriga Sydamerika när det var militärdiktaturer
              där. Men i huvudsak har vi haft invandring från Europa.
            </seg>
            <seg xml:id="i-0ca739109f2891f3-0">
              Vi måste ta med det där andra, för annars hamnar vi i en konstig
              situation. Det är som att säga: Vi ska inte ha barn, för de kostar
              mycket.
            </seg>
            <seg xml:id="i-ab4a344b99200bac-0">
              Ja, barn kostar mycket fram tills de är 18–20 år. Men eftersom
              vi har en positiv ekonomisk utveckling och plus är större än minus
              går i stort sett varje människa i Sverige på plus räknat på hela
              livet. Det är dock en jättekonstig kalkyl att hålla på med.
            </seg>
            <seg xml:id="i-ffd7f0f9f1a8d486-0">
              Jag har en kort motfråga till Sven-Olof Sällström. Vad tycker
              du att vi ska göra på Arlanda eller i färjeläget i Trelleborg
              när det kommer människor från Afghanistan och Syrien? Ska vi vända
              flygplanet eller färjan?
            </seg>
          </u>
          <note type="speaker" xml:id="i-c53e85a511dd07f9-0">
            Anf. 41 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-6">
            <seg xml:id="i-ac36e4390d4a115e-0">
              Herr talman! Jag letade efter dessa positiva effekter eftersom
              jag tänkte att det måste finnas någon undersökning, men jag hittade
              dem inte. Det jag däremot hittade var motsatsen. Det kan man läsa
              om i regeringens egna utredningar och rapporter.
            </seg>
            <seg xml:id="i-65fc69ca782b5356-0">
              Läser vi i Långtidsutredningen om övriga världen utanför Europa
              står det att sysselsättningsgraden sakta men säkert ökar ju längre
              man har varit i landet, och vi kan väl vara överens om att förutsättningen
              för att det ska vara lönsamt är att man kommer i arbete.
            </seg>
            <seg xml:id="i-2e264e1ea66c8031-0">
              När man har varit i landet 10–19 år har vi en sysselsättningsgrad
              på den utomeuropeiska invandringen på 58,9 procent. Vid över 20
              års vistelsetid i Sverige har vi, enligt Långtidsutredningen,
              en sysselsättningsgrad på 70,9 procent. Det är väl bra.
            </seg>
            <seg xml:id="i-6649a808391e17b2-0">
              Jan Ekberg har i sin rapport från 2009, Invandringen och de offentliga
              finanserna , tagit hänsyn till den positiva demografiska situationen
              för den utomeuropeiska invandringen vad gäller till exempel få
              äldre. Här står dock något mycket intressant: För att nå ett nolläge
              där ingen omfördelning sker måste andelen förvärvsarbetande bland
              utrikes födda vara 72 procent.
            </seg>
            <seg xml:id="i-b5c65b0022ac41a8-0">
              Men inte ens när man har varit längre än 20 år i landet når man
              upp i detta.
            </seg>
            <seg xml:id="i-8b8043e758722d96-0">
              Visserligen sade ni nyss i talarstolen att arbetslösheten bland
              utrikes födda ökar, men säg att ni skulle lyckas att komma upp
              till 72 procent för dem med över 20 år i Sverige. Då är det fortfarande
              19 år där man inte betalar sina egna kostnader.
            </seg>
            <seg xml:id="i-89fa52740a0e8742-0">
              Förklara gärna hur du räknar, Carl B Hamilton, för jag förstår
              inte.
            </seg>
          </u>
          <note type="speaker" xml:id="i-61297d34335418a2-0">
            Anf. 42 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-2def354b44916f7b-8">
            <seg xml:id="i-8e46629900ff2cc9-0">
              Herr talman! Den senaste undersökning som jag kommer ihåg där
              man tittade på detta gällde flyktingarna från Balkan. Den visade
              att det har gått bra för dessa invandrare, framför allt för deras
              barn. De har ofta studerat mer och har bättre inkomster än svenskar.
              Det kanske sticker i ögonen på Sven-Olof Sällström.
            </seg>
            <seg xml:id="i-d3d8bab7cede5ead-0">
              Det finns ett grundproblem med er politik, och alla som hör Sverigedemokraterna
              måste ställa sig frågan: Vad tycker jag ska ske med människor
              som kommer från Afghanistan eller Syrien eller någon annanstans
              ifrån?
            </seg>
            <seg xml:id="i-e8bace698bf8f081-0">
              Ska vi när de kommer till Arlanda säga att de får ta ett flyg
              tillbaka till Afghanistan eller Syrien eller var de nu kommer
              ifrån?
            </seg>
            <seg xml:id="i-01b149e5e5a377e1-0">
              Vad ska vi göra med dem som står vid färjeläget i Ystad eller
              Trelleborg? Ska vi säga: Nej, du får stanna på färjan. Du får
              inte kliva av här.
            </seg>
            <seg xml:id="i-6da686e5caf73033-0">
              Hur ska denna politik, där människor förvägras att komma hit,
              se ut i praktiken? Ska ni vända färjorna? Ska ni vända flygplanen?
              Hur ska ni göra? Det är en hjärtlöshet som inte många svenskar
              ställer upp på, tror jag. Jag ska hålla mig lugn här och säger
              bara: Jag tycker att det är vämjeligt.
            </seg>
          </u>
          <note type="speaker" xml:id="i-82103f90cb10e982-0">
            Anf. 43 PER ÅSLING (C):
          </note>
          <u who="per_asling_f81bf3" xml:id="i-a84a47f00f9a18c5-0">
            <seg xml:id="i-d12f8351dda55f14-0">
              Herr talman! Ett lands välstånd avgörs av dess förmåga att skapa
              förutsättningar för fler jobb, ökade inkomster och därmed ökade
              skatteintäkter för att finansiera den gemensamma välfärden.
            </seg>
            <seg xml:id="i-da9ef7dd56dc3314-0">
              Det är utgångspunkten för Centerpartiet i den ekonomiska politiken.
              Vår huvuduppgift är att skapa förutsättningar för fler jobb. Det
              kan bara ske genom växande företag i hela landet, och det måste
              ske genom en miljömässigt hållbar tillväxt.
            </seg>
            <seg xml:id="i-299f163df3498182-0">
              Trots de senaste årens internationella ekonomiska oro har Sverige
              stått starkt och är i dag Europas kanske starkaste ekonomi. När
              andra länder dignar under en skuldbörda som hotar den globala
              återhämtningen har Sverige ordnade och starka statsfinanser. Hushållen
              har under sju års alliansstyre fått förbättrad ekonomi genom sänkta
              skatter på arbete och pensioner. Företagen har sett lättnader
              i regelkrånglet och lägre skatter.
            </seg>
            <seg xml:id="i-dcbea9ea4067ad34-0">
              Tillsammans har reformerna inneburit att sysselsättningen har
              ökat påtagligt trots en global och europeisk finanskris. Vi står
              starka inför framtiden.
            </seg>
            <seg xml:id="i-9c4cf11ad9f1e146-0">
              Herr talman! Det budgetförslag som vi debatterar i dag är en
              helhet. Det är en avvägning mellan nödvändigt ansvar för fortsatt
              stabila offentliga finanser och lika nödvändiga framåtsyftande
              satsningar för ökad tillväxt och sysselsättning.
            </seg>
            <seg xml:id="i-f5291d12f31f72d4-0">
              Tillsammans har allianspartierna nu presenterat åtta gemensamma
              budgetar. De bygger på en samlad vision för Sverige – ett Sverige
              som står starkt i dag och som är rustat för att möta framtida
              utmaningar genom satsningar på utbildning, välfärd, företagsamhet
              och grön tillväxt.
            </seg>
            <seg xml:id="i-238f1ed42d343de0-0">
              De satsningar som nu föreslås är ett resultat av reformer som
              lagt grunden för en uthållig tillväxt genom bättre villkor för
              Sveriges jobbskapare, företagsamhet och entreprenörskap.
            </seg>
            <seg xml:id="i-904a2f0020382ec0-0">
              Jobben kommer inte genom skattechocker. De kommer inte genom
              massiva arbetsmarknadsåtgärder. Och de kommer inte genom återanvändning
              av verkningslösa reformer. De kommer genom bättre villkor för
              dem som vill anställa.
            </seg>
            <seg xml:id="i-777cfb06363a5217-0">
              Företagen lägger grunden för de välfärdssatsningar som måste
              göras. De kommande decennierna kommer en åldrande befolkning att
              leda till ökade välfärdskostnader. Detta är utmaningar som måste
              klaras, och då måste skatteintäkterna öka. Om vi inte gör det
              genom fler jobb i fler välmående företag återstår bara att höja
              skatterna. Men det har en kostnad.
            </seg>
            <seg xml:id="i-25f2299c64ea4ace-0">
              Hälften av de offentliga inkomsterna är inkomstskatt och sociala
              avgifter. Båda är mycket känsliga för andelen av befolkningen
              som arbetar. Att då höja skatterna på arbete är att beträda en
              farlig väg mot lägre sysselsättning och färre jobb. Det är att
              riskera en negativ spiral med höjda skatter och färre sysselsatta.
            </seg>
            <seg xml:id="i-ee705f50ff63089d-0">
              Herr talman! I en globaliserad värld måste företagen vara konkurrenskraftiga
              för att växa och skapa nya jobb. Det förutsätter en internationellt
              anpassad skattesituation med sänkta arbetsgivaravgifter och egenavgifter.
            </seg>
            <seg xml:id="i-2190ef541bd1c121-0">
              I ett Sverige där hela landet ska leva kan inte skattechocken
              slå hårdast mot landsbygden. Det är tyvärr resultatet av oppositionens
              politik.
            </seg>
            <seg xml:id="i-4a9c1e6181d3e24f-0">
              Herr talman! Trots den värsta ekonomiska krisen i världen sedan
              1930-talets depression har skatteintäkterna, i löpande priser,
              ökat kraftigt, med över 140 miljarder. Kommunernas intäkter har
              ökat med över 130 miljarder, även det i löpande priser. Den offentliga
              konsumtionen har ökat. Allt detta är möjligt på grund av en ansvarsfull
              ekonomisk politik som fokuserar på jobb, företagande och tillväxt
              i hela landet.
            </seg>
            <seg xml:id="i-ae4c41d8dcfa0f79-0">
              Budgeten för nästa år är en budget för jobb. Centerpartiet har
              fokus på jobbskaparlinjen. Vi sänker arbetsgivaravgifterna för
              ungdomar ytterligare. Vi sänker egenavgifterna för företagare.
              Vi inför ett investeringsavdrag för att underlätta uppbyggnad
              av små företag. Vi inför ett system med mikroproduktion av el
              så att alla kan bli sina egna elproducenter. Vi skjuter till närmare
              5 miljarder mer till landsbygdsprogrammet, jämfört med utgångspunkten
              från EU. Vi stärker lärlingsutbildningen. Vi satsar resurser för
              att nå en giftfri vardag. Allt detta är exempel på reformer för
              en grön tillväxt i hela landet.
            </seg>
            <seg xml:id="i-a8b40bab4e06e063-0">
              Herr talman! Sveriges tillväxt är summan av alla regioners tillväxt.
              Grunden för tillväxt är likvärdiga förutsättningar. Vi behöver
              en klok tillväxtpolitik för hela landet. Det finns ingen motsättning
              mellan stad och landsbygd. Båda behövs för Sveriges tillväxt.
              Utmaningarna är stora. Den demografiska utmaningen är större i
              de glesare delarna av landet, där avfolkning ofta leder till att
              det snabbare blir en åldrad befolkning.
            </seg>
            <seg xml:id="i-efe2315e3dafecf6-0">
              På många håll har vi en låg utbildningsnivå som innebär både
              svårigheter att finna jobb och att företagen har svårare att hitta
              kompetent arbetskraft.
            </seg>
            <seg xml:id="i-268ce2ae2cc857f7-0">
              Företagen dras på många håll i landet med strukturella nackdelar
              i form av långa avstånd och en svag hemmamarknad. Brister i infrastruktur,
              både fysisk och digital, försämrar konkurrenskraften.
            </seg>
            <seg xml:id="i-c9012b3d1852882b-0">
              Landsbygden behöver inte räddas. Landsbygden behöver samma förutsättningar
              som städerna. Centerpartiet tar fasta på nämnda utmaningar. Vi
              har också ett ramverk att följa och ansvar för att hålla kostnaderna
              under kontroll. Därmed inte sagt att vi inte kan göra mer.
            </seg>
            <seg xml:id="i-399423d37d8b900e-0">
              Inte minst infrastrukturen är ett område som måste få mer uppmärksamhet
              framöver. Den svenska infrastrukturskulden är mycket stor. Den
              är ett resultat av decenniers underinvesteringar, och det finns
              ett stort behov av kreativa lösningar för att sätta fart på investeringarna.
              En möjlighet som Centerpartiet lyfter fram är att se till privata
              finansieringsmöjligheter i offentlig-privat samverkan.
            </seg>
            <seg xml:id="i-24ae6a952b024500-0">
              Herr talman! I dag står en samlad alliansbudget mot fyra splittrade
              alternativa förslag. En uttalad vilja att ta ansvar för landet
              står mot fyra olika idéer om vad som borde göras. En samlad budget
              står mot oppositionens vilja att till varje pris vinna kortsiktiga
              segrar.
            </seg>
            <seg xml:id="i-053d6eb144fd3363-0">
              En budget är en odelbar helhet där förslagen ska samspela med
              varandra och måste vara i samklang med tidigare lagda budgetar.
              Allt annat skapar inte bara ekonomisk osäkerhet utan också en
              skadlig ryckighet i den ekonomiska politiken och ökad osäkerhet
              om vart den ekonomiska politiken är på väg.
            </seg>
            <seg xml:id="i-6a416cf3da011549-0">
              Därför är det allvarligt att oppositionen nu enats om att rucka
              på det finanspolitiska ramverket och att de till varje pris vill
              vinna en seger även om det går ut över helheten och även om det
              skadar tilltron till svensk ekonomi. Jag hoppas att man i den
              kommande budgetbehandlingen har tagit lärdom av debatten och besinnar
              sig, så att vi slipper se upprepningar av detta spektakel.
            </seg>
            <seg xml:id="i-ce85f86446895ed5-0">
              I stället borde debatten handla om helheter och vad vi vill med
              Sverige. Alternativen är klara.
            </seg>
            <seg xml:id="i-3ac692b8c18968e1-0">
              I dag står konkurrenskraftiga villkor för landets småföretag
              mot en skattechock för dem som anställer. Ekonomiska lättnader
              för hushållen, som också håller uppe konsumtionen, står mot höga
              skatter på vanliga inkomster.
            </seg>
            <seg xml:id="i-7e8a0faaee92eb0e-0">
              Herr talman! Avslutningsvis: Alliansregeringen har klarat Sverige
              genom fem tuffa år, genom en europeisk och global finanskris som
              ännu inte är löst. När andra länder har sett vikande sysselsättning
              och neddragningar i välfärden har vi sett fler i jobb och framåtsyftande
              satsningar. Vi har visat att vi förmår det andra bara kan tala
              om. Vi tar ansvar för Sveriges välstånd.
            </seg>
          </u>
          <note type="speaker" xml:id="i-75e4a6066e7f4b4b-0">
            Anf. 44 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-5">
            <seg xml:id="i-528fa4cee947f5f8-0">
              Herr talman! Jag välkomnar Per Åslings engagemang för företagande.
              Det är ett engagemang som jag delar. Jag kan konstatera att vi
              föreslår mer förstärkningar för de små och medelstora företagen
              än vad regeringen föreslår i sin budget, så jag hoppas att Per
              Åsling kommer att verka för starkare satsningar på just småföretagande
              i kommande budgetar.
            </seg>
            <seg xml:id="i-13ba25ac9397d31f-0">
              Jag vill komma till ett område som inte var särskilt framträdande
              i Per Åslings anförande. Det handlar om klimatet, där vi nu har
              en klimatförhandling i Warszawa som pågår och som tyvärr verkar
              gå väldigt trögt. Vi känner också till många av de orsaker som
              ligger bakom att det inte kommer fram internationella klimatavtal,
              nämligen misstroendet mellan de fattiga länderna och de rika länderna
              i världen.
            </seg>
            <seg xml:id="i-44d53218de8d3846-0">
              I Köpenhamn för nu snart fyra år sedan utlovade Fredrik Reinfeldt
              tillsammans med de andra ledarna för de rika länderna 100 miljarder
              US-dollar varje år i klimatfinansiering till de fattiga länderna.
              De skrev under på det i Köpenhamnsprotokollet. Det var grundläggande
              för att man skulle kunna gå vidare med förhandlingen.
            </seg>
            <seg xml:id="i-56dce585fa7584eb-0">
              Då är det intressant att se hur man har följt upp löftet. Om
              man skriver under på ett löfte är det rimligt att tänka sig att
              man också ser till att pengarna kommer fram och levereras, till
              exempel i budgeten.
            </seg>
            <seg xml:id="i-bfe85cdb0db9095b-0">
              Vår andel av dessa 100 miljarder dollar motsvarar ungefär 2 miljarder
              kronor varje år, som behövs för att finansiera klimatinsatser
              i syd, till exempel hjälpa dem i Filippinerna som har drabbats
              av orkanen Haiyan att bygga upp sitt samhälle, att rusta det mot
              kommande stormar, som vi vet kommer att öka på grund av klimatförändringarna,
              och också att bygga upp en hållbar ekonomi.
            </seg>
            <seg xml:id="i-82023720a3aca1ab-0">
              Regeringens satsning – om man nu ska kalla det så – i budgeten
              på klimatfinansiering ligger på 250 miljoner kronor. Det anslaget
              har halverats två år i rad och tas nästan helt och hållet från
              biståndet. Samtidigt har Centerpartiets stämma slagit fast att
              klimatfinansieringen ska vara additionell, det vill säga inte
              tas från biståndet. Men nu står man här och presenterar en budget
              där man gör precis det.
            </seg>
            <seg xml:id="i-898c0ea7ee9e8321-0">
              Hur kan du, Per Åsling, försvara att ni lägger fram en budget
              som går precis på tvärs mot vad Centerpartiets stämma har slagit
              fast?
            </seg>
          </u>
          <note type="speaker" xml:id="i-6e1e4189a605325f-0">
            Anf. 45 PER ÅSLING (C) replik:
          </note>
          <u who="per_asling_f81bf3" xml:id="i-a84a47f00f9a18c5-1">
            <seg xml:id="i-69056f98a1ac2107-0">
              Herr talman! Jag tycker att det är bra att du lyfter klimatfrågan.
              Den är mycket central för vår framtida utveckling, eftersom det
              ekonomiska välståndet bygger på att vi klarar klimat- och miljöutmaningen.
              Vi har också haft stort fokus på det i den här budgeten.
            </seg>
            <seg xml:id="i-b8840d018d95308a-0">
              Vi har fokus på att få fler människor i arbete för att därmed
              stärka möjligheten att investera mer i välstånd, vilket vi har
              gjort under alla år, och att investera mer i infrastruktur, vilket
              vi också har gjort på historiska nivåer och nu gör med en fördubbling
              i nuvarande plan i förhållande till den som du, Per Bolund, var
              med och roddade fram när du var politiskt sakkunnig på Näringsdepartementet.
              Vi gör de investeringarna för att bygga Sverige starkt, för att
              därmed också kunna ta ett större ansvar för vår omvärld.
            </seg>
            <seg xml:id="i-3a9eaf21e21a1c92-0">
              Summan av kardemumman beträffande vad vi har gjort under regeringstiden
              sedan 2006 är att vi tack vare den offensiva ekonomiska politiken
              har frigjort resurser som har satsats på att bygga Sverige starkt.
              Från Centerpartiets sida vill vi gå vidare. Du relaterade till
              den stämma som vi hade i Karlstad. Ja, det är Centerpartiets linje:
              Vi vill satsa än mer på det internationella biståndsarbetet och
              bygga upp en starkare värld på så sätt.
            </seg>
          </u>
          <note type="speaker" xml:id="i-8cce99ba81080ff1-0">
            Anf. 46 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-6">
            <seg xml:id="i-cfd418862913f656-0">
              Herr talman! Det var ett intressant svar från Per Åsling. Det
              var först under de sista sekunderna som han kom in på den sakfråga
              som jag hade frågat om.
            </seg>
            <seg xml:id="i-c4a52d758a5e8f85-0">
              Jag tycker att det är bra att Per Åsling lyfter fram vikten av
              ekonomiskt välstånd. Jag tror att man klarar det allra bäst på
              lång sikt genom att skapa ett ekonomiskt välstånd globalt och
              se till att lyfta de fattiga delarna av världen så att också de
              får en del av välståndet.
            </seg>
            <seg xml:id="i-d20f6344b4d76750-0">
              Jag vill se en internationell ekonomi där vi handlar över landsgränserna
              och också ser till att hela världen kan vara med och bygga ett
              välstånd, inte bara vi i Sverige. Jag tror också att det är det
              som gynnar Sverige och Sveriges ekonomi bäst på lång sikt.
            </seg>
            <seg xml:id="i-6ec5fdcfd550b030-0">
              Då bekymrar det mig att regeringen inte gör det som man har utlovat.
              Man skrev under på vackra protokoll i Köpenhamnsöverenskommelsen
              för fyra år sedan. Men i de klimatförhandlingar som pågår nu och
              i tidigare klimatförhandlingar har man kommit till bordet och
              sagt: Nej, vi sade i Köpenhamn att vi skulle leverera pengar,
              men det gör vi inte, för vi har inte de pengarna i vår budget
              – vi har inte finansieringen klar.
            </seg>
            <seg xml:id="i-ce36ac61a675ac8f-0">
              Det vore intressant att höra hur Per Åsling ser på möjligheterna
              att få igenom ett bindande avtal för att få minskande klimatutsläpp
              om man inte ens kan leverera det man redan har lovat i tidigare
              förhandlingar och överenskommelser.
            </seg>
            <seg xml:id="i-a786b455fc172fd2-0">
              Beträffande hur mycket man satsar på klimatet: Det räcker inte
              med att säga att man tycker att klimatet är viktigt, utan man
              måste också visa det genom att prioritera hur man gör. 1 procent
              av det utrymme som fanns för reformer i årets budget, som regeringen
              har lagt, har ni använt för någon typ av klimatsatsningar. För
              mig är det inte ett rimligt svar på de utmaningar som vi står
              inför.
            </seg>
            <seg xml:id="i-70294982daec43c2-0">
              Miljöpartiet har gjort en helt annan prioritering. Vi satsar
              mer än en fjärdedel av våra resurser på just klimatinsatser eftersom
              vi ser att det är så viktigt för att skapa arbete i Sverige och
              för att vi ska ta vårt ansvar, inte minst för att få till en internationell
              klimatöverenskommelse.
            </seg>
            <seg xml:id="i-93d6f5b5f8c5397e-0">
              Jag återkommer till frågan: Hur ska ni kunna få ett avtal på
              plats om ni inte ens levererar de pengar som ni faktiskt utlovade
              från Sverige i Köpenhamn 2009?
            </seg>
          </u>
          <note type="speaker" xml:id="i-f4ec3257ce13c59f-0">
            Anf. 47 PER ÅSLING (C) replik:
          </note>
          <u who="per_asling_f81bf3" xml:id="i-a84a47f00f9a18c5-2">
            <seg xml:id="i-9bbb77f24f102669-0">
              Herr talman! Tack för det, Per Bolund! Konklusionen av vad jag
              sade tidigare är att politik hänger ihop. Det är viktigt att vi
              då ser till att på en rad områden göra vad vi kan från svensk
              sida för att stärka klimatarbetet.
            </seg>
            <seg xml:id="i-8d808579b2bf9e4a-0">
              Vi är väldigt pådrivande från både Centerpartiets och regeringens
              sida. Det är ingen tillfällighet att Lena Ek spelar en central
              roll i Warszawa nu. Det innebär kredit för hennes starka engagemang
              i klimatfrågan. Vi har drivit på när det gäller mål för Sveriges
              del och i Europa. EU 2020 innebär ju att vi nu har fått med oss
              de europeiska länderna på att höja ribban och öka ambitionsnivån.
              Det är viktigt att vi kommer längre.
            </seg>
            <seg xml:id="i-ddbd75aa51213888-0">
              Från Centerpartiets sida har vi sagt att vi gärna vill höja ambitionsnivån
              när det gäller de långsiktiga målen för minskning av utsläpp av
              koldioxid och växthusgaser. Det finns ett ställningstagande i
              EU som gäller 20 procent, och vi tycker att man ska öka till 30
              procent för att på så sätt sätta ytterligare press på andra europeiska
              länder och även globalt. Ska vi klara klimatmålen är det ju ett
              arbete som vi måste klara av att göra genom globala överenskommelser.
            </seg>
            <seg xml:id="i-ad16e6396fd5fc2c-0">
              Avslutningsvis: Det är ambitiösa mål som vi i Sverige har satt
              för till exempel energiomställning, och vi ser nu att det satsas
              mer på förnybar, klimatsmart, miljövänlig produktion än någonsin
              tidigare. Vindkraften har ökat från drygt en terawattimme när
              vi tillträdde till förmodligen nio terawattimmar när resultatet
              för det här året summeras. Det är klimatpolitik!
            </seg>
          </u>
          <note type="speaker" xml:id="i-77a55f095cc423e6-0">
            Anf. 48 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-7">
            <seg xml:id="i-0e6123a10511e9c4-0">
              Herr talman! Jag tänkte börja med att tala om för Per Åsling
              att skatter är ett sätt att finansiera våra gemensamma behov,
              som vård, skola och omsorg och investeringar i järnväg. Det är
              mycket effektivt att göra offentliga investeringar för att skapa
              jobb. Det handlar om hur man ser på samhället och vilken samhällsutveckling
              som man vill ha.
            </seg>
            <seg xml:id="i-75a3873c0cd20dec-0">
              Vi i Vänsterpartiet väljer att lägga 3 miljarder på fler anställda
              i äldreomsorgen. Vi tycker att det verkligen behövs. Personalen
              ska inte behöva springa in och ut, och äldre ska inte behöva lämnas
              ensamma. Det är en stor brist på arbetskamrater i äldreomsorgen.
            </seg>
            <seg xml:id="i-ffae8166d4f8abb2-0">
              Vi lägger pengar på utbildning och kompetensutveckling av redan
              befintligt anställda. Vi lägger pengar på att unga nyutbildade
              undersköterskor ska få möjlighet att komma in och jobba i äldreomsorgen.
              Vi lägger pengar på ett matlyft i äldreomsorgen. Vi lägger pengar
              på att sänka avgiften så att äldre inte ska behöva avstå hemtjänst
              för att avgifterna är så höga. Vi lägger pengar på en bättre arbetsmiljö.
            </seg>
            <seg xml:id="i-b7f2ef402a4dff7a-0">
              Centerpartiet tillsammans med högerpartierna väljer i stället
              att lägga 250 gånger mer på skattesänkningar än på äldreomsorgen.
              Äldreomsorgen får 60 miljoner, och skattesänkningarna i denna
              budget är 15 miljarder.
            </seg>
            <seg xml:id="i-e52a026d06fc24a1-0">
              Vänsterpartiet lägger 3 miljarder på att anställa fler. Det är
              exakt samma summa som ni lägger på att göra skattesänkningar för
              rika och välbeställda män.
            </seg>
            <seg xml:id="i-5584a8770a811049-0">
              I dag presenterade Kommunal sin rapport om läget i äldreomsorgen.
              Den visar att många av dem som arbetar där i dag funderar på att
              sluta. Den visar på en stor brist på personal inom äldreomsorgen
              inom de närmaste åren. Ni lämnar den frågan helt därhän.
            </seg>
            <seg xml:id="i-0d9c344367426e33-0">
              Varför, Per Åsling, är det 250 gånger viktigare för Centerpartiet
              att sänka skatten än att satsa på en väl fungerande och trygg
              äldreomsorg med kontinuitet och bättre kvalitet?
            </seg>
          </u>
          <note type="speaker" xml:id="i-b20663e4b8440a0f-0">
            Anf. 49 PER ÅSLING (C) replik:
          </note>
          <u who="per_asling_f81bf3" xml:id="i-a84a47f00f9a18c5-3">
            <seg xml:id="i-adf6a221db190437-0">
              Herr talman! Ulla Andersson står och argumenterar på samma sätt
              som hon har gjort varje år som jag har varit med i budgetdebatterna.
              Det låter jämt på samma sätt.
            </seg>
            <seg xml:id="i-10ac5b9757e6d55a-0">
              Politik och ekonomisk politik är en helhet. Det är ingen tillfällighet
              att Alliansen lade om den ekonomiska politiken 2006. Vi gjorde
              det därför att vi såg att det är viktigt att fler människor kommer
              i arbete och att fler människor bidrar till välfärden genom att
              betala skatt för att på så sätt skapa större finansiella möjligheter
              för att öka vår gemensamma välfärd.
            </seg>
            <seg xml:id="i-ff13fa967005af13-0">
              Facit i form av nationalräkenskaperna från SCB visar att vår
              politik har varit riktig. År 2006 satsades det 33,3 miljarder
              kronor på förskolan. I dag satsas det 49 miljarder kronor. I grundskolan
              har vi gjort en ökning från 76 miljarder kronor till 86 miljarder
              kronor. I gymnasieskolan har vi gjort en ökning från 36 miljarder
              kronor till 43 miljarder kronor. På hälso- och sjukvårdsområdet
              har vi gjort en ökning från 183 miljarder kronor till 233 miljarder
              kronor. Jag drar dessa exempel bara för att i distinkta termer
              visa att mer pengar har satsats på vård, skola och omsorg. Det
              är tack vare att fler människor har kommit i arbete och att vi
              har haft fokus på att öka skatteintäkterna genom att fler människor
              kan gå till ett jobb.
            </seg>
          </u>
          <note type="speaker" xml:id="i-c9d5e099ab097372-0">
            Anf. 50 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-8">
            <seg xml:id="i-73202f43918de880-0">
              Herr talman! Befolkningen har ökat med 440 000 personer under
              denna tid, och om skatteintäkterna har ökat är det inte så konstigt.
              Däremot är arbetslösheten väsentligt högre. Långtidsarbetslösheten
              har eskalerat och är över 100 procent högre. Sysselsättningsgraden
              är lägre. Det är resultatet av er politik. Dessutom har den ekonomiska
              ojämlikheten ökat.
            </seg>
            <seg xml:id="i-57a3b30ee3787a6d-0">
              Det har blivit 5 000 färre boendeplatser på de särskilda boendena
              för äldre under er tid i regeringen. Det är färre anställda. Sex
              av tio i äldreomsorgen är deltidsanställda. Fyra av tio är visstidsanställda.
              Och i dag kom Kommunals rapport som visar att många av dem som
              är anställda och som sliter och gör sitt allra bästa funderar
              på att sluta. Till 2030 behöver vi 170 000 fler anställda för
              att mormor ska kunna få en bra hemtjänst eller för att farmor
              ska kunna få bra omsorg på ett äldreboende.
            </seg>
            <seg xml:id="i-23eb7626bf7edf7e-0">
              Men Centerpartiet väljer att sänka skatten i stället. Politik
              är en helhet. Väljer man jämt skattesänkningar – framför allt
              för dem som tjänar bäst, vilket ni mycket tydligt gör eftersom
              26 procent går till de 10 procent rikaste, varav en majoritet
              är män – måste de betalas på något sätt. Och de betalas av många
              äldre som lämnas ensamma och som lämnas därhän av en personal
              som sliter hårt, som är alldeles för få och som har för låg lön
              och dåliga arbetsvillkor.
            </seg>
            <seg xml:id="i-6106cf51cb1b03d9-0">
              Varför prioriterar Centerpartiet alltid skattesänkningar före
              bättre kvalitet i äldreomsorgen, före fler anställda i äldreomsorgen
              och före en bättre arbetsmiljö? Ni har till och med prioriterat
              skattesänkningar före en bättre företagshälsovård, där ni har
              tagit bort nästan alla pengar. Ni har också dragit ned på arbetsmiljöresurserna.
              Skattesänkningarna får konsekvenser.
            </seg>
          </u>
          <note type="speaker" xml:id="i-bfed3a28ca94f5e0-0">
            Anf. 51 PER ÅSLING (C) replik:
          </note>
          <u who="per_asling_f81bf3" xml:id="i-a84a47f00f9a18c5-4">
            <seg xml:id="i-5c2d31d54cb35b48-0">
              Herr talman! Politik är att se en helhet, sade du Ulla Andersson.
              Ja, vi har sett denna helhet. Vår politik sedan 2006 har inneburit
              att vi har ökat skatteintäkterna med ungefär 10 procent. Vår politik
              har inneburit att det har funnits mer pengar att satsa på vård,
              skola och omsorg, mer pengar att bygga Sverige starkt, att investera
              i forskning och innovation och att investera i infrastruktur.
              Det är de faktiska resultaten i den verklighet som vi lever i.
            </seg>
            <seg xml:id="i-384da9ef788cf5f5-0">
              Politiken har också bidragit till att den offentliga sektorns
              del av bnp är oförändrad – strax över 50 procent. Det har inneburit
              att fler människor jobbar inom den offentliga sektorn. Det har
              inneburit att den kommunala konsumtionen har ökat från 640 miljarder
              till ca 800 miljarder. Vår politik har inneburit att mer pengar
              har satsats på välfärd, och det är bra.
            </seg>
          </u>
          <note type="speaker" xml:id="i-993f891705392750-0">
            Anf. 52 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-7">
            <seg xml:id="i-2c71021b945640b4-0">
              Herr talman! Jag kommer själv från det som jag skulle kunna kalla
              en Centersläkt. De flesta av mina släktingar kommer från Norrlands
              inland och glesbygd, och i stort sett alla är arbetare och bönder.
              De flesta av dem var nog en gång i tiden centerpartister och röstade
              på Centerpartiet. Men i dag är de skitförbannade – ursäkta uttrycket.
              De har sett att Centerpartiet har gått från att vara ett parti
              som värnar landsbygdens villkor och som värnar företag och befolkning
              på landsbygden till att bli det nyliberala parti som har som en
              huvudfråga att sänka momsen för oss som har råd att äta på restaurang.
            </seg>
            <seg xml:id="i-962227cc9fb8a093-0">
              När man tittar på vad Centerpartiet har varit med och bidragit
              med under dessa sju och snart åtta år i regeringsställning är
              det skrämmande läsning. Hur känns det att komma hem till Centervärlden
              och Jämtland och titta människorna i ögonen? Ni har varit med
              och höjt bränsleskatterna, inte bara för bönder utan även för
              den övriga befolkningen. Ni har inte genomfört era löften om en
              höjd milersättning. Ni har varit med och ökat kostnaderna för
              Sveriges lantbrukare genom att inte se till att de får rimliga
              villkor i konkurrens med lantbrukare i övriga länder när det gäller
              konstgödsel, när det gäller användning av slaktmetoder, när det
              gäller inte minst fordonsbränsle och när det gäller offentlig
              upphandling. På punkt efter punkt har ni misslyckats.
            </seg>
            <seg xml:id="i-0c7d154a0da418a9-0">
              Nu har vi en situation där upphandlingsdirektivet ska göras om,
              och regeringen har inte gjort någonting, inte någonting, för att
              tillvarata svenskt lantbruks och svenska bönders villkor och förutsättningar
              i konkurrens med resten av EU. Hur känns det att komma hem till
              Jämtland och förklara detta?
            </seg>
          </u>
          <note type="speaker" xml:id="i-b4262315dad2240b-0">
            Anf. 53 PER ÅSLING (C) replik:
          </note>
          <u who="per_asling_f81bf3" xml:id="i-a84a47f00f9a18c5-5">
            <seg xml:id="i-b45a4c2e832b7845-0">
              Herr talman! Det är en helt felaktig verklighetsbild som Sällström
              målar upp, men det är väl föga förvånande. Sedan Centerpartiet
              kom i regeringsställning har det skett historiskt stora satsningar
              på svensk landsbygd. Vi har tillfört mer infrastrukturpengar för
              satsningar på vägar, även enskilda vägar, bredbandsutbyggnad,
              förbättringar av den kommersiella servicen. Listan kan göras lång.
            </seg>
            <seg xml:id="i-eec81dd3c0627986-0">
              De satsningar vi nu gör på småföretagandet är sådana som kommer
              att slå bäst och mest i landsbygden. På arbetskraftssidan sker
              det genom införandet av yrkesintroduktionsavtal, förstärkning
              av lärlingsutbildning och yrkesutbildning samt genom finansiering
              av småföretag, där ett första steg i ett investeraravdrag träder
              i kraft den 1 december. Också FoU-avdraget är mycket värdefullt
              för de små företagen.
            </seg>
            <seg xml:id="i-ca9ae49e4dfccf06-0">
              Vi har bidragit till att sänka kostnaderna för svenskt jordbruk
              och därmed ökat det svenska jordbrukets konkurrenskraft. Vi har
              minskat egenavgifterna, inalles 7,5 procent, liksom regelkrånglet.
              Vi har tagit bort handelsgödselavgifter. Vi har tagit bort slakteri-
              och besiktningsavgifter, en sänkning med 100 miljoner. När det
              gäller handelsgödselavgifter är det en årlig sänkning med 300
              miljoner. Vi kan se ett trendbrott i den svenska primärproduktionen,
              där värdet från 2010 till 2012 ökat med 6,8 procent.
            </seg>
          </u>
          <note type="speaker" xml:id="i-d02fe3464a049b50-0">
            Anf. 54 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-8">
            <seg xml:id="i-a4d5f1e148cab697-0">
              Herr talman! Jag vet inte vad jag ska säga. Till dem som möjligtvis
              tittar på den här debatten och kommer från Jämtland, Västernorrland
              och Västerbotten vill jag säga: Gå ut och kolla hur det ser ut
              på vägen. Känns det igen? Såg det ut så på 70-talet och 80-talet?
              Har ni fått bättre service? Eller har macken och livsmedelsbutiken
              slagit igen? Är infrastrukturen bättre? Är de broar som finns
              underhållna? Kommer ni att få ta del av den bredbandsutbyggnad
              som nu sker? Den pågår i Sverige men kanske inte i stora delar
              av landsbygden.
            </seg>
            <seg xml:id="i-5e16d99ecc68f712-0">
              Sanningen är precis den motsatta, Per Åsling. Ni kompenserar
              inte Sveriges bönder för de i jämförelse med övriga Europa bra
              djurskyddsregler vi har, som gör att vi försämrar konkurrensen
              för svenska jordbrukare. Det är inte ett krav i den offentliga
              upphandlingen, enligt upphandlingsdirektivet, att djuren ska behandlas
              väl. Regeringen har inte heller varit med och ställt något sådant
              krav. Man har över huvud taget inte lyft upp den frågan.
            </seg>
            <seg xml:id="i-5ac959747e6f49f1-0">
              Ni har varit med och försämrat avdragsrätten för fordonsbränsle
              i svenskt jordbruk, Per Åsling. Inte på någon punkt har ni gjort
              det som du säger att ni har gjort. Ni har försämrat servicen.
              Ni har försämrat infrastrukturen. Ni har inte stärkt svenskt jordbruk.
              Svenskt jordbruk går på knäna. Har du inte sett det? Den inhemska
              livsmedelsförsörjningen sjunker som en sten på grund av importen.
              De svenska bönderna kan inte konkurrera, och ni har inte fått
              igenom någonting i regeringen. Ni tar inte det ansvaret i förhandlingarna,
              framför allt inte nu när det gäller upphandlingsdirektivet.
            </seg>
            <seg xml:id="i-7960f0b751103a36-0">
              Ställ krav på närodlat! Ställ krav på djurskydd, på att bra förhållanden
              för djuren ska kunna vara ett upphandlingskrav! Det gör ni inte.
            </seg>
          </u>
          <note type="speaker" xml:id="i-f1783b88dd48a163-0">
            Anf. 55 PER ÅSLING (C) replik:
          </note>
          <u who="per_asling_f81bf3" xml:id="i-a84a47f00f9a18c5-6">
            <seg xml:id="i-dfda28575cf14cd0-0">
              Herr talman! Gå ut och ta kontakt med verkligheten, Sven-Olof
              Sällström, och se hur det förhåller sig. Du ställde en fråga till
              mig om upphandlingen. Du borde vara medveten om att det kommer
              ett nytt EU-direktiv i januari. Där har vi varit pådrivande för
              en bättre djuretik och för att större miljöhänsyn ska kunna tas.
            </seg>
            <seg xml:id="i-e23c2ec1ccad559c-0">
              Nu kommer frågan upp i Sverige. Vi har möjlighet att ändra den
              svenska upphandlingslagstiftningen. Det är bra. Det är viktigt
              för Centerpartiet och för de svenska agrara näringarna, de gröna
              näringarna, att det skapas snarlika, jämförbara konkurrensvillkor
              för svenskt jordbruk, alltså i förhållande till våra konkurrentländer.
              Den frågan står högt på vår agenda.
            </seg>
            <seg xml:id="i-b7f360faf66557f0-0">
              Vi vill att Sverige i samband med ny upphandlingslagstiftning
              ska ställa högre krav på möjligheter att anpassa lagstiftningen
              till de svenska förhållandena vad gäller miljö och djuretik och
              därmed få högkvalitativa livsmedel. Vi jobbar med det på nationell
              nivå. Vi är pådrivande så att kommunerna redan inom befintligt
              ramverk nyttjar de möjligheter som finns. Det är centerledda kommuner
              som går före när det gäller att ställa höga krav vid upphandling.
            </seg>
          </u>
          <note type="speaker" xml:id="i-141b519b2b9a6034-0">
            Anf. 56 ANDERS SELLSTRÖM (KD):
          </note>
          <u who="anders_sellstrom_d0c3af" next="cont" xml:id="i-e37a24aef1a96b35-0"/>
          <note xml:id="i-e775460161b99ca9-0">
            Herr talman! Låt mig börja med att yrka bifall till utskottets
            förslag till beslut.
          </note>
          <u who="anders_sellstrom_d0c3af" prev="cont" xml:id="i-b06d8cc16acd91a9-0">
            <seg xml:id="i-f020cce805e5e79b-0">
              Riksdagen hanterar nu den fjärde budgeten från alliansregeringen
              denna mandatperiod. Alliansregeringen har under mandatperioden
              genomfört åtskilliga reformer och förändringar som inneburit att
              Sverige stått upp väl jämfört med vår omvärld. Regeringen har
              gjort breda inkomstförstärkningar för ökad köpkraft och ökat handlingsutrymme
              för hushållen. Regeringen har samtidigt levererat utgiftsreformer
              inom en mängd välfärdsområden. Under mandatperioden har utgiftsreformerna
              stått för 58 procent och skattereformerna för 42 procent av den
              samlade reformkakan.
            </seg>
            <seg xml:id="i-0e15295a33fe1296-0">
              Den sysselsättningspolitik som förts sedan 2006 har inneburit
              att ökade satsningar på välfärden kunnat genomföras med över 11
              procent eller 67 miljarder i fasta priser. Hälso- och sjukvården
              har till exempel fått ökade resurser med 13,4 procent sedan 2006;
              siffrorna gäller sedan inflationen rensats bort. Satsningarna
              har skett i en världsekonomi som präglats av lågkonjunktur och
              finansiella kriser. Oppositionens uttalande om en krackelerad
              välfärd eller raserad välfärd rimmar inte bara illa med verkligheten,
              den är dessutom falsk.
            </seg>
            <seg xml:id="i-4a8ab198b236b63d-0">
              Jag roade mig med att räkna ut hur mycket hälso- och sjukvårdens
              resurser per capita har ändrats sedan 2006. Folkmängden har ju
              som alla vet ökat. Ökningstakten är i dag nära dubbelt så hög
              som under det socialdemokratiska styret fram till 2006. Exempelvis
              är förändringen sedan början på 2000-talet markant avseende födelseöverskottet.
              Då dog det fler än det föddes i vårt land. Födelseöverskottet
              var med andra ord negativt. I dag är det positivt, med ett plus
              på drygt 20 000 per år. Det är bra för Sverige. Födelseöverskottet
              i sig är en spegel av hushållens framtidstro och ekonomiska styrka.
            </seg>
            <seg xml:id="i-6d4e533664423672-0">
              Låt mig återgå till frågan om hälso- och sjukvårdens resurser
              per capita. Jämförelsen är även här utifrån inflationsrensade
              siffror. Då har resurserna till hälso- och sjukvården mätt per
              person i vårt land ökat med 8,2 procent. Men som alla vet handlar
              välfärd självfallet inte enbart om resurser. Inget system är perfekt.
              Det finns inga uppfunna perfekta system att tillgå framöver heller.
              Den som påstår något annat eller ger sken av att så är fallet
              far med osanning. Är det något historien lärt oss så är det just
              det, av den enkla anledningen att inga människor är perfekta.
              Välfärdens system är oerhört personalintensivt. Vi gör fel och
              misstag var vi än befinner oss. Det blir helt enkelt fel ibland,
              omedvetet eller medvetet.
            </seg>
            <seg xml:id="i-32d6770df13a1188-0">
              Människans strävan efter att hela tiden förbättra och försöka
              nå det perfekta är dock motorn i oss som driver mänskligheten
              framåt mot nya landvinningar inom forskningens och teknikens områden.
              Men varje steg framåt innebär samtidigt nya utmaningar att ta
              sig an.
            </seg>
            <seg xml:id="i-823cb5ef7d0fe1cb-0">
              Trots den av omvärlden erkänt höga kvalitetsnivån inom olika
              svenska välfärdsområden finns alltid enskilda individer som av
              en eller annan anledning far illa. Varje person som far illa i
              vårt land är en person för mycket. Därför får vi aldrig gömma
              undan människor i system eller försöka sopa problemen under mattan.
            </seg>
            <seg xml:id="i-8cae0c885206242d-0">
              Jag är till exempel glad att utanförskapet i vårt land i dag
              är på den lägsta nivån sedan 1990. Jag är glad att den absoluta
              fattigdomen i vårt land stadigt minskat och är lägst bland jämförbara
              länder.
            </seg>
            <seg xml:id="i-8827a2bcc09fa45a-0">
              Men hjälper dessa konstateranden dem som fortfarande befinner
              sig i utanförskap eller anses fattiga enligt EU:s definition?
              Självklart inte! Här krävs fortsatt arbete för att ytterligare
              hyvla ned trösklarna in till arbetsmarknaden och för framtagandet
              av ytterligare verktyg att nyttja i syfte att steg för steg möjliggöra
              för fler av våra medmänniskor att exempelvis nå egenförsörjning.
            </seg>
            <seg xml:id="i-0f3e724cb860ba42-0">
              Inget land eller politiskt system har hittills klarat denna utmaning
              fullt ut. Dock kan man jämföra länder för att se vilket eller
              vilka som kommer bäst ut sammantaget och vilka som lyckats bäst
              under rådande omständigheter. Först då kan en bedömning göras
              av ett lands väl och ve, och först då kan man se vilken politik
              som på lång sikt bäst bär mot förverkligandet av att ingen ska
              hållas tillbaka eller lämnas efter.
            </seg>
            <seg xml:id="i-a7b1f14f7447f160-0">
              Herr talman! Föga förvånande finner man att Sverige ligger i
              topp i otaliga jämförelser som görs mellan länder i vår värld.
              WHO, OECD, FN, EU etcetera gör många olika typer av mätningar.
              Vi håller i Sverige en hög generell nivå på otaliga välfärdsområden.
              Det ska vi känna oss stolta över, men det får absolut inte leda
              till övermod eller stillasittande.
            </seg>
            <seg xml:id="i-0f113299e92b7e29-0">
              Ett exempel på detta är rapporten Eurohealth , som WHO och Europas
              regeringar står bakom. Man har jämfört effekter av hälsopolitiken
              i 43 länder i Europa. Syftet med rapporten är naturligtvis att
              länder i Europa ska kunna se och lära av varandra. Ett av dessa
              43 länder kom klart bäst ut i jämförelsen. Detta land är Sverige.
            </seg>
            <seg xml:id="i-a3c2247d21bc364a-0">
              För att få en bild av den svenska hälsopolitikens effekter gjorde
              man en jämförande studie. Om alla övriga 42 länder använde sig
              av den svenska hälsopolitiken, hur många färre skulle då dö i
              Europa? Vet ni vad svaret blev? Två miljoner färre döda i Europa
              per år! 750 000 av dessa var direkt kopplade till hjärt- och kärlsjukdomar.
              Överför vi alltså det svenska förebyggande arbetet och vår hantering
              av uppkomna kardiovaskulära sjukdomar till övriga 42 länder skulle
              750 000 färre dö i Europa varje år.
            </seg>
            <seg xml:id="i-88ee91a72a0a4241-0">
              Ska vi slå oss till ro med detta? Absolut inte. Alliansregeringens
              fortsatta arbete med att korta köerna till sjukvården fortgår.
              Kvalitetsjämförelser mellan våra landsting sker ständigt. Uppföljningar
              görs ständigt av våra myndigheter – allt i syfte att steg för
              steg ytterligare höja kvaliteten och steg för steg mota bort brister,
              felbehandlingar och onödiga väntetider.
            </seg>
            <seg xml:id="i-945c04448634e9a4-0">
              Herr talman! Alliansregeringens förslag till budget har nu bemötts
              av oppositionspartierna i Sveriges riksdag. De har vart och ett
              lagt fram egna så kallade skuggbudgetar. Alla dessa partier har
              olika syn på skatteuttag och skattenivå. De har olika syn på marginalskatten
              och vilken typ av marginalskattepolitik vi ska föra i vårt land.
              Trots det vill de rödgröna partierna av outgrundliga anledningar
              samla sig runt Sverigedemokraternas marginalskattepolitik, bryta
              mot riksdagspraxis och riskera den vedertagna budgetordning vi
              har i dag.
            </seg>
            <seg xml:id="i-9626424959e3cd13-0">
              Oppositionspartierna har även olika syn på vilken företagarpolitik
              som ska gälla. De har olika syn på vilken skolpolitik som ska
              gälla. Alla har vitt skilda åsikter om energipolitiken och miljöåtgärder.
              Alla har olika syn på vilket finansiellt sparande som ska gälla.
              Alla partier har olika utgiftstak. Alla oppositionspartier lånar
              pengar till sina utgiftsökningar. De har med andra ord ofinansierade
              utgiftsökningar och/eller inkomstminskningar i sina budgetförslag.
              Så här kan man fortsätta i oändlighet. Ju mer man synar dessa
              förslag, desto mer bekymrad blir man.
            </seg>
            <seg xml:id="i-ac6c618f2dbe0c7d-0">
              Socialdemokraterna har en budget som bara gäller för 2014, men
              vad vilja de göra sedan? Det står skrivet i stjärnorna. Kutymen
              är ju att partierna med sina budgetförslag över tid visar sin
              politik och sin politiska inriktning. Det kallas varudeklaration
              och är standard i alla branscher i vårt land, dock icke för Socialdemokraterna.
              Rösta på oss om ni är emot jobbskatteavdraget! Rösta på oss om
              ni vill ha kvar jobbskatteavdraget! Ropen skalla – pengar åt alla!
              En sådan långsiktig politisk klarsynthet leder till att Socialdemokraternas
              budget har ett mycket kort bästföredatum.
            </seg>
            <seg xml:id="i-3978593e5619257e-0">
              För min del är analysen ganska enkel. Om ett parti inte har en
              ideologisk kompass att förhålla sig till går det inte att visa
              vilken väg man vill vandra. Socialdemokraternas partiledare Stefan
              Löfven är ju beredd att samarbeta med alla andra partier i riksdagen
              – förutom Sverigedemokraterna, vilket i och för sig går stick
              i stäv med hanteringen av skiktgränsen för statlig skatt. Detta
              är ännu ett bevis på ideologisk vilse-i-pannkakan-politik.
            </seg>
            <seg xml:id="i-491cae46e339c6e3-0">
              Varför redovisa en egen politik när alla andras politik är viktigare?
              Kan man samarbeta med alla är den egna politiken sekundär. Samarbete
              sker ju med de partier som bäst gynnar ens egen politik, inte
              med de partier som står längst ifrån. Politikens innehåll och
              utfall är direkt beroende av vilka man samarbetar med. Inte går
              resan till samma ställe med Vänsterpartiet som med Moderaterna,
              eller med Miljöpartiet och Folkpartiet, eller med Kristdemokraterna
              och Centerpartiet. Lägg därtill en kombination av dessa konstellationer
              i någon form, och resan havererar redan innan den startat. Piloten
              får aldrig klartecken att lyfta när både destination och bränslemängd
              är okända.
            </seg>
            <seg xml:id="i-8f3066b4b4028d57-0">
              Det finns ett namn för detta beteende, jordaxelförskjutning.
              När ett partis självbild är att jordaxeln utgår från en själv
              anser man också att allt annat ska cirkulera runt denna axel.
              Det spelar ingen roll vad det handlar om. Det viktiga är att det
              egna partiet befinner sig i centrum. Ett sådant synsätt leder
              till att oavsett hur Stefan Löfven och det socialdemokratiska
              partiet vrider sig kommer norr alltid att vara dit näsan pekar.
              Den ideologiska kompassen är utbytt mot maktens kompass. När fickorna
              är fyllda av självcentrerande magneter följer kompassnålen samma
              riktning som övriga kroppen. Jordaxelförskjutningen är ett faktum.
            </seg>
            <seg xml:id="i-e40d3260f29a29ec-0">
              Strategin är tydlig. Socialdemokraterna klarar inte att lägga
              fast en politik för Sverige som är realistisk utifrån den omvärld
              Sverige som land befinner sig i. Lösningen är att få människor
              att tro på en helt annan verklighetsbild. Sverige ska ses som
              ett autonomt land, fritt svävande i världsalltet och oberoende
              av påverkan från en ekonomiskt orolig omvärld.
            </seg>
            <seg xml:id="i-d91472a8b7c2fbab-0">
              Samarbetet mellan Alliansens partier är ett cementerande av blockpolitiken,
              dundrar Socialdemokraterna, för att i nästa andetag föreslå sig
              själva som det sammanhållande kittet i svensk politik. Välj inte
              politisk inriktning, välj i stället oss socialdemokrater! Vi väljer
              så småningom politik åt dig. Det är det bärande underliggande
              budskapet från Socialdemokraterna. Men bluffen är genomskådad,
              Fredrik Olovsson.
            </seg>
            <seg xml:id="i-dc205271d57177d3-0">
              Herr talman! Socialdemokraterna lever sig tillbaka till tiden
              då man på dansbanorna tände skyltarna Damernas och Herrarnas beroende
              på vilket kön som skulle bjuda upp. Socialdemokraterna har nu
              tänt sin skylt och bjuder förtvivlat upp till dans. Problemet
              är att både orkestern och de som är duktiga på att dansa har gått
              hem. Kvar sitter Miljöpartiet och Vänsterpartiet i varsitt hörn
              och väntar på inviten. Mitt på golvet står en vilsen och ensam
              socialdemokrati, surt sparkande i dammresterna av potatismjölet.
            </seg>
          </u>
          <note xml:id="i-1afbe360d90880a1-0">
            I detta anförande instämde finansminister Anders Borg (M).
          </note>
          <note type="speaker" xml:id="i-6b2e009ac211ec9e-0">
            Anf. 57 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-9">
            <seg xml:id="i-97cea866da9726c6-0">
              Herr talman! Alla högerpartier verkar vara överens om att det
              är ekonomiska incitament som krävs för att folk ska vilja bli
              friska. Det visar på en väldigt inhuman människosyn.
            </seg>
            <seg xml:id="i-d0fc24eeb566b471-0">
              De flesta av oss är nog överens om att det är väldigt jobbigt
              att vara sjuk och att det finns en ständig oro i det. Människor
              vill kunna koncentrera sig på att bli friska. De vill kunna veta
              att det finns en bra sjukvård. I dag är det inte riktigt så.
            </seg>
            <seg xml:id="i-6d13b8eea4edeabf-0">
              I stället för att koncentrera sig på att bli friska ska människor
              gå med en ständig oro för om de ens får vara sjukskrivna, om de
              ska få ersättning under den tid de är sjuka och om de ska bli
              friska under den tid ni har bestämt att de får vara sjuka.
            </seg>
            <seg xml:id="i-736dbbecac9b8a27-0">
              Senast i går talade vi om en kvinna som har en allvarlig cancersjukdom.
              Hon har fortfarande inte fått cellbehandling trots en väntetid
              på flera månader. Jag har träffat strokepatienter som inte får
              den träning som de behöver. Jag möter äldre människor som suttit
              13 timmar på akuten.
            </seg>
            <seg xml:id="i-471bab61a05ca1dc-0">
              Jag läser om sjuksköterskor som slutar i Göteborg och i Gävleborg.
              Jag läser om en sjukvård i kris i Helsingfors där rubriken är
              Anorektisk sjukvård. Jag läser om läkaruppror och en förlossningsvård
              i kris i Malmö.
            </seg>
            <seg xml:id="i-00b520b32ce34d7c-0">
              Vi har en krisande sjukvård som är farlig för de sjuka och farlig
              för samhällsekonomin. Ni väljer att sänka skatterna med 250 gånger
              mer än vad ni lägger på sjukvården.
            </seg>
            <seg xml:id="i-af3189d1903230c9-0">
              Ni väljer att sänka skatterna för dem som är friska och har turen
              att ha ett jobb medan ni trippelbestraffar de sjuka. De ska gå
              och oroa sig för en sjukvård med stora brister och om de ens ska
              få vård, de ska oroa sig för sänkta ersättningsnivåer och stupstockar
              och de får betala högre skatter.
            </seg>
            <seg xml:id="i-1bbde032d4b13d7f-0">
              Det är Kristdemokraternas människosyn numera, eller hur, Anders
              Sellström?
            </seg>
          </u>
          <note type="speaker" xml:id="i-e45d5d9bdaf385cb-0">
            Anf. 58 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-69cd5fddc10edf0c-0">
            <seg xml:id="i-fdf6cfd5b1c6fb46-0">
              Herr talman! Även Ulla Andersson kunde höra vad jag sade i mitt
              anförande. Om alla övriga 42 länder i Europa skulle ha den sjukvårdspolitik
              och den hälsopolitik som vi för i vårt land skulle två miljoner
              färre dö per år i Europa. Hörde Ulla Andersson vad jag sade? Har
              du tittat på utredningen och hur man gör de jämförande studierna?
            </seg>
            <seg xml:id="i-f413615c5cccd14d-0">
              Hjälper det cancerpatienten som behöver behandling? Svar nej,
              det gör det inte. Vi har en hög sjukvårdskvalitet i vårt land.
              Det ska vi vara stolta över. Vi ska vara så stolta att andra länder
              gärna vill ta efter oss i hur vi hanterar vår hälso- och sjukvårdspolitik.
              Men hjälper det? Nej.
            </seg>
            <seg xml:id="i-5c4362fd1a4c0ad7-0">
              Därför har vi börjat diskutera: Hur ska vi kunna få till att
              alla i vårt land ska ha samma möjligheter till cancerbehandling,
              behandling av olika sjukdomar och övrigt? Vi ska titta på det.
              Ansvaret att hantera de frågorna ligger i dag på landstingen.
            </seg>
            <seg xml:id="i-ebf7cbe7053b99bd-0">
              Varje patient som inte kommer fram i tid, och varje patient som
              måste stå och vänta i en kö, är en patient för mycket. Med det
              sagt har vi ändå generellt minskat kötiderna rejält under de år
              som har gått. Vi har sett till att allt fler kommer fram i tid,
              och vi har förbättrat och höjt kvaliteten.
            </seg>
            <seg xml:id="i-1d9f38af838cbfa2-0">
              Trots det är det fortfarande en massa frågor som vi behöver rätta
              till. Det signaleras: Här fungerar det inte som det ska. Det är
              jättebra att det signaleras. Det är då man kan hjälpa till. Det
              är då vi inte sopar problemen under mattan som det har varit förut.
            </seg>
            <seg xml:id="i-dab2813190ed2efe-0">
              Det är då vi inte gömmer människor i förtidspension och inte
              bryr oss om dem längre. Vi hjälper människor genom att satsa mer
              pengar på rehabilitering och mer pengar på att arbetsgivarna ska
              ta sitt ansvar också när det gäller arbetsmiljörelaterade frågor
              som skapar sjukdomar. Det är så man steg för steg förbättrar,
              Ulla Andersson.
            </seg>
          </u>
          <note type="speaker" xml:id="i-78194d9a1b932950-0">
            Anf. 59 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-10">
            <seg xml:id="i-b0d0bcb82c354c54-0">
              Herr talman! Ni lägger 70 miljoner till en krisande sjukvård
              och 15 miljarder på sänkta skatter. Det säger väldigt tydligt
              hur ni ser på de prioriteringar som ni gör i politiken.
            </seg>
            <seg xml:id="i-8e3cf9df09e895cf-0">
              Har det varit läkarupprop, Anders Sellström, mot nedskärningarna
              i sjukvården? Är det så att sjuksköterskor i Göteborg och i Gävleborg
              slutar? Står det sängar i korridorerna runt om på sjukhusen i
              våra städer?
            </seg>
            <seg xml:id="i-b717b83363130043-0">
              Är det så att 260 kvinnor nekades förlossning i Malmö i somras?
              Stänger man förlossningen på Gävle sjukhus i mars månad för att
              det kommer för många kvinnor och man inte kan ta emot fler, så
              att människor får åka tio mil till?
            </seg>
            <seg xml:id="i-383296eb00127f99-0">
              Ser du det ens? Det är 75 000 som har blivit utförsäkrade. De
              går nu omkring med en stor klump i magen för att de ska bli utförsäkrade
              en andra gång. Är det så att människor går med en klump i magen
              för att ens få veta om de får vara sjukskrivna i dag? Svaret är
              ja.
            </seg>
            <seg xml:id="i-2532d81a5bb5de07-0">
              Får de sjuka i dag sämre ersättning än vad de fick när ni tillträdde?
              Svaret är ja. Betalar de sjuka i dag högre skatt än den som har
              turen att vara frisk och ha ett jobb? Svaret är ja.
            </seg>
            <seg xml:id="i-46af6e84663dd0c2-0">
              Varför det? Varför ska sjuka människor som skulle behöva lägga
              all sin koncentration på att försöka bli friska behöva göra det?
              De vill vara friska. De blir inte friska av att få veta att de
              får lägre skatt.
            </seg>
            <seg xml:id="i-a499e076d1248f98-0">
              De blir friska av en bra, fungerande sjukvård, att ha en ekonomisk
              trygghet och att veta att de har rätten att vara sjuka om de är
              sjuka. De har då rätten att få all hjälp och stöd de behöver.
              De blir inte friska av att bli kränkta.
            </seg>
            <seg xml:id="i-4883050e40722e4f-0">
              Det anser jag att de blir om de straffas ekonomiskt bara för
              att de haft oturen att bli sjuka. Sjuka människor ska inte betala
              högre skatt än friska människor, Anders Sellström. Kristdemokraternas
              värderingar har slagit fel.
            </seg>
          </u>
          <note type="speaker" xml:id="i-d39f1fdfc3b9cd8f-0">
            Anf. 60 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-69cd5fddc10edf0c-1">
            <seg xml:id="i-a8d5376fbe8dae2e-0">
              Herr talman! Man kan alltid möta sådana här argument med en massa
              statistik om hur mycket bättre det är i Sverige i dag än det har
              varit förut och hur mycket bättre vi blivit på att ta hand om
              våra medmänniskor i vårt land än vad vi varit förut.
            </seg>
            <seg xml:id="i-ce526544d52bc7a4-0">
              När vi tog över makten 2006 var målet att sakta men säkert se
              till att allt färre hamnar i utanförskap och att allt fler får
              hjälp. Resurserna till sjukvården i fasta priser har ökat sedan
              2006. Vi har aldrig haft så många läkare anställda i sjukvården
              som i dag. Vi har aldrig haft så många sjuksköterskor anställda
              i sjukvården som i dag. Resurserna ökar.
            </seg>
            <seg xml:id="i-90bf91e8b6dea510-0">
              Vi hjälper fler. Vi kortar köerna. Trots det lever vi inte i
              den perfekta världen, Ulla Andersson. Varken jag eller du skulle
              vilja att någon vore sjuk. Alla skulle ha ett jobb, och alla skulle
              må bra. Men så ser inte världen ut, Ulla Andersson.
            </seg>
            <seg xml:id="i-8b4a9d8a4346bea0-0">
              Det är färre som går med klumpen i magen i dag än 2006. Det är
              skillnaden. Hur kan vi steg för steg få fler människor att slippa
              känna klumpen i magen? Det är självklart ingen hjälp för dem som
              har klumpen i magen. Men det gör att vi kan än mer fokusera våra
              resurser på dem som är kvar och har klumpen i magen.
            </seg>
            <seg xml:id="i-c754367be85d7a60-0">
              Hur ska vi steg för steg även underlätta för dessa människor?
              Det har vi sett till att göra sedan 2006, Ulla Andersson. Det
              är en bra kristdemokratisk politik. Vi får aldrig glömma att vi
              inte får ge upp vägen till den perfekta politiken. Vi måste hela
              tiden arbeta vidare på den vägen.
            </seg>
            <seg xml:id="i-c1dbe90d8aaed9bc-0">
              Det var anledningen till varför vi fick ta över 2006 när Vänsterpartiet,
              Socialdemokraterna och Miljöpartiet styrde. Det är färre med klump
              i magen i dag än vad det var när du styrde 2006, Ulla Andersson.
            </seg>
          </u>
          <note type="speaker" xml:id="i-533794f8a4d6a6cf-0">
            Anf. 61 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-9">
            <seg xml:id="i-2bb1fcbdf2681946-0">
              Herr talman! Först vill jag göra en liten rättelse. Sverigedemokraterna
              har under budgetperioden ett positivt finansiellt sparande som
              är 26 miljarder bättre än regeringens. Det blev lite fel i mitt
              anförande.
            </seg>
            <seg xml:id="i-f27912e0b0e16f32-0">
              Det är inte därför jag ställer mig här. Det är för att ta en
              favorit i repris. Jag har sagt det förut, men jag tycker inte
              att jag har fått något nöjaktigt svar. Vad fick ni ut av budgetförhandlingarna
              om årets budget?
            </seg>
            <seg xml:id="i-50ead58110c92d02-0">
              När jag tittar på budgeten funderar jag på: Vad är det som har
              KD:s signum i budgeten? Jag hittar ingenting. Det enda jag kan
              se är till exempel att regeringen vill sänka skatterna för pensionärerna
              till en kostnad av 2 ½ miljard. Det är väl bra. Men den vill sänka
              skatterna för oss som tjänar mest med 3 miljarder.
            </seg>
            <seg xml:id="i-6200525fd62bd7e9-0">
              Jag hoppas att det inte är det som bär KD:s signum.
            </seg>
          </u>
          <note type="speaker" xml:id="i-154536573f2d4db6-0">
            Anf. 62 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-69cd5fddc10edf0c-2">
            <seg xml:id="i-cc7c3c18d7935c8f-0">
              Herr talman! Livet är inte så enkelt som du försöker göra gällande
              i det här läget, Sven-Olof Sällström. Först kommer jag till frågan
              om saldot. Det är positivare jämfört med regeringens. Men ni lånar
              fortfarande pengar till er budget.
            </seg>
            <seg xml:id="i-db703e4f64999214-0">
              Oavsett detta måste man se politik som en helhet. Vi har hört
              många tala om det förut. Under den mandatperiod som vi nu är inne
              i och som så småningom närmar sig sitt slut har 58 procent av
              reformsatsningarna gått till välfärdssatsningar och 42 procent
              har gått till skattesänkningar.
            </seg>
            <seg xml:id="i-e703b0ced6e67698-0">
              Där har vi flertalet gånger sänkt skatten för pensionärer. Mer
              pengar har gått till att sänka skatten för pensionärer under den
              här mandatperioden än vad som har gått till de som jobbar och
              får jobbskatteavdraget.
            </seg>
            <seg xml:id="i-9fb32e916b75a482-0">
              Du tar upp det här med marginalskatt – marginalskatten som ni
              verkar samlas runt i ert förslag. Marginalskattepolitiken är intressant.
              Socialdemokraterna, Miljöpartiet och Vänsterpartiet – som ju sist
              nämndes här och vars företrädare var avogt inställd till ditt
              sätt att ställa frågor till henne – ska samarbeta i morgon med
              dig, som det ser ut nu. Det är intressant att få vara med om den
              resan.
            </seg>
            <seg xml:id="i-2ec272edeac48a6c-0">
              Om man inte förstår att marginalskattepolitik påverkar resurser
              till kommuner och landsting får jag lite svårt att hänga med i
              hur resonemangen går. Arbetade timmar är det som gör att vi skapar
              skatteintäkter till välfärdens motorer eller generatorer, som
              jag brukar kalla det: kommuner och landsting. Det är därför vi
              justerar marginalskatten.
            </seg>
            <seg xml:id="i-6faa735634788a4c-0">
              I dag betalar 29 procent av de heltidsarbetande statlig skatt.
              Vi vill sänka det till att 26 procent av de heltidsarbetande ska
              betala statlig skatt. Och varför då? Jo, vi får mer fart i ekonomin.
              Det ger mer resurser till kommuner och landsting, mer till äldreomsorg,
              mer till sjukvård och mer till skola. Det är så vi ska jobba,
              Sven-Olof Sällström, och inte spela enkla kort i ett sådant här
              sammanhang.
            </seg>
          </u>
          <note type="speaker" xml:id="i-d9ea6d46af63087d-0">
            Anf. 63 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-10">
            <seg xml:id="i-57508e410a442f24-0">
              Herr talman! Sanningen är, Anders Sellström, att under alliansregeringen,
              där Kristdemokraterna har deltagit under samtliga snart åtta år,
              har skatteskillnaden mellan dem som arbetar – löntagarna – och
              pensionärerna förändrats radikalt till pensionärernas nackdel.
              Ni är inte ens nu beredda att återställa skillnaden. Faktum är
              att pensionärerna har fått det sämre med KD i regeringen.
            </seg>
            <seg xml:id="i-8d1a8d1491da1103-0">
              Vi har ett positivt finansiellt sparande under budgetperioden.
              Vi lånar inte, utan vi ligger på plus.
            </seg>
            <seg xml:id="i-da929f20f5e013ab-0">
              Du får ursäkta mig, för jag kanske säger något som jag inte får.
              Men när jag ser Alliansens fyra företrädare får jag ett intryck
              av Teletubbies. Jag tänker på fyra stycken färgglada figurer som
              står och tjoar och hoppar och en glad sol ovanför. Det är inte
              så verkligheten ser ut för folk där ute, Anders Sellström. Det
              finns många som lider under Alliansens styre. Det är många som
              har fått det sämre. Det är många som har fått mindre marginaler,
              inte minst pensionärerna. Jag kan för mitt liv inte förstå varför
              Anders Sellström tycker att han och jag ska ha större skattesänkningar
              än landets pensionärer.
            </seg>
          </u>
          <note type="speaker" xml:id="i-b22722eba3c48eba-0">
            Anf. 64 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-69cd5fddc10edf0c-3">
            <seg xml:id="i-e317df6d4d1467d0-0">
              Herr talman! I det fallet delar jag din bedömning, Sven-Olof
              Sällström. Vårt mål som kristdemokrater är att jämna ut. Vi ska
              inte ha någon skillnad i beskattning mellan pensionärer och dem
              som jobbar. Vi har lyckats få till flertalet skattesänkningar
              för pensionärer. Det är så det har gått till. Det är det vi har
              strävat efter, och vi fortsätter att sträva efter det.
            </seg>
            <seg xml:id="i-eb301ed4feb0420a-0">
              Om du jämför hur det har sett ut under den här mandatperioden
              har mer pengar gått till skattesänkningar för pensionärer än till
              jobbskatteavdrag. Det vet även du, Sven-Olof Sällström. Du behöver
              inte fara med osanning i den delen.
            </seg>
            <seg xml:id="i-84825c8c326e803b-0">
              Vi är i en lågkonjunktur, Sven-Olof Sällström. Det är kanske
              den värsta finansiella kris vi har haft i världen på 80 år. Det
              är självklart att Sverige som ett exportberoende land påverkas.
              Halva vår bnp hänger på vad vi säljer till andra länder. Om de
              inte köper lika mycket av oss blir det bekymmer.
            </seg>
            <seg xml:id="i-e2972d362be44e02-0">
              Vad gör vi då? Jo, då stimulerar vi i stället inhemsk konsumtion
              för att hålla uppe sysselsättningen. Om vi inte hade gjort det
              skulle sysselsättningen ha sjunkit, och vi hade fått ännu högre
              arbetslöshet. Hur hade det hjälpt dem som står längst ifrån arbetsmarknaden
              och dem som är beroende av våra välfärdssystem?
            </seg>
            <seg xml:id="i-9b13d19027189ed4-0">
              Det är så här man får balansera ekonomin. Man måste se Sveriges
              roll i en helhet och hur andra länder påverkas av det ena och
              det andra. Om vi inte kan ha den typen av analys, synsätt eller
              omvärldsbevakning så hanterar vi hela Sveriges ekonomi alldeles
              för illa. Då kommer det att gå riktigt dåligt. Det är därför vi
              stimulerar inhemsk konsumtion, och det gör man genom bland annat
              skattesänkningar. Så får man fart på konsumtionen och motverkar
              fallet i exportmarknaden.
            </seg>
          </u>
          <note type="speaker" xml:id="i-80aef968539e27b1-0">
            Anf. 65 Finansminister ANDERS BORG (M):
          </note>
          <u who="unknown" xml:id="i-c057c5cbdc708707-0">
            <seg xml:id="i-022c5f8848f40332-0">
              Herr talman! Åter diskuterar vi den ekonomiska politiken mot
              bakgrund av en besvärlig internationell utveckling. Vi har en
              återhämtning som är trög i världsekonomin efter den längsta ekonomiska
              krisen på åtta decennier. Det är alldeles uppenbart att vi har
              fortsatta nedåtrisker.
            </seg>
            <seg xml:id="i-969eab806b690b28-0">
              I USA ser vi tecken på normalisering. Vi kan se att arbetsmarknaden
              återhämtar sig, men vi kan inte se att investeringarna och produktiviteten
              har någon kraft och tar någon fart. I eurozonen är man på väg
              ur en recession som har varat i två år. Men tillväxten nästa år
              landar på 1 procent – att jämföra med den svaga återhämning som
              vi ser i USA och som ändå är betydligt starkare.
            </seg>
            <seg xml:id="i-ea6b12ef92d4a72c-0">
              I tillväxtländerna växer ekonomierna mer – med runt 5 procent.
              Men det är lägre än de 6–7 procent som man har uppnått under de
              senaste åren. I Kina har tillväxten gått ned från 10 procent till
              7–8 procent. Till denna långsamma, tröga återhämtning ska vi lägga
              att vi har tydliga nedåtrisker i världsekonomin. En central risk
              är finanspolitiken i USA. Vi har under hösten sett hur de politiska
              partierna har haft stora svårigheter att komma överens. Vi vet
              att riskerna mycket väl kan återkomma i januari och februari.
              Om vi vill ha en återhämtning skulle det betyda mycket om vi fick
              en klarhet om finanspolitiken i USA.
            </seg>
            <seg xml:id="i-5bd9a10d8c0a3123-0">
              I eurozonen ska man nu genomlysa bankerna. Det finns betydande
              risker för att det uppstår hål – för att man upptäcker hål i balansräkningarna.
              Om vi inte har ett klart sätt och ett tydligt instrument för att
              rekapitalisera dessa banker finns det en risk att vi upprepar
              de misstag som eurozonen gjorde under 2012 och 2013.
            </seg>
            <seg xml:id="i-a76681b457e968e5-0">
              Strukturreformerna i eurozonen dröjer. Inte bara Italien drar
              benen efter sig, utan även andra länder har stora svårigheter
              att förbättra sin konkurrenskraft. Vi ser att några av tillväxtländerna
              – Indien och andra – har stora problem med skuldsättning, underskott,
              bytesbalansproblem, kostnader som har ökat och genomreglerade
              ekonomier som inte förmår växa utan att generera inflation. Om
              vi får en återhämtning i USA kommer vi att få flöden i världsekonomin
              som kommer att sätta en väldig press på länder som Indien och
              Indonesien med flera.
            </seg>
            <seg xml:id="i-1df145683798328e-0">
              I denna besvärliga miljö måste man konstatera att Sverige står
              starkt. Vi är bättre rustade och bättre förberedda för att klara
              framtiden och nya utmaningar. Det beror i grund och botten på
              att vi har hållit ordning i den offentliga ekonomin. Skuldsättningen
              i Sverige är lägre än den var när krisen började medan den har
              ökat med över 30 procent i jämförbara länder. Underskotten i Sverige
              är mindre än i andra länder. Vi kommer snabbare tillbaka till
              både balans och överskott. Vår långsiktiga uthållighet är bättre.
              Vårt pensionssystem är stabilare. Vårt sjukvårdssystem är både
              stabilare och effektivare, och vi har en bättre uthållighet i
              våra skattebaser.
            </seg>
            <seg xml:id="i-9cc516269410eeb0-0">
              Vi har gått igenom krisen utan breda nedskärningar i välfärden,
              utan kraftiga skattehöjningar och utan stora förluster för folkhushållet
              i termer av minskad konsumtion och fallande investeringar. Denna
              styrkeposition ska naturligtvis användas. Det är därför vi ska
              ha starka offentliga finanser.
            </seg>
            <seg xml:id="i-9673dc3f0e577b2d-0">
              Sverige har i budget efter budget kunnat lägga fram nya åtgärder
              för att stötta ekonomin under bevärliga tider. År 2013 var det
              breda satsningar på infrastruktur, forskning, utbyggnad av utbildningssystemet
              och sänkt bolagsskatt. I 2014 års budget gör vi breda satsningar
              för att förbättra hushållens ekonomi och för att stärka landets
              långsiktiga tillväxtförmåga.
            </seg>
            <seg xml:id="i-1fa73f21b32f838f-0">
              Det handlar om att vi under en kris förstärker hushållens ekonomi.
              Plånboken är viktig när det gäller att hantera kriser. Det är
              centralt att det finns kunder i affärerna. Det är centralt för
              företagen att det finns en efterfrågan. Denna efterfrågan kommer
              inte från omvärlden i ett läge där vi ser att krisen fortsätter
              och där vi också ser att det finns stora bekymmer i delar av vår
              basindustri.
            </seg>
            <seg xml:id="i-ca6fc4dcea438321-0">
              Om vi stärker människors disponibelinkomst innebär det också
              att vi får en större trygghet för hushållen. Men vi har inte bara
              stöttat efterfrågan. Vi har också vidtagit åtgärder som förbättrar
              arbetsmarknadens funktionssätt och som gör att vi långsiktigt
              får högre sysselsättning och lägre jämviktsarbetslöshet. De ökar
              rörligheten, de gör att människor söker fler jobb och de gör att
              parterna tar större hänsyn till sysselsättningen när de sätter
              lönerna.
            </seg>
            <seg xml:id="i-0122e4b9292f4bdf-0">
              Vi har kunnat sänka skatten också för pensionärer, för alla ska
              ta del av de välfärdsförbättringar som görs. Vi har sänkt a-kasseavgiften
              för två miljoner löntagare så att fler kan gå in i a-kassan. Därmed
              har vi också lagt grunden för en fortsatt förhandling mellan parterna
              på arbetsmarknaden. Den är central för att öppna arbetsmarknaden
              så att fler unga människor kan komma över och igenom de höga trösklar
              och trånga dörrar som vi har i Sverige. Då är det centralt att
              vi får sänkta arbetsgivaravgifter när man anställer unga utan
              tidigare yrkeserfarenhet. Det är viktigt att de får handledningsstöd
              så att det blir ett bra utbildningsinnehåll i dessa jobb.
            </seg>
            <seg xml:id="i-6dd78f8210d1c34a-0">
              Det är viktigt att vi ytterligare förstärker nedsättningen av
              socialavgifter för unga. Ska vi värna jobben, stötta ekonomin
              och vårda konkurrenskraften är också utbildningsinsatser centrala.
              Vi tar här ytterligare steg för att förstärka karriärvägarna för
              lärare. Det är bra och viktigt att vi har välutbildade lärare
              som också ekonomiskt tjänar på att göra en viktig insats i utbildningssystemet.
              Vi ökar undervisningstiden i matematik, därför att det är centralt
              både för konkurrenskraften och för att eleverna ska klara sig
              från grundskola till gymnasium utan svårigheter. Vi förbättrar
              stöden till både läxläsning och sommarskola. Långsiktigt ska vi
              se till att fler barn har möjlighet att få stöd i att läsa läxor
              och få studieverksamhet under sommaren om de har halkat efter.
            </seg>
            <seg xml:id="i-5732ed28ac628b78-0">
              Kunskapsuppdraget förstärks också av att vi nu kommer med ett
              forskningsavdrag och att vi har ett riskkapitalavdrag som kommer
              att träda i kraft. Det här gör att inte minst små och medelstora
              företag i de första faserna av tillväxt kan få bättre möjlighet
              att forska och utveckla.
            </seg>
            <seg xml:id="i-59875f544a0c1453-0">
              Huvuddragen i budgeten är tydliga. Vi lägger 25 miljarder för
              att stötta. Vi tar ansvar genom att tillföra energi men också
              genom att lägga fram en kurs där vi snabbare kommer tillbaka till
              balans och överskott än praktiskt taget alla andra länder. Det
              är en politik som både stöttar efterfrågan och bygger ut ekonomins
              produktionsförmåga. Det är så man skapar långsiktig tillväxt och
              förbättrar förutsättningarna för välfärd i Sverige.
            </seg>
            <seg xml:id="i-f084f5c327ab6305-0">
              Vi har fört en politik som har säkrat Sveriges situation i en
              svår tid. Det är en politik som fungerar också i uppförsbacke
              och motvind. Vi kan se att sysselsättningen har ökat med 200 000
              sedan 2006. I den senaste månadsstatistiken stiger sysselsättningen
              med 90 000 personer. Arbetskraften har ökat snabbare i Sverige
              än i praktiskt taget alla jämförbara länder. De reala disponibla
              inkomsterna, vad människor har kvar att handla för, har ökat med
              20 procent. Det är mer än i något jämförbart land. Långtidsarbetslösheten
              i Sverige är lägre än i de flesta jämförbara länder. Utanförskapet
              har pressats tillbaka med 200 000 personer.
            </seg>
            <seg xml:id="i-5789aa3c248cefaf-0">
              Jobben är centrala. Jobben är viktiga ekonomiskt för människor,
              men de är minst lika viktiga därför att de skapar ett sammanhang,
              en stolthet och en känsla av att man presterar och åstadkommer
              saker tillsammans. Det är det här som är utgångspunkten när vi
              lägger fast en politik som gradvis skapar förutsättningar för
              att föra landet mot full sysselsättning.
            </seg>
            <seg xml:id="i-6865b4a9a29a3f7e-0">
              Vi har också säkrat välfärden. Det har inte varit breda nedskärningar
              i trygghetssystemen i Sverige. De offentliga utgifterna ligger
              på 50 procent av bnp, så som de gjorde 2006. Skatteintäkterna
              har ökat med i storleksordningen 40 miljarder. Förskolan och skolan
              har fått 10 miljarder mer, sjukvården har fått 20 miljarder mer
              och äldreomsorgen har fått 10 miljarder mer, även när vi tar hänsyn
              till stigande kostnader och demografiska förskjutningar.
            </seg>
            <seg xml:id="i-b1e1637e61eec8b0-0">
              Det är alltså fler människor som jobbar i den skattefinansierade
              välfärden än vad det var när vi tillträdde. Vi är ett av de länder
              bland OECD-länderna som har högst andel som jobbar med skattefinansierad
              välfärd.
            </seg>
            <seg xml:id="i-1cf89ddcd257dbb9-0">
              Vi har också kunnat hålla samman landet i besvärliga tider. De
              ekonomiska skillnaderna i Sverige är mindre än i de flesta andra
              länder, och de som lever under tuffa villkor har här större trygghet
              än vad man har i de flesta jämförbara länder. Andelen med låg
              materiell standard i Sverige är 1 procent. För EU är snittet 10
              procent. Den andelen har halverats sedan 2006. Bland barnfamiljer
              lever 1 procent med låg materiell standard. Den andelen har mer
              än halverats sedan 2006. Den har gått från 3 procent till 1 procent.
              Det här är ingen slump. Det beror på att vi har ökat inkomsterna
              för de flesta hushållen, att sysselsättningen har ökat, att vi
              har förbättrat bostadsbidrag, flerbarnstillägg, bostadsstöd, grundnivåer
              i föräldraförsäkringen och gjort en lång rad andra viktiga insatser.
            </seg>
            <seg xml:id="i-2ff3c192ac63236a-0">
              Herr talman! Nu går vi in i ett valår. Det är ett centralt valår
              då vi ska välja regering, då vi ska välja inriktning för vårt
              land och då vi ska lägga fast den politik som ska föras under
              de kommande åren. Det är ingen tvekan om att alternativen är tydliga.
              Alliansen vill föra en politik som sätter jobb, trygghet och ansvar
              främst. Den splittrade oppositionen är enig om två saker: att
              skatterna ska höjas och att utgifterna ska ökas.
            </seg>
            <seg xml:id="i-e05e1a5432a11e1a-0">
              Låt oss börja med utgifterna. Det är a-kassan och det är traditionell
              Amspolitik, men det kanske mest frapperande är att varje spärr
              i sjukförsäkringen och förtidspensionssystemet ska tas bort. Ersättningar
              ska höjas, tak ska höjas och kontroller ska minskas i antal, och
              allt detta ska ske till en kostnad på 1,3 miljarder. Jag tror
              att var och en inser att om man förstärker en trend mot stigande
              sjukfrånvaro och tar bort kontroller kommer detta att tränga undan
              både välfärd, utbildning och viktiga insatser för jobb. Framför
              allt kommer det att framtvinga stora skattehöjningar.
            </seg>
            <seg xml:id="i-9f68218117d5ed1c-0">
              Där har vi beskeden, otydliga som de är. Det är 30 miljarder
              från Socialdemokraterna. När man lägger till Miljöpartiet kanske
              vi landar på 40 eller 50 miljarder. När man lägger till Vänsterpartiet
              kanske det blir 60 eller 70 miljarder. Det är en omfattande och
              bred skattehöjning som kommer att drabba unga människor. Den kommer
              att slå ut jobb, därför att det blir mer kostsamt att anställa.
              Den kommer att trycka tillbaka tjänstesektorn genom att man lägger
              på en restaurangmoms. Man försämrar jobbskatteavdraget. Det ska
              läggas på breda höjningar av bensinskatten och på andra transporter.
              Vi ska få tillbaka både förmögenhetsskatt, arvsskatt och fastighetsskatt
              om Vänsterpartiet får vara med och regera.
            </seg>
            <seg xml:id="i-8a5fb2b3f97dff44-0">
              Vi vet vad det här betyder för svensk ekonomi. Det blir sämre
              förutsättningar för jobb, och det kommer att drabba hushållen.
              De här kostnaderna kommer att föras vidare på hushållen, och prisstegringarna
              kommer att undergräva köpkraften. Då får hushållen det sämre,
              och då blir det mindre efterfrågan, vilket påverkar svensk ekonomi.
              Vi kommer alltså att få sämre tillväxt och sämre förutsättningar
              för stigande reallöner. Därmed kommer vi också att få problem
              med sammanhållningen, därför att sambandet är att vi skapar förutsättningar
              för tillväxt som skapar förutsättningar för jobb som skapar förutsättningar
              för välfärd. Bryter man det sambandet trycker man undan möjligheterna
              till att hålla sammanhållningen god i vårt land. Alternativen
              är: Allians för Sverige som går till val på jobben, tryggheten
              och ansvaret och en splittrad vänster som vill höja skatterna
              på allt och alla, vilket kommer att drabba svensk ekonomi med
              förödande konsekvenser.
            </seg>
          </u>
          <note type="speaker" xml:id="i-b58cd262bed9eb34-0">
            Anf. 66 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-7">
            <seg xml:id="i-a16a647fa0b28213-0">
              Herr talman! Det var en intressant berättelse vi fick från finansminister
              Anders Borg. Speciellt intressant var det på slutet, då vi fick
              höra om ökande klyftor genom att man har olika beskattning för
              dem som är arbetslösa och dem som har arbete. Ökande ekonomiska
              klyftor har vi sett under ganska lång tid med regeringen, och
              det kommer i slutändan leda till att man får en större sammanhållning
              i samhället, enligt finansministern.
            </seg>
            <seg xml:id="i-74e3abdadd4c797c-0">
              Det är inte riktigt så jag ser på den ekonomiska politiken, utan
              jag tror att det är bättre att försöka minska klyftorna aktivt
              och på det sättet skapa den sammanhållning som vi har varit vana
              vid i Sverige. Jag ser hur den politik som regeringen har fört
              och som ökar klyftorna aktivt faktiskt leder till att sammanhållningen
              i Sverige minskar. Det är någonting som jag oroas över.
            </seg>
            <seg xml:id="i-15d79c7a1cf4d453-0">
              Jag vill återkomma till regeringens prioriteringar i den här
              budgeten. Anders Borg pratar vackert om hur positivt allting är
              under den här regeringen och pratar också om skolan och om att
              det är viktigt att man gör satsningar där. Tittar man sedan på
              hur prioriteringarna är i den budget som Anders Borg har lagt
              fram går, av det reformutrymme som Anders Borg har presenterat
              och sagt är vad som finns tillgängligt för nya reformer, 2 ½ procent
              till någon form av skolsatsning. Det är en tydlig prioritering
              från regeringen. Mer än 60 procent av reformutrymmet går till
              att sänka skatten ytterligare en femte gång för dem som har arbete.
              2 ½ procent går till satsningar på skolan. Vi tycker inte att
              det är rätt prioritering. Vi tycker att skolan behöver och förtjänar
              betydligt större satsningar än så för att lärarna ska kunna möta
              sina elever och ha tid för dem.
            </seg>
            <seg xml:id="i-c13672aa3c07f927-0">
              Vi satsar också mycket på investeringar. Anders Borg pratar i
              sitt anförande om att det är viktigt att stimulera ekonomin. Jag
              håller med. Jag tycker också att vi ska stimulera ekonomin när
              det är dåliga tider. Men håller Anders Borg med om att investeringar
              är ett bättre och mer effektivt sätt att stimulera ekonomin och
              att det ger fler jobb för varje krona än de skattesänkningar som
              nu föreslås?
            </seg>
          </u>
          <note type="speaker" xml:id="i-024ad3814cb60632-0">
            Anf. 67 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-1">
            <seg xml:id="i-b5dc7c5b38bec739-0">
              Herr talman! Nu kanske bilden av Per Bolund och Miljöpartiet
              blir lite klarare. Det finns inget samband mellan jobb och sammanhållning.
              Det är alltså inte så att full sysselsättning är grunden för ett
              sammanhållet samhälle. Det är i praktiken vad Per Bolund säger.
              Då börjar man förstå logiken.
            </seg>
            <seg xml:id="i-04721b0b10cc93f2-0">
              Man kan förstå att det Socialdemokraterna säger inte hänger ihop.
              Där ska man höja bidragen och höja skatterna, men man tror ändå
              att det leder till jobb. Miljöpartiets politik är logisk. Man
              vill straffbeskatta arbete, och man vill föra upp ersättningen
              när man inte arbetar, för Miljöpartiet gillar inte arbete. Det
              är en kärna i Miljöpartiets politik att vi ska arbeta mindre och
              att färre ska arbeta. Politiken hänger alltså ihop.
            </seg>
            <seg xml:id="i-547a6daae2176d77-0">
              Det ologiska är att Socialdemokraterna som påstår sig tala om
              full sysselsättning accepterar den här politiken.
            </seg>
            <seg xml:id="i-4d6079e3f960ea09-0">
              Per Bolund har nu gjort en serie inlägg. Han står för en egen
              hållning i Sveriges riksdag. Det är att vi ska straffbeskatta
              transporter med bensinskatt, lastbilsskatt och flygskatt. Inte
              i något inlägg har han försvarat den politiken. Inte i något inlägg
              har han sagt att det är bra att människor på landsbygden ska betala
              priset för Miljöpartiets olika politiska ambitioner, att vi ska
              tömma landsbygden på människor därför att Södermalmsmiljöpartisterna
              tycker att det är en bra politik.
            </seg>
            <seg xml:id="i-dbb943f44ca2fcd2-0">
              Låt oss ta det här med investeringar. Sverige investerar dubbelt
              så mycket på det offentliga som Tyskland gör. Vi har ökat våra
              investeringar kraftigt under de här åren. Vi har fördubblat underhållsinvesteringar.
              Det har aldrig gjorts så mycket underhållsinvesteringar på väg
              och järnväg som i dag. Men vet ni vad som kommer att hända om
              vi får en miljöpartistisk och socialdemokratisk regering? Jo,
              då blir det en död hand på byggandet. Då kommer Miljöpartiet att
              stoppa Förbifart Helsingfors. Då faller trafikpaketet, och då
              blir det ingen tunnelbana. Då stängs byggandet av både infrastruktur
              och bostäder i Helsingfors.
            </seg>
            <seg xml:id="i-761863e920c84e67-0">
              Hur vore det om ni, ihop med Socialdemokraterna, berättade det
              före valet? Då skulle Socialdemokraterna kunna gå på Byggnadsarbetareförbundets
              kongress och säga: Det är inte viktigt att ni är i arbete. Det
              är inte bra att man bygger vägar och hus i Helsingfors. Det centrala
              är att Miljöpartiet får stoppa varje väginvestering.
            </seg>
          </u>
          <note type="speaker" xml:id="i-1104e7a459043568-0">
            Anf. 68 PER BOLUND (MP) replik:
          </note>
          <u who="per_bolund_61c5be" xml:id="i-4623ff38ae628307-8">
            <seg xml:id="i-a5a967acff223059-0">
              Herr talman! Jag tyckte att Anders Borg var en bra debattör en
              gång i tiden, att han var ganska saklig och korrekt och tog med
              sig den kunskap han ändå besitter från sin utbildning till ekonom.
              Den synen på Anders Borg har jag tappat. Jag märker nu att debattonen
              i kammaren sjunker snabbt så fort Anders Borg hamnar i talarstolen
              och ska debattera. Det är tråkigt.
            </seg>
            <seg xml:id="i-4ae7a6604fad8c99-0">
              Det är tråkigt att Anders Borg gör en tolkning som jag inte tror
              att någon av dem som lyssnar på debatten känner igen som det jag
              sade i mitt anförande. Tvärtom talade jag i hela mitt anförande
              om möjligheterna för att skapa jobb genom att göra viktiga investeringar
              inför framtiden, investeringar som stärker Sverige och gör att
              våra transporter fungerar bättre. Anders Borg kanske inte har
              märkt att järnvägen går på knäna och att tåg krockar i tunnlarna
              här i Helsingfors för att man inte sköter underhållet på järnvägssidan.
              Om man inte sköter underhållet går transporterna inte framåt,
              och då kommer vi inte heller kunna få människor i arbete.
            </seg>
            <seg xml:id="i-de8f966d63c06b94-0">
              Det Anders Borg kallar att straffbeskatta transporter handlar
              för en vanlig genomsnittsbilist om en femtiolapp i månaden. Jag
              tror att människor är beredda att stå för den kostnaden. Man vet
              att de pengarna går till att göra viktiga investeringar i en bättre
              fungerande kollektivtrafik runt om i landet och till att ställa
              om transportsystemet till att bli hållbart. I dag, med regeringens
              politik, blir transporterna i Sverige mer och mer fossilberoende.
              Vi blir mer och mer importberoende för att klara transporterna.
              Det är fel väg att gå.
            </seg>
            <seg xml:id="i-0020569751871ec5-0">
              Jag ställde en fråga till Anders Borg som jag inte fick svar
              på, nämligen om investeringar är ett bättre sätt att stimulera
              jobb än vad skattesänkningar är. Jag kan svara åt Anders Borg
              eftersom han inte ville svara själv. I er proposition 2008/09:97
              som heter Åtgärder för jobb och omställning framgår det tydligt
              av regeringens egna siffror att man får fler jobb genom att göra
              investeringar än genom att göra skattesänkningar. Trots det väljer
              Anders Borg att lägga den absoluta merparten av det reformutrymme
              man har på att sänka skatten ytterligare en gång för dem som har
              arbete. Speciellt uppenbart är det med den höjda skiktgränsen
              på 3 miljarder kronor där till exempel 1 av de miljarderna kommer
              från att man har dragit ned på just drift och underhåll av järnvägen
              med 1 miljard.
            </seg>
            <seg xml:id="i-a2ecdae28da68a92-0">
              Varför är det viktigare för dig att sänka skatten för dem som
              har högst inkomster i stället för att satsa pengarna på till exempel
              ett fungerande järnvägssystem i Sverige?
            </seg>
          </u>
          <note type="speaker" xml:id="i-837143966ec7fdcc-0">
            Anf. 69 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-2">
            <seg xml:id="i-45bbbafdf9c038fa-0">
              Herr talman! Per Bolund, du behöver inte skämmas för din politik.
              Du kan väl vara stolt över att ni har lyckats utforma en politik
              som effektivt kommer att göra så att färre människor arbetar och
              som kommer att leda till färre arbetade timmar. Det är det man
              talar om på miljöpartikongresserna. Man tycker att vi arbetar
              för mycket, och då har man tillsammans med Socialdemokraterna
              valt att utforma politiken utifrån det. Man höjer skatterna på
              arbete. Det är kärnan i den politik ni gemensamt står för. Man
              lägger de pengarna på att bygga ut bidragssystemen för dem som
              inte jobbar. Det leder självklart till högre arbetslöshet och
              lägre sysselsättning.
            </seg>
            <seg xml:id="i-4dfefe3020c88ec2-0">
              Varför kan du inte vara stolt över att ni har lyckats åstadkomma
              det ni har talat om i många år, nämligen att skapa en politik
              som gör att man för ut människor från arbetsmarknaden och minskar
              arbetstiden? Det kanske till och med kan leda till en kraftig
              minskning av arbetsveckorna i Sverige. Vad vet jag?
            </seg>
            <seg xml:id="i-66b66c7846baa1c1-0">
              Varför kan du aldrig känna stolthet över din skattepolitik? Varför
              inte vara tydlig med att ni och Socialdemokraterna tillsammans
              vill genomföra kraftiga höjningar av bensinskatten? Varför inte
              berätta för människor att ni verkligen vill ta krafttag i klimatfrågan
              och skatta bort landsbygden? Varför inte vara stolt över det man
              ändå lägger som förslag?
            </seg>
            <seg xml:id="i-15f3d524f35d2399-0">
              Låt oss ta det här med infrastrukturen och byggandet. Det kan
              ni väl också vara stolta över? Ni vill stoppa byggande i Helsingfors.
              Men säg då det till väljarna! När ni säger nej till Förbifarten
              faller infrastrukturpaketet. Då blir det inga tunnelbanor. Då
              blir det inte 80 000 nya bostäder. Då blir det en upprepning av
              det vi har sett varje gång socialdemokrater och miljöpartister
              har styrt, nämligen stopp och trafikinfarkt för Helsingfors. Det
              är det ni ska vara stolta över. Ni har lagt fast en politik som
              leder till era mål.
            </seg>
            <seg xml:id="i-6ca361efb0fa6901-0">
              Det märkliga är att Socialdemokraterna accepterar den politiken,
              en politik som leder bort från full sysselsättning, en politik
              som lägger skattebelastningen på transporter och jobb, en politik
              som innebär att det inte kommer att byggas i Sverige. Det vore
              förödande för Helsingfors och för Sverige om den politiken fick
              genomslag, herr talman.
            </seg>
          </u>
          <note type="speaker" xml:id="i-523933a38bed473e-0">
            Anf. 70 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-11">
            <seg xml:id="i-fc3ac1cc3a2e7dd9-0">
              Herr talman! Jag tänkte prata om grunderna för den ekonomiska
              politiken, det vill säga högerns värderingar. Det är tydligt att
              man tror att människans enda drivkraft är pengar. Det är nyliberala
              värderingar som får tydligt genomslag. Det syns också i och med
              att den här regeringen har privatiserat mest i historien och även
              har sänkt skatterna mest.
            </seg>
            <seg xml:id="i-826b437b2a40863b-0">
              Regeringen lockar fram privatiseringar av äldreomsorgen genom
              att lägga hundratals miljoner av våra skattepengar på detta varje
              år. Man tvingar landstingen att privatisera sjukvården genom lagändringar,
              och man tvingar fram privatiseringar av skolor genom lagändringar.
              Man funderar också på att tvinga fram privatiseringar av äldreomsorgen
              genom tvångslagstiftning.
            </seg>
            <seg xml:id="i-b5109d29393cafb5-0">
              Ungefär 9 miljarder går till vinster i den privatiserade välfärden,
              och det är dubbelt så hög avkastning på att bedriva äldreomsorg
              som på att driva bank i Sverige. Ni har sålt ut våra gemensamma
              tillgångar. Ni har till och med lånat ut pengar till detta. Bilbesiktningen
              är ett exempel som har köpts av ett riskkapitalbolag som inte
              ens hade råd att betala summan; ni beviljade ett lån till dem.
              Ni har sålt ut våra apotek till underpriser, och ni har sålt ut
              Nordea – även det till ett underpris. Det är klart att Moderaternas
              kärntrupper är nöjda, och Bo Lundgren skrattar väl varje dag.
            </seg>
            <seg xml:id="i-3001f76499e1a446-0">
              Med er skattepolitik har de 10 procent rikaste fått 25 procent
              av skattesänkningarna. Inkomstskillnaderna mellan kvinnor och
              män har ökat med 40 procent. Jag skulle tro att ni är ganska nöjda
              med detta. Det är en tydlig ideologisk värderingspolitik som har
              fått genomslag.
            </seg>
            <seg xml:id="i-4c92c09d9f125c34-0">
              Ni är den regering som har privatiserat mest, som har sålt ut
              våra gemensamma tillgångar och som har sänkt skatterna mest för
              dem som redan har det bäst, framför allt välbeställda män – Moderaternas
              kärntrupper.
            </seg>
          </u>
          <note type="speaker" xml:id="i-6faf92f8626b843a-0">
            Anf. 71 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-3">
            <seg xml:id="i-b05875f530e6156b-0">
              Herr talman! Ulla Anderssons inlägg återspeglar att vi har olika
              värderingar. Vi värdesätter arbete. Vi tycker att det är bra att
              människor går till jobbet, att man tar i och kämpar på gemensamt
              och utför de uppgifter som krävs för att man ska nå resultat.
              Vi tycker att det är värdefullt att människor sparar och investerar
              i produktion i vårt land, att man bygger fabriker, utvecklar tjänsteföretag
              och investerar i ny produktion. Vi tycker att det är nödvändigt
              och viktigt att man utbildar sig, att man tar ansvar för sin utbildning
              och att forskarna vid våra universitet anstränger sig för att
              skapa ny kunskap och nya innovationer. Vi tycker att det är värdefullt
              och viktigt att man driver företag i Sverige.
            </seg>
            <seg xml:id="i-f0aded934400e787-0">
              Det är våra enkla och tydliga värderingar. Man ska jobba hårt,
              spara och vara noggrann. Man ska investera, och man ska bygga
              företag. Sedan får vi ett tydligt samband: Om man klarar tillväxten
              klarar man jobben, och då klarar man välfärden. Det bygger alltså
              på att det finns drivkrafter för arbete, drivkrafter för sparande,
              drivkrafter för utbildning och drivkrafter för företagsamhet.
            </seg>
            <seg xml:id="i-e57e8143cc44dbd4-0">
              Vi vet vad som händer när man upphäver de drivkrafterna. Då blir
              det helt enkelt mindre arbete, mindre sparande och mindre företagsamhet.
              Då blir det mindre tillväxt, färre jobb och sämre välfärd. De
              här sambanden upprepas gång efter gång, i land efter land och
              i tid efter tid varje gång man prövar de olika vägarna. Om man
              straffbeskattar arbete, sparande, investeringar, produktion och
              utbildning blir ekonomin sämre.
            </seg>
            <seg xml:id="i-1f9a89d9f66a268c-0">
              Om vi skulle få den politiken efter valet kommer vi att få lära
              oss ett nytt samband. Det sambandet går så här: Om man inte klarar
              tillväxten klarar man inte jobben, och då klarar man inte välfärden.
              Den politik som Ulla Andersson, Socialdemokraterna och Miljöpartiet
              tänker föra kommer att leda till sämre förutsättningar för tillväxt,
              jobb och välfärd.
            </seg>
          </u>
          <note type="speaker" xml:id="i-1f815608a76fb06d-0">
            Anf. 72 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-12">
            <seg xml:id="i-03b18c02ca6c65ea-0">
              Herr talman! Anders Borg vet, liksom jag gör, att offentliga
              investeringar är dubbelt så effektiva för att skapa jobb som skattesänkningar.
              Om man vill ha en effektiv jobbpolitik, om man vill nå full sysselsättning,
              vet både du och jag att offentliga investeringar i välfärd, järnväg
              och bostadsbyggande är ett effektivt sätt att skapa jobb, vilket
              inte skattesänkningar är och som framgår av resultatet. Det råder
              högre arbetslöshet, högre långtidsarbetslöshet och lägre sysselsättningsgrad.
            </seg>
            <seg xml:id="i-882484ebfa4d7799-0">
              Era värderingar slår alltid igenom. Det privata vinstintresset
              och skattesänkningar för välbeställda kommer alltid först. Om
              utbildning är så viktigt, varför lägger ni 2 ½ procent av ert
              reformutrymme på skolan och 15 miljarder på skattesänkningar?
              Varför drar ni ned på komvux, högskoleplatser och arbetsmarknadsutbildningar
              om utbildning är så viktigt i högerns politik?
            </seg>
            <seg xml:id="i-77a7a5a5e3c3a41f-0">
              Varför säljer ni ut våra gemensamma tillgångar och till och med
              lånar ut pengar till detta? Varför lånar ni ut pengar till riskkapitalbolag
              så att de kan köpa vår bilbesiktning? Varför tar ni mindre betalt
              för våra tillgångar, våra apotek och Nordea, än vad de verkligen
              är värda? Era drivkrafter syns så tydligt. Det gemensamma ska
              inte äga, de gemensamma intressena ska inte få styra utan det
              är det privata vinstintresset som ska styra och skattesänkningar
              gå före allt annat.
            </seg>
            <seg xml:id="i-fd9aae96715b5aaa-0">
              Varför ska de 10 procent som är rikast ha 26 procent av er budget?
              Varför ska de 10 procent som är fattigast ha 1 procent?
            </seg>
            <seg xml:id="i-ab7a1511aaeec129-0">
              Det är så tydligt att er politik bygger på girighet i stället
              för solidaritet, gemenskap och omtanke där välfärden för oss alla
              kommer först, där vi inte tror att sjuka människor blir friska
              av att straffbeskattas. Det är vad ni gör. Era ideologiska värderingar
              syns så tydligt, nämligen att ekonomin är människans enda drivkraft.
            </seg>
          </u>
          <note type="speaker" xml:id="i-6f2fff13befce362-0">
            Anf. 73 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-4">
            <seg xml:id="i-ded251fa32727bb4-0">
              Fru talman! Våra värderingar är tydliga. Hårt arbete är bra för
              människor. Det är nyttigt att göra långa arbetspass och kämpa
              på för att åstadkomma resultat. Det är bra för människor och samhället.
              Det är så vi åstadkommer något gemensamt, och det är så vi bidrar.
            </seg>
            <seg xml:id="i-ca70496c748d81b5-0">
              Det är bra att plugga, göra sina läxor, få resultat på proven,
              se till att det är ordning i klassrummet och kämpa på också de
              dagar det är jobbigt att gå till skolan. Det är bra att spara
              och investera, att lägga pengar på att bygga riktig produktion.
            </seg>
            <seg xml:id="i-e2e0ae1b0a0bb1eb-0">
              Det här är de värderingar vi står för, men det är de värderingar
              Vänsterpartiet inte står för. Hela logiken i vänsterpolitiken,
              i land efter land, i tid efter tid, bygger på att undergräva värderingar
              som i grund och botten skapar tillväxtproduktion, välfärd och
              arbete.
            </seg>
            <seg xml:id="i-477ea566c34d3aff-0">
              Ulla Andersson vill göra gällande att vi inte har tillväxtutgifter
              i Sverige. Vi satsar alltså inte på investeringar i utbildning.
              Men Sverige satsar mest på utbildning tillsammans med Danmark,
              av jämförbara länder. Sverige ligger i topp i fråga om offentliga
              investeringar bland EU-länderna. Det är dubbelt den tyska nivån,
              om man får tro EU-kommissionen. Det gör Sverige naturligtvis därför
              att det är bra politik att bygga kapital och utbildning med offentliga
              medel. Men det märkliga är att det inte är den politiken Miljöpartiet,
              Vänsterpartiet och Socialdemokraterna står för. Tyngdpunkten ligger
              inte i investeringar utan i bidrag och bidragspolitik.
            </seg>
            <seg xml:id="i-63ff152f844b028c-0">
              Vi kan se hur detta hänger ihop. När Vänstern, Miljöpartiet och
              Socialdemokraterna styrde eftersattes underhållet. Då stoppades
              väginvesteringar. Då blev det en trafikinfarkt i Helsingfors.
              Varför? När bidragssystemen öppnades utifrån Miljöpartiets ideologi
              om att människor inte ska arbeta tömdes också de offentliga kassakistorna.
              Då trängdes infrastruktur, utbildning och tillväxtutgifter ut.
              Det är när tillväxt och jobbpolitik prioriteras som välfärden
              kan klaras. Det är där skiljelinjen går i svensk politik.
            </seg>
          </u>
          <note type="speaker" xml:id="i-eb672402e80b7816-0">
            Anf. 74 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-10b17051513c23c9-5">
            <seg xml:id="i-950bee5ddc0cd60b-0">
              Fru talman! Det är alltid bra att försöka skaffa sig en gemensam
              världsbild när man ska diskutera och debattera olika frågor.
            </seg>
            <seg xml:id="i-ad290455e5373edf-0">
              Det ekonomiska läget är naturligtvis en viktig del i en budgetdebatt
              om den ekonomiska politiken. Här antar finansministern en mycket
              dyster syn på allt annat än sin egen politik. Det är det enda
              som sticker ut som positivt.
            </seg>
            <seg xml:id="i-b910e4caa1a06534-0">
              Låt oss titta på hur utvecklingen ser ut i Europa och i USA,
              de marknader som är särskilt viktiga för Sverige. Det är svårt
              att hävda att det skulle gå åt fel håll under nästa år. Det förefaller
              som att 2013 är ett sämre år än vad 2014 kommer att vara. Det
              försöker finansministern att bortse från när han lägger ut texten
              om den ekonomiska politiken i Sverige.
            </seg>
            <seg xml:id="i-8e2e5094920775f5-0">
              Jag vill gärna höra finansministerns syn på hur det egentligen
              står till i Sverige och hur resultaten av hans egen politik har
              utvecklats sedan 2006. Är arbetslösheten ett större eller mindre
              problem nu än vad den var då? Den är i alla fall högre. Har arbetslösheten
              stigit och sysselsättningsgraden sjunkit? Det är vad SCB säger.
              Jag fick inget svar från Anna Kinberg Batra på den frågan tidigare.
              Ställer du upp på att statistikmyndigheten har rätt? Har Sverige
              en högre arbetslöshet än de flesta jämförbara länder, till exempel
              Danmark, Tyskland, Österrike, Holland eller till och med Storbritannien?
            </seg>
          </u>
          <note type="speaker" xml:id="i-86e4c650c8e96aa8-0">
            Anf. 75 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-5">
            <seg xml:id="i-4a98e44e6f1afae5-0">
              Fru talman! Nu ser vi hur vänsterpartierna har fördelat arbetet.
              Först har vi Ulla Andersson som går upp och lovar allt till alla
              och nekar till att det kräver stora skattehöjningar, som försämrar
              drivkrafterna till tillväxt och arbete. Sedan har vi Per Bolund
              som går upp utan att nämna att det är bensinskatt som är kärnan
              i politiken och att det är fråga om att straffbeskatta transporter
              och att stänga ned byggandet i Helsingfors. Sedan kommer Fredrik
              Olovsson, som kanske skulle svara för helheten, och berättar hur
              den märkliga kombinationen av höjd skatt på arbete och resor ska
              leda till ett bättre Sverige. I stället pratar han om ekonomiska
              bedömningar. Han återupprepar den syn han hade i samband med att
              budgetpropositionen lades fram om att omvärlden ska dra Sverige
              ur krisen. Det är fråga om den omvärld där eurozonen har varit
              i recession två år i rad. Den ska alltså dra Sverige ur krisen.
              Det är inte så att två minustecken blir ett plustecken när det
              handlar om tillväxttal år efter år.
            </seg>
            <seg xml:id="i-aa576932f7b19e36-0">
              Kan vi inte i stället få höra lite om helheten, om logiken och
              värderingarna som ni gemensamt står för? Varför är så stora skattehöjningar
              nödvändiga? Varför ska pengarna läggas på bidragen? Varför är
              det inte bra att människor får arbete? Varför tror ni inte att
              sparande och investeringar är grunden för tillväxt? Varför accepterar
              ni inte att vi lever i en tuff värld där konkurrensen hårdnar
              och vi måste stärka de svenska företagens ställning?
            </seg>
            <seg xml:id="i-36ea786711066869-0">
              I stället får vi de miljöpartistiska skattehöjningarna och Miljöpartiets
              nej till byggande i Helsingfors. Den frågan skulle jag gärna vilja
              höra lite mer om. Har Helsingforss arbetarekommun och Byggnadsarbetareförbundet
              fått information om att ni avser att lägga en död hand över byggandet
              i Helsingfors?
            </seg>
          </u>
          <note type="speaker" xml:id="i-dcfff412d5606af4-0">
            Anf. 76 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-10b17051513c23c9-6">
            <seg xml:id="i-70a73591ba6fb0e3-0">
              Fru talman! Vi vet vad som har hänt under de senaste sju åren.
              Det ligger en död hand över byggandet, just därför att regeringen
              bedriver den politik man gör.
            </seg>
            <seg xml:id="i-3285ffce5148bf21-0">
              Der är märkligt att finansministern håller så hårt i de ineffektiva
              nedsättningarna av arbetsgivaravgifter för unga och för restaurangmomsen.
              Han biter sig fast i detta något så fruktansvärt, som om detta
              verkligen skulle innebära att jag höll på att säga miljoner men
              tiotusentals människor har fått arbete. Det är inte så det ser
              ut. Det är ett oerhört ineffektivt sätt att försöka skapa sysselsättning
              i landet.
            </seg>
            <seg xml:id="i-b1a5870bdb4c782e-0">
              Vi har bättre förslag, som vi har presenterat i vår budgetmotion.
              Jag läste upp många av dem i mitt anförande. Det handlar om bristyrkesutbildningar,
              om rejält stöd till yrkesintroduktion, fler anställda i vården
              och bättre skola. Det är fråga om allt sådant som kan bygga Sverige
              starkt också långsiktigt.
            </seg>
            <seg xml:id="i-6108475ad47b2d52-0">
              Jag förstår att Anders Borg är intresserad av att skapa sig en
              bild av den ekonomiska omvärlden som gör att hans skattesänkningar
              ska framstå som den rätta vägen. Men det är alltid den rätta vägen
              för Moderaterna. Ni har sänkt skatterna i högkonjunktur, när högkonjunkturen
              mattas av, när Sverige är på väg in i en lågkonjunktur, när Sverige
              är i djupaste kris och nu när det finns hopp om att gå mot bättre
              tider. Lösningen är alltid sänkta skatter. Märkligt nog ska de
              också riktas till dem som tjänar allra bäst, även om ni måste
              låna till sänkningen.
            </seg>
            <seg xml:id="i-5ccfa8bba9fd9c16-0">
              Jag har en rak fråga till Anders Borg. Om ni menar att ekonomin
              tillåter ytterligare stora skattesänkningar, trots att ni inte
              klarar budgetreglerna, när menar ni att ekonomin inte skulle klara
              en rejäl skattesänkning?
            </seg>
          </u>
          <note type="speaker" xml:id="i-e9cd2ac12600870f-0">
            Anf. 77 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-6">
            <seg xml:id="i-3a73a467ef029577-0">
              Fru talman! Jag uppfattar att Fredrik Olovsson har sagt att vi
              har lagt en död hand över byggandet i Sverige. Det var så han
              inledde repliken. Jag råkade läsa EU-kommissionens genomgång av
              arbetsmarknaden i Europa. Där framgick det att sedan 2009 har
              sysselsättningen i byggsektorn i Sverige ökat med 10 procent.
            </seg>
            <seg xml:id="i-fc007b11666ab608-0">
              I genomsnitt för EU-området har den minskat med över 10 procent.
              I länder som Danmark och Holland har den fallit ihop. Varför har
              den ökat i Sverige? Jo, därför att vi har till exempel dubbelt
              så stora offentliga investeringar som Tyskland har, om man får
              tro EU-kommissionen, och därför att vi har byggt ihop trafikpaket
              med trängselavgifter som finansierar Norra länken och förbifarten,
              och vi har Västsvenska paketet. Vi har ett samlat paket som gör
              att bilister och kommuner kan acceptera en utbyggnad av Helsingfors.
            </seg>
            <seg xml:id="i-68b75b2dbc655512-0">
              När ska vi få svaren kring förbifarten gemensamt från Miljöpartiet
              och Socialdemokraterna? Det är det största investeringsprojekt
              som genomförts på decennier i Sverige som vi nu lägger på plats.
              Men vi förstår hur det blir. Det blir 35 kronor i trängselavgift
              med Miljöpartiet, men inga väginvesteringar och ingen förbifart.
              Det blir trafikinfarkt i Helsingfors med den politiken. När man
              har stoppat investeringarna står man kvar med Miljöpartiets bensinskatter
              och trängselavgifter. Det är så det kommer att bli.
            </seg>
            <seg xml:id="i-09bf78b1cbf7ddd9-0">
              Låt oss vara klara över hur kärnan i den här politiken ser ut,
              för det vill Fredrik Olovsson aldrig debattera. Man ska kraftigt
              höja skatten tillsammans med Vänsterpartiet och Miljöpartiet på
              allting som genererar välfärd, tillväxt och jobb. Sedan ska man
              använda pengarna för att bygga ut ersättningarna för människor
              som inte arbetar.
            </seg>
            <seg xml:id="i-d49f2d757925b0db-0">
              Vi vet vad det leder till. Det föröder offentliga finanser. Det
              förstör förutsättningarna för att finansiera äldreomsorgen. Det
              trycker upp kostnaderna i kommunsektorn. Det leder till fler socialbidragstagare,
              och det undergräver förutsättningarna för stigande reallöner.
              Det är vad vi såg när Socialdemokraterna styrde, och det är vad
              vi skulle få se om olyckan var framme vid valet 2014.
            </seg>
          </u>
          <note type="speaker" xml:id="i-fb7ab56a33e13750-0">
            Anf. 78 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-11">
            <seg xml:id="i-10b4a81f8dd68f31-0">
              Fru talman! Jag tänkte ta med dig, finansministern, på en liten
              resa ut på okänt territorium där man eventuellt kan förarga ledarskribenter
              på Aftonbladet eller DN:s kulturredaktion. Vad jag förstår står
              Moderaterna och alliansregeringen för en reglerad invandring.
              Jag ska återgå till en fråga som ställdes på SVT:s Agenda för
              ett år sedan: Hur mycket invandring tål Sverige?
            </seg>
            <seg xml:id="i-3b2a38a73a3f8e9a-0">
              I våras och även över sommaren var antalet asylsökande i Sverige
              någonstans mellan 500 och 700 i veckan. Nu är det 2 000 i veckan.
              Man pratar om att det kan gå upp till historiskt höga nivåer som
              slår toppåren i mitten av 90-talet.
            </seg>
            <seg xml:id="i-4a9086d85fe5d289-0">
              Det här är ett av de enda områden där regeringen inte har satt
              någon gräns för vad utgifterna för staten får bli. Man har i och
              för sig med posterna för migration, integration och liknande i
              sin budget, men det finns ingen gräns satt, och man har inte förklarat
              hur stor invandring alliansregeringen anser att Sverige tål. Det
              är ändå rätt intressant.
            </seg>
            <seg xml:id="i-ba0352fcf00fcc14-0">
              Vad anser regeringen? Om vi har en reglerad invandring måste
              vi kunna ange en gräns. Vad ska prioriteras bort av de övriga
              utgiftsposterna i välfärdssamhället för att bekosta den invandring
              man inte har en gräns för? Det är frågan till finansministern.
            </seg>
          </u>
          <note type="speaker" xml:id="i-f0549e9bc5e7f62f-0">
            Anf. 79 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-7">
            <seg xml:id="i-99bc1e0d9e892504-0">
              Fru talman! Det finns två grundläggande skiljelinjer för hur
              jag och Sven-Olof Sällström ser på invandring. Den första gäller
              vår grundläggande värderingsstruktur. Jag anser att det är en
              skyldighet för ett av världens rikaste länder att ta emot människor.
              Med tanke på oppositionens bild av ett land som faller ihop kanske
              man skulle tro att vi var i en annan del av världen. Men sanningen
              är Sverige är ett av världens rikaste och mest välskötta länder.
              Att vi skulle avstå från att ta ansvar för människor i krig tycker
              jag inte är rimligt. Vi ska självklart ställa upp när det är konflikter
              i andra länder och ge en fristad till människor. De kommer inte
              hit för att de uppskattar klimatet. De kommer hit därför att de
              inte har någon annanstans att ta vägen. Vi ska välkomna människor
              i nöd.
            </seg>
            <seg xml:id="i-8228361287c399d8-0">
              Den andra utgångspunkten har mer att göra med hur vi på samhället
              brett. Vill man leva i ett samhälle som växer eller i ett samhälle
              som krymper? Vi kan se i den statistik som i dag presenterades
              från EU-kommissionen vilka länder det är som krymper. Det är Grekland,
              Spanien, Lettland. Utanför EU är det Ryssland och Japan. Det är
              länder där befolkningen minskar, där födelsetalen är låga och
              människor flyttar ut.
            </seg>
            <seg xml:id="i-8d320d03e97a0b26-0">
              Är det bra länder? Är det länder som har varit framgångsrika
              och som förmår att leverera ett bättre samhälle till sina medborgare?
              Nej. Sedan finns det samhällen med ökande antal medborgare. Det
              är Sverige, USA och Storbritannien, samhällen som är attraktiva
              och som människor vill komma till, som människor vill utbilda
              sig i, arbeta i, spara i och vara företagare i. Det är länder
              som växer.
            </seg>
            <seg xml:id="i-4eb05a55bdfbc523-0">
              Öppna dynamiska länder drar till sig fler människor. Det är i
              grund och botten bra. Det är en del kostnader förknippade med
              att människor kommer hit, det är ingen tvekan om det, särskilt
              när det kommer många på ett oväntat sätt. Men långsiktigt är fler
              människor fler skattebetalare som delar våra gemensamma kostnader,
              fler kunder, fler arbetare och fler företagare som bidrar till
              vårt samhälle bra. Det är bra att växa och bli fler.
            </seg>
          </u>
          <note type="speaker" xml:id="i-cb19c5507cb87410-0">
            Anf. 80 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-5a9194f6f5e5ce8e-12">
            <seg xml:id="i-f4afd317a5468a8c-0">
              Fru talman! Men visa det då! Alliansregeringen har inte vid något
              enda tillfälle kunnat visa att det är en långsiktig vinst för
              Sverige.
            </seg>
            <seg xml:id="i-381b9ab08fa393ec-0">
              Skyldighet därför att dessa människor inte har någon annanstans
              att ta vägen – det är en sanning med modifikation. Det är inte
              som Carl B Hamilton försökte påskina i ett av tidigare replikskiften
              att man kan ta flyg från Afghanistan till Sverige och landa på
              Arlanda. Det krävs visum för att kunna hoppa på det flyget.
            </seg>
            <seg xml:id="i-94ebed418f438555-0">
              Huvuddelen av dem som kommer till Sverige kommer via andra EU-länder
              antingen med flyg och båt eller över Öresundsbron. Då har de passerat
              annat land. Vi har enligt Dublinkonventionen då rätt att säga:
              Nej, du ska söka asyl i ett annat land. Vi har en migrationsminister
              som i sådana här fall brukar säga att andra länder i EU måste
              ta sitt ansvar. Nu har Sverige tagit nog, andra ska behöva börja
              ta sitt ansvar.
            </seg>
            <seg xml:id="i-3ee931d3a70a33bb-0">
              Ni sitter själva på nyckeln, men ni är inte trovärdiga. Använd
              de förordningar och avtal som vi har skrivit under, använd Dublinkonventionen,
              så hamnar vi där, eller hur?
            </seg>
            <seg xml:id="i-b9da8211786eaf19-0">
              Att ensidigt säga att vi ska ge permanent uppehållstillstånd
              till samtliga som kommer från Syrien innebär naturligtvis att
              det skapar flyktingströmmar från övriga EU-området till just Sverige.
              Det är den realistiska situationen, det ser ut så. Man säger att
              man vill ha en reglerad invandring men kan inte ange någon nivå
              på den och inte heller vad det får kosta. Vad jag förstår är det
              här det enda utgiftsområdet i statens budget där man inte har
              någon gräns för kostnader. Det är rätt anmärkningsvärt.
            </seg>
            <seg xml:id="i-12de6b56618a49a7-0">
              Här tycker jag att regeringen är svaret skyldig: Var går alliansregeringens
              gräns? Hur mycket invandring tål Sverige? Vad får den kosta? Vilka
              andra utgiftsområden ska det skäras ned på när man har ofinansierade
              poster, som nu kraftigt ökad invandring och ökat antal asylsökande
              från framför allt Syrien?
            </seg>
          </u>
          <note type="speaker" xml:id="i-fd9c3a5c2dad4671-0">
            Anf. 81 Finansminister ANDERS BORG (M) replik:
          </note>
          <u who="unknown" xml:id="i-c057c5cbdc708707-8">
            <seg xml:id="i-94702704cbd460c7-0">
              Fru talman! Mitt huvudproblem är inte om de som flyr kriget i
              Syrien har mellanlandat någon annanstans på vägen hit. Mitt problem
              är att de är tvungna att fly därför att det pågår en väpnad konflikt
              i deras land och andra länder vägrar att ta ansvar för att hjälpa
              människor i nöd. Det är självklart att vi i Sverige, med alla
              våra förutsättningar och med det välstånd och den välfärd vi har,
              ska ställa upp för människor i nöd. Jag kan inte se att vi skulle
              kunna agera på något annat sätt än vad vi gör i dag.
            </seg>
            <seg xml:id="i-a1a78e2ec8b508b9-0">
              Låt oss gå till frågan om fler invånare. Sverigedemokraterna
              förvånar mig lite. Partiet heter ju Sverigedemokraterna. Då skulle
              man kunna tro att det är därför att de tycker väldigt mycket om
              Sverige. Det gör jag också; jag tycker att Sverige är ett väldigt
              bra land. Vi har en öppenhet, en tolerans, en teknologi och en
              fantastisk företagsamhet. Vi har bra värderingar om arbete och
              utbildning.
            </seg>
            <seg xml:id="i-0f66fa20c8b38ea1-0">
              Då är det väl bra om det blir fler svenskar, att det kommer människor
              hit som anpassar sig och kommer in i det svenska samhället, för
              med sig sina värderingar och gör vårt samhälle bättre. Och vi
              får fler invånare. Det är tydligt att länder som krymper när det
              gäller antalet invånare, som Grekland, Lettland, Ryssland eller
              Japan, är länder på tillbakagång. Länder som har bra, fungerande
              ekonomier som USA, Sverige, Tyskland, Storbritannien, Kanada,
              Australien växer därför att människor vill komma dit.
            </seg>
            <seg xml:id="i-59b2c24882df7822-0">
              Det är bra för de samhällena på lång sikt. Det är bra med fler
              kulturer i ett samhälle. Det är bra med fler människor i ett samhälle.
              Det är bra med fler perspektiv.
            </seg>
            <seg xml:id="i-aaf6835fb8b64c4f-0">
              Jag kan inte förstå varför man som sverigedemokrat inte vill
              ha fler svenskar, för då måste ju världen bli en bättre plats.
            </seg>
          </u>
          <note type="speaker" xml:id="i-2feec6b04ad70661-0">
            Anf. 82 LEIF JAKOBSSON (S):
          </note>
          <u who="leif_jakobsson_79f517" xml:id="i-422b3421dfd3b259-0">
            <seg xml:id="i-8173310c80491cc2-0">
              Fru talman! Nu ska vi mer specifikt prata om skattefrågorna i
              budgeten. Det har i och för sig nämnts ett och annat ord om skatter
              tidigare i dag, men den här debatten är huvudsakligen inriktad
              på skatter.
            </seg>
            <seg xml:id="i-760f281e51f6febb-0">
              Det budgetförslag som regeringen har lagt fram för riksdagen
              innebär att Sverige ytterligare ska skuldsättas för att sänka
              skatterna för dem som tjänar mest. För oss socialdemokrater går
              det kalla kårar längs ryggen av två skäl. Det ena skälet är att
              klyftorna ökar med denna skattepolitik och det andra är att vi
              pantsätter Sverige i våra barns namn för att vi som just nu är
              aktiva ska kunna ha lite mer i plånboken.
            </seg>
            <seg xml:id="i-63d36a5c76f43431-0">
              Fru talman! Det är uppenbart för allt fler att skattesänkningarna
              redan har kommit till vägs ände. Borgerliga ledarsidor, ekonomer
              och Konjunkturinstitutet pekar på det underskott som vi skjuter
              framför oss när det gäller välfärdens finansiering under de kommande
              åren. Då blir det väldigt konstigt att lägga fram den budget som
              regeringen har föreslagit.
            </seg>
            <seg xml:id="i-a529ac725d5a9926-0">
              Innan vi går in på skatterna vill jag ändå säga att det finns
              en moralisk dimension i det här som stör mig riktigt ordentligt.
              Det är att den nu aktiva generationen som har jobb och inkomster
              väljer att urholka statens finanser och berika sig själva medan
              pensionärerna – de som har byggt upp det här landet och som sett
              till att detta är ett av världens absolut bästa länder att leva
              i – behandlas styvmoderligt. De får till och med sänkt standard.
            </seg>
            <seg xml:id="i-f1d376667136f4a2-0">
              Än konstigare är det med våra barn, de som en dag ska betala
              in de pensionsavgifter som gör att dagens aktiva generation kan
              leva ett bra liv på ålderns höst. Barnen prioriterar man också
              bort. Det har varit sju år av ständigt sjunkande skolresultat.
              Högskoleplatserna har blivit färre. Och allt detta för att den
              generation som just nu befinner sig i livets mitt ska kunna ha
              ett bättre liv.
            </seg>
            <seg xml:id="i-f30068520777117a-0">
              Fru talman! Mina bibliska kunskaper är inte så djupa, men såvitt
              jag har förstått är det lite av Sodom och Gomorra över detta:
              Lev ett lyxliv här och nu, gärna med RUT-avdrag, och sedan får
              de andra klara sig bäst de vill! Så skulle man kunna sammanfatta
              åtta års borgerlig skattepolitik.
            </seg>
            <seg xml:id="i-b58afdbf5845c86b-0">
              Jobbskatteavdraget är en diamant i det borgerliga skattesänkarprojektet.
              Idén är att arbetslösa ska läsa skattetabeller vid frukostkaffet
              och inse att det lönar sig att arbeta, klippa sig och ta sig till
              Arbetsförmedlingen för att få ett jobb. Det där är bara teori.
              All utvärdering har visat att det inte är jobbskapande, och om
              det är det i någon mån så är det enormt dyra jobb. Det är alltså
              en väldigt ineffektiv åtgärd.
            </seg>
            <seg xml:id="i-29d535c87422ac6a-0">
              Jobbskatteavdraget har också en annan dimension. Människor upplever
              det som en statlig bestraffning av arbetslöshet och sjukdom. Det
              skapar sådana motsättningar och sociala spänningar i vårt samhälle
              som vi i Sverige inte är vana vid och som vi socialdemokrater
              absolut inte vill ha.
            </seg>
            <seg xml:id="i-8e3e6d223e92d151-0">
              Är det kanske för att bevisen och evidensen för jobbskapandet
              så tydligt uteblir när det gäller jobbskatteavdraget som finansministern
              snarare pratade om köpkraftsstimulans än om jobbskapande effekter
              av jobbskatteavdraget? Så kan det vara, men då faller ju hela
              konstruktionen och idén med varför man bara skulle rikta en köpkraftsstimulans
              om man nu tycker att det behövs en sådan 2014 till just dem som
              arbetar. Då hade varit rimligare att kraftigt höja till exempel
              barnbidraget, bostadsbidraget eller att se till att pensionärer
              kom i fatt. Tillsammans med barnfamiljerna skulle de också kunna
              bidra på ett effektivare sätt än köpkraftsstimulerande åtgärder.
            </seg>
            <seg xml:id="i-5cacc44007542cc8-0">
              Det senaste är att man inte så mycket pratar om att jobbskatteavdrag
              skulle vara jobbskapande, utan det ska ses som köpkraftsstimulans.
              Men det håller inte, för då skulle man inte utforma det på det
              här sättet. Då skulle man låta alla vara med. Det skulle riktas
              till framför allt de grupper som har fått stå tillbaka under många
              år och som säkerligen skulle konsumera och bidra till den effekten.
            </seg>
            <seg xml:id="i-b9d1fea6841b7a8b-0">
              Moderaterna har haft stämma. Då lyckades de kommunicera alla
              tänkbara budskap om framtida skattesänkningar: De ska inte komma,
              de ska komma, de ska komma när Anders Borg tycker att de ska komma.
              I själva verket har det snarare handlat om när man har haft parlamentariskt
              stöd.
            </seg>
            <seg xml:id="i-6f1fdd8d09bf99d0-0">
              Men ett av de här budskapen gick ut på att det 2015 inte kunde
              bli ett sjätte jobbskatteavdrag, för då behöver skolan pengar.
              Då frågar jag mig: Behöver inte skolan pengar 2014? Fungerar den
              svenska skolan på ett så bra sätt att det inte behövs några satsningar
              2014? Vi kan låta resultaten sjunka ytterligare, men 2015 ska
              vi göra någonting åt det. Det där går inte ihop. Om skolan behöver
              mer pengar är det vårt ansvar som folkvalda att se till att skolan
              får de resurser som behövs framför att sänka skatterna.
            </seg>
            <seg xml:id="i-014539977d901ad3-0">
              Ett annat inslag i budgeten är sänkningen av inkomstskatten för
              utlandsboende svenskar, och det är inte den stora delen. Det rör
              sig om 300 miljoner, men effekterna av den skattesänkningen är
              att en svensk pensionär som bor utomlands får en skattesänkning
              med 600 kronor i månaden. Samtidigt föreslår regeringen att en
              svensk pensionär i Sverige ska få 100 kronor i månaden i skattesänkning
              – sex gånger så hög skattesänkning till de pensionärer som har
              valt att lämna landet. Det är en väldigt konstig signal till landets
              pensionärer om hur man värderar olika människor.
            </seg>
            <seg xml:id="i-94d61170f2ad8c3a-0">
              Sedan kommer vi till det som är särskilt utmanande, att låna
              ytterligare 3 miljarder för att sänka skatten bara för dem som
              tjänar över 37 000 kronor i månaden. Ni kan inte tycka att det
              är konstigt att vi socialdemokrater sätter klackarna i backen
              och säger att det är nog med denna omfördelningspolitik. Det måste
              till rättvisa i skattepolitiken. Ni håller på att dra sönder Sverige
              såsom ni agerar.
            </seg>
            <seg xml:id="i-76218603c4bc8b47-0">
              Vi säger nej till detta. Vi stoppar den upplåningen och ser till
              att våra barn har 3 miljarder mindre att betala räntor och amorteringar
              på i framtiden.
            </seg>
            <seg xml:id="i-1db50de5217a67df-0">
              Vårt alternativ är att man ska stoppa skattesänkningarna. Man
              har kommit till vägs ände för länge sedan. Vi säger: Trappa av
              jobbskatteavdraget för dem med miljoninkomster. Dessa pengar vill
              vi använda för att ytterligare sänka pensionärernas skatter. Människor
              som tjänar över 1 miljon i dag får vara med och betala lite mer
              skatt för att Sveriges pensionärer ska kunna få en lite bättre
              tillvaro.
            </seg>
            <seg xml:id="i-a9f424acf9ea5d5e-0">
              Resurserna från ineffektiva skattesänkningar och de nedsättningar
              av arbetsgivaravgiften som har gjorts tänker vi använda bättre.
              Vi tänker använda dem för att rusta de arbetslösa, på en riktig
              arbetsmarknadspolitik och bristyrkesutbildning. Vi kommer att
              använda dem till näringspolitik för att stödja småföretagens exportansträngningar.
              Vi kommer att använda dem till att ta bort andra sjuklöneveckan.
              Allt detta kan ge fler jobb och ökad sysselsättning. Det är precis
              det som det handlar om.
            </seg>
            <seg xml:id="i-66a8cb3f0262c4ba-0">
              Vi måste bort från massarbetslösheten.
            </seg>
            <seg xml:id="i-f49fe17481d79f3a-0">
              Det fattas mycket. Konjunkturinstitutet pekar på hur väldigt
              mycket som kommer att saknas de närmaste åren.
            </seg>
            <seg xml:id="i-38901f950d010a47-0">
              För oss socialdemokrater är det viktigaste i detta sammanhang
              att se till att få ned arbetslösheten. Sverige är inte designat
              för en arbetslöshet på 8 procent. Vi klarar inte välfärden och
              pensionerna. Därför måste det till en helt annan politik, som
              inte handlar om att sätta folk i köer utan se till att det kommer
              till arbeten och att de som är arbetslösa kan få de jobben.
            </seg>
            <seg xml:id="i-f35318b0058ab1fc-0">
              Fru talman! Man kan inte både ha kakan och äta upp den. Moderaternas
              retorik för att ansluta sig till den svenska välfärdsmodellen
              spricker nu tydligt som ett troll i sol. När man har att välja
              på att satsa på att förbättra skolresultaten, bekämpa arbetslösheten,
              investera i järnvägar och bostäder och att sänka skatten väljer
              man att skuldsätta våra barn för att sänka skatten.
            </seg>
            <seg xml:id="i-7bcefaabd11f3c7d-0">
              Moderaterna är, fru talman, varken nya eller arbetarparti. Det
              är samma gamla skattesänkarhöger.
            </seg>
          </u>
          <note type="speaker" xml:id="i-89782348c41c94ba-0">
            Anf. 83 MATS PERTOFT (MP):
          </note>
          <u who="mats_pertoft_529a6f" xml:id="i-58dd662f79c55fde-0">
            <seg xml:id="i-2ac372df487e2582-0">
              Fru talman! Vi har använt den här förmiddagen till att lyssna
              på finansutskottets debatt, och jag blir lite konfunderad. Jag
              undrar egentligen om inte vi riksdagsledamöter ibland borde röra
              oss lite grann utanför detta hus.
            </seg>
            <seg xml:id="i-dbd16ff1499b7bc8-0">
              I allianssidans beskrivning av läget låter allting som att det
              är jättebra. Det låter som att ingen oroar sig. Det låter som
              att det inte finns några som oroar sig över arbetslöshet, sjukskrivningar
              och så vidare. Jag tycker att det är lite oroväckande om de partier
              som utgör Sveriges regering inte uppfattar de signaler som finns
              ute i landet.
            </seg>
            <seg xml:id="i-5229d13199ff8b58-0">
              Det är inte första gången. Jag minns själv när jag som kommunalråd
              före 2006 lyssnade på Göran Persson som betygade att det var ordning
              och bra i finanserna och att allting var jättebra, och jag som
              kommunalråd var väldigt oroad över ökningen av de sociala kostnaderna,
              att pengarna till skolan inte räckte till och så vidare. Det känns
              igen.
            </seg>
            <seg xml:id="i-b82d80cdad5e3f41-0">
              Denna tudelning av Sverige oroar mig väldigt mycket. Vi riksdagsledamöter
              har ett uppdrag att lyssna på våra väljare, lyssna på folket och
              se till att förvalta ekonomin ansvarsfullt. Skattepolitik är ansvar.
              Skattepolitik är att forma politiken på ett sådant sätt att den
              ger verktygen för utvecklingen av ekonomin.
            </seg>
            <seg xml:id="i-cda0da8f200bb757-0">
              Jag håller med om att Sverige har bra ekonomi, men det är inte
              det som är problemet i dag. Problemet är hur vi ska gå vidare
              i detta.
            </seg>
            <seg xml:id="i-8d2c774f9eba952a-0">
              Då upplever jag ansvarsfrågan väldigt starkt. Regeringen har
              i svensk grundlag en stark ställning och har möjligheten att styra
              Sverige i minoritet. Det har för den delen gjorts de flesta åren
              efter andra världskriget. Men jag frågar mig: Hur kommer det sig
              att alliansregeringen utnyttjar den fördelen på ett så frankt
              sätt? Jag tycker att det är allvarligt, och det bekymrar mig.
            </seg>
            <seg xml:id="i-c7900c8105dbdd56-0">
              Det kan inte vara en tillfällighet att när Alliansen har fått
              beskedet att Sverigedemokraterna har ändrat position när det gäller
              det femte jobbskatteavdraget väljer de att lägga fram det förslaget,
              när man har en parlamentarisk majoritet. Jag har för mig att Fredrik
              Reinfeldt sade något liknande i sitt sommartal, att han hade sett
              att det fanns en parlamentarisk majoritet i kammaren för ett femte
              jobbskatteavdrag. Det är helt okej – det finns det ju.
            </seg>
            <seg xml:id="i-6dab7bbd2f248907-0">
              Men då är det ännu allvarligare att man lägger fram andra förslag
              som inte har en majoritet och att man blir upprörd när denna icke-majoritet
              visar sig, som när det gäller höjningen av skiktgränsen; att man
              blir upprörd när man själv precis har noterat att det finns en
              majoritet för ett annat förslag.
            </seg>
            <seg xml:id="i-c32d9d3b8d1ce889-0">
              Jag deltog i styret av Södertälje kommun mellan 2006 och 2010.
              Den rödgröna minoriteten styrde Södertälje tillsammans med allianspartierna.
              Vi hade ett avtal, och vi säkrade att alla förslag hade en majoritet
              i kommunfullmäktige.
            </seg>
            <seg xml:id="i-02cc09a39867242d-0">
              Jag tror att det är väldigt viktigt att de som styr detta land
              ser till att de har majoritet för sina förslag, för annars underminerar
              man förtroendet.
            </seg>
            <seg xml:id="i-ff6362d004121462-0">
              Det är det som är problemet också när det gäller olika förslag
              som kommer upp i budgeten, som vi har diskuterat en del i skatteutskottet.
              Jag vet att det i och med budgetlagen finns en ökad möjlighet
              att stoppa in en och annan proposition i budgetpropositionen för
              att få igenom den lite lättare. Jag tänker speciellt på två propositioner,
              den ena om 3:12-reglerna och den andra om kvotplikten. Där visar
              Alliansen tydligt att man stoppar in dem i budgetpropositionen
              för att de ska gå igenom, utan att det finns möjlighet att rösta
              ned dem.
            </seg>
            <seg xml:id="i-b3c9cafbf7421292-0">
              Man utnyttjar, enligt mitt tycke, på ett otillbörligt sätt fördelen
              med att Sverige ska ha en stark regering även om det inte är en
              majoritetsregering. Jag argumenterar inte emot minoritetsregeringar.
              Jag argumenterar för att minoritetsregeringar tar ett helhetsansvar.
              Det tycker jag brister i dag.
            </seg>
            <seg xml:id="i-01c074b6d55f259c-0">
              Jag kan inte förstå varför vi inte även fortsättningsvis ska
              kunna öppna för möjligheten att ha många delägare i bolag i 3:12-reglerna.
              Jag säger ingenting om skärpningen i skattelagstiftningen när
              det gäller 3:12-företag. Den kunde till och med vara ännu skarpare,
              enligt mitt tycke. Men jag gillar att man ska kunna göra många
              delaktiga i ägandet.
            </seg>
            <seg xml:id="i-9c707cdef6d5652a-0">
              Lika märkligt är förslaget när det gäller kvotplikt. Det är bra
              att vi får låginblandade förnybara bränslen i de fossila bränslena.
              Men det är väldigt märkligt att regeringen inte klarar av att
              stoppa importen av fuletanol. I tre år mellan 2014 och 2017 öppnar
              vi fördämningarna, som den dåvarande socialdemokratiska regeringen
              med stöd av Miljöpartiet och Vänsterpartiet stoppade. Därmed riskerar
              vi att på allvar slå ut Sveriges samlade bränsleproduktion, Lantmännens
              fabrik i Norrköping och så vidare, under tre år, ända tills EU:s
              nya bränsledirektiv träder i kraft. Under de tre åren riskerar
              vi att slå ut hundratals arbetstillfällen för att regeringen inte
              klarar av att synka det här på ett klokt sätt. Ibland undrar jag
              hur man tänker.
            </seg>
            <seg xml:id="i-af5520a928c6dd17-0">
              Att ni får igenom detta nu beror enbart på att alliansregeringen
              har stoppat in det i budgetpropositionen. Det beror inte på något
              annat. Det menar jag är ett otillbörligt sätt att använda sig
              av budgetreglerna. Jag tycker att det är allvarligt.
            </seg>
            <seg xml:id="i-c504fff1768ac13c-0">
              Det borde helt enkelt finnas en större ansvarskänsla för detta
              hos regeringen. Det handlar om att vi ska ta ansvar för Sveriges
              ekonomi, ta ansvar för skatterna och visa svenska folket att vi
              är satta att på ett klokt sätt styra Sverige. Då måste man ibland
              hoppa över sin egen skugga och fundera över: Hur kan jag skapa
              alternativa majoriteter så att man har en trygghet?
            </seg>
            <seg xml:id="i-0ae462adac6d1617-0">
              Det är det jag efterlyser hos alliansregeringen i dag, och det
              verkar inte finnas. När det då kopplas till att man verkar ha
              en bristande verklighetsuppfattning blir jag ännu mer orolig.
            </seg>
          </u>
          <note type="speaker" xml:id="i-0c6ebcfe520a785f-0">
            Anf. 84 THORALF ALFSSON (SD):
          </note>
          <u who="thoralf_alfsson_b44799" xml:id="i-bace2841487223b7-0">
            <seg xml:id="i-bc9ba0f30e09d161-0">
              Fru talman! Mats Pertoft nämnde verklighetsförankring och att
              vara ute i verkligheten lite grann. Jag instämmer helt och hållet.
              Jag har fortfarande en fot kvar i mitt gamla jobb och besöker
              kunder med jämna mellanrum, och jag skulle vilja säga att det
              är lite av orsaken till att jag är sverigedemokrat. Jag vet vad
              som sägs ute i industrier och på andra platser.
            </seg>
            <seg xml:id="i-3f9b02785d47f705-0">
              Fru talman! Jag vill yrka bifall till Sverigedemokraternas reservationer.
            </seg>
            <seg xml:id="i-c5c32445c312b441-0">
              Genom att göra en hel rad prioriteringar annorlunda än regeringen
              skapar vi sverigedemokrater ett större budgetutrymme än regeringen
              i vår budgetmotion. Vi minskar kraftigt den utomeuropeiska asyl-
              och anhöriginvandringen samt moderniserar arbetskraftsinvandringen
              från tredje land genom att skifta fokus från lågkvalificerad till
              högkvalificerad arbetskraft.
            </seg>
            <seg xml:id="i-f02dbad695e4d53d-0">
              Vi ökar fokus på katastrofbistånd samtidigt som vi minskar utvecklingsbiståndet.
              Vi anpassar den svenska biståndspolitiken till FN:s rekommendationer.
            </seg>
            <seg xml:id="i-1590757dde4f2ac1-0">
              Sverigedemokraterna gör en rejäl reformering av arbetsgivaravgifterna
              genom att återställa den generella sänkningen samt slopa den så
              kallade ungdomsrabatten, vilka båda har visat sig vara mycket
              ineffektiva reformer, för att i stället införa ett arbetsgivaravdrag
              där de mindre företagen blir de största vinnarna. Samtidigt upphäver
              vi den mycket kostsamma sänkningen av restaurang- och cateringmomsen.
            </seg>
            <seg xml:id="i-112ebb3c48238ee8-0">
              Vi vill att bankerna ska ta ett större ansvar för sin egen så
              kallade stabilitetsfond och höjer deras avgift till den. De medel
              som är att betrakta som skattebetalarnas ska återbetalas från
              fonden och tillfalla staten.
            </seg>
            <seg xml:id="i-571e5ca60ec16d6b-0">
              Vi höjer den nuvarande mineralersättningen till motsvarande 5
              procent av det som bryts, vilket ligger mer i linje med andra
              gruvnationer.
            </seg>
            <seg xml:id="i-69975614285e2afc-0">
              Vår sysselsättningspolitik har ett antal övergripande syften:
              Vi vill göra det mer lönsamt att arbeta och billigare och enklare
              att anställa. Vi vill komma till rätta med den bristande matchningen
              på arbetsmarknaden, och vi vill minska överutbudet av okvalificerad
              invandrad arbetskraft. Vi uppnår målsättningen genom att bland
              annat införa ett femte steg i jobbskatteavdraget.
            </seg>
            <seg xml:id="i-9e7e8e2839030eaf-0">
              Vi inför ett arbetsgivaravdrag som gör det billigare för framför
              allt småföretagen att anställa. Varje enskilt företag får göra
              ett årligt avdrag motsvarande 72 000 kronor av sina arbetsgivaravgifter.
            </seg>
            <seg xml:id="i-36123dbcf1ccd43a-0">
              Vi reformerar sjuklöneansvaret till förmån för småföretagen.
              För att undvika tröskeleffekter konstruerar vi reformen på så
              sätt att varje företag får göra avdrag för sina sjuklönekostnader
              motsvarande sjuklönekostnaden för en genomsnittlig anställd upp
              till ett tak på tio anställda. Ett genomsnittligt småföretag skulle
              därmed få dra av sjuklönekostnader upp till ca 23 000 kronor per
              år.
            </seg>
            <seg xml:id="i-7f97a0974c4454a6-0">
              Vi satsar också på yrkesutbildning, högre utbildning, lärlingsplatser,
              starta-eget-bidrag och ett vidareutvecklat senior-RUT.
            </seg>
            <seg xml:id="i-5916556a9ded9e9c-0">
              Däremot motsätter sig Sverigedemokraterna en höjning av den första
              brytpunkten för statlig skatt. Brytpunkten ligger i dag på ca
              426 000 kronor per år och gynnar alltså enbart individer över
              det inkomstskiktet. Det kan alltså inte sägas minska trösklarna
              till arbetsmarknaden nämnvärt. Enligt regeringens egen utvärdering
              påverkas antalet sysselsatta överhuvudtaget inte av en höjning
              av brytpunkten.
            </seg>
            <seg xml:id="i-85f82faaaf92555e-0">
              Fru talman! De svenska seniorerna har till skillnad från andra
              grupper i samhället fått uppleva en stadig försämring av sina
              levnadsvillkor genom en urholkad pension. Hundratusentals svenska
              pensionärer har tvingats leva på en månadsinkomst som ligger på
              eller strax över existensminimum. Alldeles för många svenskar
              drabbas dessutom av våld, övergrepp eller försummelser efter sin
              65-årsdag. Därtill är det alltför svårt att i dagens Sverige få
              tillgång till adekvat vård och omsorg för de äldre som inte klarar
              sig själva.
            </seg>
            <seg xml:id="i-3f832abf8a9b7f2a-0">
              Sverigedemokraternas uppfattning är att välfärden ska sträcka
              sig genom livets alla skeenden. Denna utveckling måste därför
              vändas så snart som det är möjligt, varför vi i vårt budgetförslag
              presenterar en rad åtgärder för att underlätta livet och vardagen
              för våra äldre.
            </seg>
            <seg xml:id="i-7f2ea10b2f427b95-0">
              Det kanske allra viktigaste är att Sverigedemokraterna betraktar
              pension som huvudsakligen uppskjuten lön. Det finns därmed varken
              logik eller rättvisa i att pensionärerna ska straffbeskattas i
              den utsträckning som i dag sker i relation till vanliga löntagare.
            </seg>
            <seg xml:id="i-cbef2894e7e80520-0">
              Vår ambition är att kraftigt reducera skatteskillnaden mellan
              inkomstslagen tjänst och pension genom en höjning av det förhöjda
              grundavdraget för personer över 65 år. En helt genomsnittlig pensionär
              får med vårt budgetförslag en höjd nettoinkomst motsvarande drygt
              400 kronor per månad.
            </seg>
            <seg xml:id="i-bc82855b3aa1fd17-0">
              För att våra satsningar ska nå de äldre som har det relativt
              sämst väljer vi, utöver att sänka skatterna för samtliga pensionärer,
              även att förstärka garantipensionerna med motsvarande 10 procent.
              En ogift garantipensionär med full garantipension får därmed en
              ökning av pensionen med 790 kronor per månad, medan gifta får
              en ökning med 705 kronor.
            </seg>
            <seg xml:id="i-4850b9b2f035ab12-0">
              Tillsammans skulle dessa båda förslag öka den disponibla inkomsten
              med närmare 1 000 kronor per månad för de svenska pensionärerna
              med de lägsta pensionerna. Detta bedöms leda till högre konsumtion
              bland landets pensionärer och påverkar således även sysselsättningen
              i positiv riktning.
            </seg>
            <seg xml:id="i-14fce4a5bceaa29d-0">
              Utöver detta finns även satsningar på ett återställt högkostnadsskydd
              för sjukvård och läkemedel, matlyft, insatser mot brott, fler
              trygghetsboenden och äldrevårdscentraler och förändrat och förbättrat
              tandvårdsbidrag.
            </seg>
            <seg xml:id="i-d4850cd51e694796-0">
              Sverige är i dag, fru talman, en av de största nettobetalarna
              inom Europeiska unionen. Under 2013 betalar svenska skattebetalare
              drygt 37 miljarder kronor i medlemsavgift. Sverigedemokraterna
              ser med stor oro på maktförskjutningen till Bryssel. För varje
              år skickas allt mer beslutanderätt från Sverige till en EU-apparat
              utan insyn och folklig förankring. Det EU vi har i dag är inte
              det svenskarna röstade ja till 1994.
            </seg>
            <seg xml:id="i-ec809a86ce4cee69-0">
              Sverigedemokraterna är kraftigt emot överföringen av politisk,
              ekonomisk och juridisk makt till EU och Bryssel. Därför vill Sverigedemokraterna
              i grunden omförhandla avtalen som binder oss till EU.
            </seg>
            <seg xml:id="i-e66ace6059aeb3ac-0">
              Fru talman! I den debatt som förts i dag i kammaren och under
              den senaste tiden har vinster i välfärden varit ett ständigt återkommande
              ämne. Att skattemedel som är ämnade för skola, vård och omsorg
              hamnar i privata företags vinster är känsligt. Det är fullt förståeligt,
              och någon typ av begränsning kan vara befogad.
            </seg>
            <seg xml:id="i-ccc2b82df84c6e29-0">
              Jag vill här ta upp ett litet exempel, för jag anser att detta
              givetvis bör gälla alla verksamheter där privata aktörer anlitas
              och som finansieras med våra skattemedel. Den industri som byggts
              upp av privata företag runt invandringen och Migrationsverkets
              behov tycks dock vara undantagen kritik från alla partier utom
              Sverigedemokraterna.
            </seg>
            <seg xml:id="i-0c2a6ed0327c2a25-0">
              Att driva ett asylboende eller en asylförläggning tycks vara
              mycket lukrativt i dag. Ett exempel på detta är Lundegårds Camping
              på Öland. År 2009 bedrev man inget asylboende, och då landade
              omsättningen på drygt 11 miljoner kronor med en vinst på ca 3,5
              miljoner kronor. Det är en bra vinstmarginal för de flesta företag.
              Sedan började man använda campingen till asylboende under vinterhalvåret
              med en minst sagt remarkabel ekonomisk vinstutveckling.
            </seg>
            <seg xml:id="i-5be0593e2036c3f6-0">
              För en tid sedan skrev den socialdemokratiska tidningen Östran
              följande om företaget: Nu har Lundegårds Fritidsutveckling, som
              campingföretaget på Öland heter, utsetts till Superföretag av
              Veckans Affärer och Bisnode. Det är ett av landets mest lönsamma
              företag och i en klass för sig i Kalmar län. Och det är flyktingmottagandet
              som gör att vinsten skjuter i höjden. På en omsättning lite över
              34 miljoner, redovisade man 20 miljoner i resultat.
            </seg>
            <seg xml:id="i-6c27bce05caef7e7-0">
              Det är alltså en vinstmarginal på 60 procent. Man har haft en
              omsättningsökning på 23 miljoner kronor sedan man började med
              asylförläggning och samtidigt en vinstökning på 17 miljoner kronor.
              Det är bisarrt!
            </seg>
            <seg xml:id="i-57899b6dd6a99695-0">
              Varför är det så tyst om detta från de partier som vill stoppa
              vinsterna inom välfärden? Här handlar det också om skattemedel
              som i stället hade kunnat gå till skola, vård och omsorg.
            </seg>
            <seg xml:id="i-ff863b0fb39cb04a-0">
              I detta fall drabbas också Borgholms kommun av kostsamma skyldigheter
              på grund av denna asylförläggning, som att hålla alla barn med
              skola, och ersättningen från staten täcker inte kommunens kostnader.
            </seg>
            <seg xml:id="i-efaec7036b7143fe-0">
              Samtidigt som Lundegårds Camping utses till Superföretag och
              ett av landets lönsammaste företag, tvingas Borgholms kommun lägga
              ned ännu en byskola på östra Öland av kostnadsskäl. Borgholms
              kommun hade utan tvekan behövt några av Lundegårds Campings vinstmiljoner
              i sin verksamhet för att barnen skulle ha kunnat få behålla sin
              skola och sin trygghet.
            </seg>
          </u>
          <note type="speaker" xml:id="i-f51b6ce499cf85c0-0">
            Anf. 85 JACOB JOHNSON (V):
          </note>
          <u who="jacob_johnson_31d6eb" xml:id="i-38c5c349f4cedef5-0">
            <seg xml:id="i-13c3bca9b926b643-0">
              Fru talman! Sverige behöver investeringar för framtidens utmaningar.
              Sverige behöver en bättre skola. Sverige behöver en värdig vård
              efter behov. Sverige behöver bostäder som unga och bostadssökande
              har råd att bo i. Sverige behöver rättvisa för arbetslösa och
              sjuka. Sverige behöver ställa om för klimatets skull.
            </seg>
            <seg xml:id="i-bd900550f3273c0f-0">
              För att referera till Gustaf Fröding: Så ska vi hat! Men var
              ska vi tat?
            </seg>
            <seg xml:id="i-5b49bbe712b02288-0">
              Hur ska vi finansiera dessa reformer och framtidssatsningar?
            </seg>
            <seg xml:id="i-9c1263dea414cc41-0">
              Vänsterpartiet står för en ansvarsfull ekonomisk politik. De
              offentliga finanserna går i dag med underskott. Vi anser att detta
              inte kan öka ytterligare. Därför behöver skatterna höjas för att
              finansiera välfärd, rättvisa och klimatinvesteringar.
            </seg>
            <seg xml:id="i-043c3bb15f5b5295-0">
              Den viktigaste målsättningen med Vänsterpartiets skattepolitik
              är just att finansiera en väl utbyggd generell välfärd. I ett
              rikt land som vårt bör alla garanteras en likvärdig och hög kvalitet
              på välfärdstjänster som sjukvård, skola och barn- och äldreomsorg.
              Att betala välfärden solidariskt via skatterna är effektivt. Dessutom
              är det ett kraftfullt verktyg för att utjämna skillnader mellan
              människor och därmed öka jämlikheten. Men om vi ska klara detta
              måste vi vara ärliga med att skatteuttaget behöver öka. Alternativet
              är att var och en av oss måste betala för den välfärd vi behöver,
              till exempel via privata försäkringar. Då är det inte längre människornas
              behov utan plånbokens storlek som avgör vilken välfärd var och
              en har rätt till.
            </seg>
            <seg xml:id="i-b40e15a1468d310b-0">
              Regeringens politik under mandatperioden har inneburit skattesänkningar
              på ca 140 miljarder kronor. Man har genomfört ett systemskifte
              på skatteområdet och bland annat gått bort från principen om likformig
              beskattning så att olika personer beskattas olika beroende på
              varifrån man får sin inkomst. Samtidigt har det bidragit till
              att urholka skattebaserna. Den privata konsumtionen har tillåtits
              att öka på bekostnad av den offentliga konsumtionen, välfärdstjänsterna.
              I och med det urholkas resurserna till välfärden och möjligheterna
              till nödvändiga reformer och en rättvis fördelning av ekonomiska
              resurser.
            </seg>
            <seg xml:id="i-bdaf054fb0396895-0">
              Regeringens skattesänkningar har främst gynnat höginkomsttagarna,
              bland annat genom slopad förmögenhetsskatt, sänkt fastighetsskatt
              för exklusiva villor – det har varit väldigt stora skattesänkningar
              för dem som bor i de dyra villorna i Djursholm, Lidingö etcetera
              – och inte minst rejäla inkomstskattesänkningar. Samtidigt betalar
              pensionärer, sjuka och arbetslösa i dag mer i skatt än löntagare
              vid lika inkomst. Detta menar vi är orättvist och ineffektivt.
              Dessutom skadas skattesystemets legitimitet. Regeringens skattesänkningar
              har även på ett påtagligt sätt ökat mäns nettoinkomster jämfört
              med kvinnors.
            </seg>
            <seg xml:id="i-048937ab2de2792f-0">
              Vänsterpartiet går en annan väg. I denna budget föreslår vi skattehöjningar
              på knappt 70 miljarder kronor 2014. Annorlunda uttryckt återställer
              vi cirka hälften av regeringens skattesänkningar under mandatperioden.
            </seg>
            <seg xml:id="i-5ee9494e7eba6957-0">
              I går föreslog LO-ekonomerna, mot bakgrund av den höga arbetslösheten,
              ett stimulansprogram på just 70 miljarder kronor, med ett permanent
              statsbidrag till kommuner och landsting på 30 miljarder, ökade
              transfereringar till hushåll på 15 miljarder, 10 miljarder till
              statliga infrastrukturinvesteringar, ett tillfälligt anslag på
              10 miljarder till bostadsinvesteringar och 5 miljarder till arbetsmarknadsutbildning.
            </seg>
            <seg xml:id="i-9d72269d0d58c8e6-0">
              Man kan lätt konstatera att LO-ekonomernas förslag ligger nära
              vårt, Vänsterpartiets, budgetförslag när det gäller satsningar,
              även om LO-ekonomerna faktiskt är beredda att försvaga statsbudgeten
              de närmaste åren mer än vad Vänsterpartiet i dag anser är lämpligt.
            </seg>
            <seg xml:id="i-a6c241a5584539ff-0">
              Det är å andra sidan också så att Konjunkturinstitutet i en rapport
              om konjunkturläget, som kom i slutet av augusti, talar om behovet
              av finanspolitiska åtstramningar motsvarande 2 procent av bnp
              för perioden 2015–2017. 2 procent av bnp blir också ungefär 70
              miljarder kronor. Det handlar till exempel om skattehöjningar
              i samma nivå som Vänsterpartiet föreslår.
            </seg>
            <seg xml:id="i-e772c0138ba8f8df-0">
              Man skulle kanske kunna säga att LO plus KI är lika med V.
            </seg>
            <seg xml:id="i-fc41e36288e1199a-0">
              Fru talman! Jag nämner LO och Konjunkturinstitutet i sammanhanget
              för att exemplifiera att det är fler än Vänsterpartiet som anser
              att det behövs avsevärt kraftfulla åtgärder för att bekämpa arbetslösheten,
              möta framtidsutmaningarna och ta ansvar för de offentliga finanserna.
            </seg>
            <seg xml:id="i-a86181f86c229f0a-0">
              Men skatt ska inte tas ut som något självändamål. Skatt är inget
              mål i sig, men det är ett effektivt medel för att klara de åtaganden
              som vi anser är nödvändiga. Skattekvoten, det vill säga skatternas
              andel av Sveriges bnp, kan också ses som ett mått på hur stor
              andel av ekonomin som vi styr över tillsammans. Skattekvoten har
              minskat från 48 procent 2006 till drygt 44 procent i år. Det börjar
              märkas, inte minst på situationen inom vården och sjukvården,
              till exempel.
            </seg>
            <seg xml:id="i-652008453127cdc8-0">
              Vi menar också att det spelar roll hur skatterna tas ut. Skatt
              ska betalas efter bärkraft. Den som tjänar mycket ska också bidra
              mer till välfärden. I dag betalar som sagt pensionärer, sjuka
              och arbetslösa mer i skatt än löntagare vid lika stor inkomst.
              Det tycker vi är orättvist. Vi vill bygga ett skattesystem där
              man betalar lika mycket skatt vid lika inkomst.
            </seg>
            <seg xml:id="i-db4daff54fde444b-0">
              Vänsterpartiets skattepolitik vill så långt som möjligt värna
              låg- och medelinkomsttagare. Samtidigt anser vi att kapitalbeskattningen
              behöver öka. Finanssektorn är till exempel underbeskattad i dag.
              Ökad beskattning är också ett sätt att begränsa spekulationsekonomin.
              Även bolagsskatten ska ta in en rimlig andel av vinsterna till
              samhälleliga investeringar och utgifter och bör därför höjas.
            </seg>
            <seg xml:id="i-1845aa59e968f69b-0">
              Fru talman! Jag tänker inte i dag gå in i detaljerna i vår eller
              regeringens skattepolitik utan håller mig till de övergripande
              frågorna. Men även om Vänsterpartiet har en utvecklad skattepolitik
              ser vi behovet av en översyn av hela skattesystemet. Det har nu
              gått mer än 20 år sedan den stora skattereformen i början av 90-talet.
              Det är dags för en ny översyn, inte minst med tanke på hur regeringens
              avdragspolitik alltmer har omformat skattesystemet till en schweizerost
              med många hål i. Tyvärr blockerar regeringen alla sådana propåer.
              Men det gläder mig när fristående aktörer, till exempel nyligen
              tankesmedjan Katalys, presenterar förslag om ett reformerat skattesystem.
              Katalys argumenterar i sin rapport Hälften kvar och hela framtiden
              precis som Vänsterpartiet för en högre skattekvot. Katalys citerar
              den norske affärsmannen och hotellägaren Petter Stordalen. Han
              har sagt:
            </seg>
            <seg xml:id="i-9044ef9d57ffa6d4-0">
              Skatt är civilisationens kostnad. Det är en orsak till att Sverige
              är ett av världens bästa länder.
            </seg>
            <seg xml:id="i-94d884a4bfbe9e45-0">
              Här får jag tyvärr lägga till att Stordalen, om dagens skattesänkarpolitik
              från regeringen fortsätter, snart måste säga: Sverige var ett
              av världens bästa länder.
            </seg>
            <seg xml:id="i-e2b68188deffa4f0-0">
              Fru talman! Det är hög tid att välja nu. Ska vi täcka välfärdens
              behov eller ha låga skatter? Den tidigare ordföranden för Finanspolitiska
              rådet, ekonomiprofessor Lars Calmfors, skrev i Dagens Nyheter
              för ett tag sedan hur regeringens så kallade reformutrymme uppstår
              genom att tidigare välfärdsreformer urholkas. Barnbidragen, a-kassan
              och statsbidragen till kommunerna är bestämda i kronor och räknas
              inte upp automatiskt i takt med bnp på samma sätt som skatteintäkterna
              gör. Calmfors konstaterar också det självklara, nämligen att regeringens
              skattesänkningar försvårar det offentliga välfärdsåtagandet.
            </seg>
            <seg xml:id="i-73020e245bc86c45-0">
              Jag kan vidare instämma när Calmfors skriver: Den centrala frågan
              i den ekonomisk-politiska debatten bör därför vara vilka ambitioner
              vi har för det offentliga välfärdsåtagandet. Vill vi behålla det
              på nuvarande nivå eller rent av öka det? Eller är vi beredda att
              minska det i utbyte mot lägre skatter?
            </seg>
            <seg xml:id="i-384826c8a7469fab-0">
              Här bör de politiska alternativen redovisas tydligare, enligt
              Calmfors. Jag håller med om detta, och Vänsterpartiet är tydligt
              med vilken väg vi väljer: Vi står upp för våra gemensamma framtida
              åtaganden och för välfärd av hög kvalitet för alla, och vi är
              beredda att finansiera det med högre skatter än i dag.
            </seg>
          </u>
          <note xml:id="i-0b20243b8ced71ac-0">
            Med detta, fru talman, yrkar jag bifall till Vänsterpartiets
            reservationer 4, 8 och 11.
          </note>
          <note type="speaker" xml:id="i-e605e3e5d7abc468-0">
            Anf. 86 HENRIK VON SYDOW (M):
          </note>
          <u who="henrik_von_sydow_19b1e7" xml:id="i-3ff409dba1f4e371-0">
            <seg xml:id="i-3319539b11e02200-0">
              Fru talman! Jag tycker att vi har anledning att uttrycka tacksamhet
              till alla svenska skattebetalare – till alla som är med och bidrar
              till att betala skatterna. Vi har också anledning att känna tacksamhet
              över att vi har ett så effektivt skattesystem i vårt land. I regeringens
              budgetproposition anges att skatteintäkterna för att finansiera
              vår offentliga sektor kommer att utgöras av över 1 600 miljarder
              kronor i år, och den offentliga sektorns skatteintäkter ökar.
            </seg>
            <seg xml:id="i-a117ee10e1e25fe8-0">
              Det finns en stark vilja att göra rätt för sig i Sverige, och
              vårt skattesystem har ett högt förtroende och en hög legitimitet.
              Vi ser tydliga indikationer på att den svarta ekonomin trängs
              tillbaka i Sverige. Det är väldigt viktigt. Det måste värnas,
              och det måste vårdas. Det är viktigt inte minst om vi vänder blickarna
              utåt och jämför oss med andra länder i andra delar av Europa.
              Det bekräftar för oss att ett väl fungerande skattesystem är grundläggande
              för ett väl fungerande ekonomiskt system och ett fungerande samhälle.
            </seg>
            <seg xml:id="i-51999deb60101ebb-0">
              Skattesystemets förtroende, dess legitimitet och människors lojalitet
              till det är avgörande också för hållbara offentliga finanser.
              De totala skatteintäkterna till offentlig sektor bedöms öka med
              ungefär 3 procent i år och med samma siffra nästa år. I takt med
              att konjunkturläget sakta förbättras väntas också skatteintäkterna
              öka med omkring 5 procent varje år 2015–2017. Staten, kommunerna
              och landstingen kommer nästa år, om vi rensar bort inflationen,
              att ha 40 miljarder kronor mer i skatteintäkter än 2006.
            </seg>
            <seg xml:id="i-2753c5f06f632985-0">
              Med mer jobb och färre utanförskap finns det också mer resurser
              och tillskott till välfärden. Det är viktigt. Sverige är ett land
              med hög andel offentliga utgifter – vi har mer omfattande sociala
              utgifter än de flesta andra länder, och vi har fler anställda
              i den skattefinansierade välfärden än de flesta andra länder.
              Alliansregeringen har ökat tillskotten till välfärden med närmare
              70 miljarder, i reala mått mätt, sedan 2006. Mer jobb och färre
              i utanförskap gör också att det finns mer resurser till välfärden
              och riktiga tillskott.
            </seg>
            <seg xml:id="i-839179f41f752280-0">
              Därför, fru talman, är det viktigt med en fortsatt inriktning
              på skattepolitiken som handlar om att skapa goda förutsättningar
              för en varaktigt högre sysselsättning. Grunden för en generell
              och rättvist fördelad välfärd är goda villkor för företagande
              och investeringar. Det handlar om att upprätthålla ett legitimt
              och rättvist skattesystem med effektiva ekonomiska styrmedel.
              Det är en inriktning på skattepolitiken som delas av både regeringen
              och riksdagens skatteutskott, som yttrat sig över skatteförslagen
              i budgetpropositionen.
            </seg>
            <seg xml:id="i-27549e5e6521d819-0">
              I utskottets yttrande ställer vi oss, för första gången under
              den här mandatperioden och under min tid som ordförande i utskottet,
              bakom inkomstskattelättnader för låg- och medelinkomsttagare och
              breda löntagargrupper med det förstärkta jobbskatteavdraget. Det
              är viktigt att precis som regeringen föreslår investera i stärkta
              drivkrafter för fler jobb, genom att ge låg- och medelinkomsttagare
              mer kvar av lönen. Sverige behöver fler som jobbar och fler som
              jobbar mer. Det lägger grunden för vår gemensamt finansierade
              välfärd, och det ger människor en större frihet i vardagen.
            </seg>
            <seg xml:id="i-a48f042b2998d150-0">
              Fru talman! Jobb, kunskap och konkurrenskraft är avgörande för
              en bättre framtid för Sverige. För att Sverige ska klara jobben
              i en tilltagande internationell konkurrens är det viktigt att
              det lönar sig att utbilda sig och arbeta – att det finns drivkrafter
              för att gå upp i arbetstid och drivkrafter för att ta ansvar och
              ta ett chefsjobb på en arbetsplats. Det är därför regeringen föreslår
              att vi ska göra det något mer lönsamt att arbeta och utbilda sig,
              med förslaget om höjd brytpunkt för statlig inkomstskatt.
            </seg>
            <seg xml:id="i-45b83a71ab738d1b-0">
              I budgetpropositionen finns också förslag om att sänka skatten
              för pensionärer med 2 ½ miljard kronor. Det är 1 miljard mer än
              den reformambition som återstod att uppfylla i Alliansens valmanifest.
              Sammanlagt har nu alliansregeringen sänkt skatten för pensionärer
              vid fem tillfällen genom att grundavdraget höjs. Det är de största
              riktade skattelättnader till pensionärer som har genomförts i
              Sverige i modern tid, och det bidrar till att stärka hushållens
              ekonomi och stötta efterfrågan i Sveriges ekonomi.
            </seg>
            <seg xml:id="i-cb59b21aeb4e0773-0">
              Fru talman! Det ska också uppmärksammas att skatteutskottet i
              arbetet med budgetpropositionen har ägnat stor uppmärksamhet åt
              och bidragit till en noggrann beredning av förslagen till justerad
              lagstiftning kring fåmansbolag – det så kallade 3:12-regelverket.
              Det är förslag som syftar till att göra det lönsammare att anställa
              och samtidigt till att motverka ett överutnyttjande av 3:12-regelverket.
              Förslaget innebär att ägare i många företag som anställer får
              skattelättnader, medan möjligheten att omvandla högt beskattade
              tjänsteinkomster till lägre beskattade kapitalinkomster minskar.
            </seg>
            <seg xml:id="i-c027767d3cb5a853-0">
              Det är viktigt. Det ska löna sig att anställa, och det ska löna
              sig att göra ett rejält risktagande. Det ska inte löna sig att
              skatteplanera aggressivt. På detta sätt stärks syftet med regelverket,
              och såväl skattebasen som legitimiteten för skattesystemet värnas.
              Utskottet föreslår här ett tillkännagivande att regeringen också
              fortsatt ska följa utvecklingen noggrant och vid behov återkomma
              till riksdagen med ytterligare förslag för att justera regelverket.
              Det är nödvändigt – vi måste ha en uppgift att värna en lika och
              rättvis beskattning. Det är viktigt också för förtroende för och
              legitimitet i fortsatta reformer som förbättrar företagsklimatet
              och investeringsklimatet i Sverige.
            </seg>
            <seg xml:id="i-d30c865e2c6278e9-0">
              I det betänkande som nu ligger på riksdagens bord aviseras flera
              förslag som ytterligare förbättrar vårt skatteförfarande. Det
              är förslag som underlättar för företagens skatteredovisning, som
              framskjuten deklarationstidpunkt för mervärdesskatt och att Skatteverket
              nu blir beskattningsmyndighet för mervärdesskatt vid import i
              stället för Tullverket. Detta är förslag som gör det mer lätt
              att göra rätt och svårare att göra fel. Det är ytterligare steg
              som minskar krångel för svenska företag och stärker vår konkurrenskraft.
              Det öppnar för en ökad produktivitet och skapar utrymme för fler
              jobb i växande företag.
            </seg>
            <seg xml:id="i-1265dcc147bab0db-0">
              Fru talman! Vi har tidigare under debatten hört att det är 298
              dagar kvar till valdagen. Det är viktigt att nu klargöra alternativen
              och tydliggöra de förslag som riksdagens partier lägger fram på
              riksdagens bord. Skatteutskottets yttrande över skattepolitiken
              bidrar till detta. Alliansen samarbetar också om den för hushållen
              så viktiga skattepolitiken. Det är här politiken blir konkret
              för svenska hushåll.
            </seg>
            <seg xml:id="i-2770356e134ad63f-0">
              Mot Alliansen står olika oppositionspartier som mörkar hur de
              vill samarbeta men är tydliga med att de vill höja skatterna på
              jobb, företagande och för hushållen. Det är viktigt att klargöra
              de förslag som nu läggs fram på riksdagens bord.
            </seg>
            <seg xml:id="i-57d30a40c07d0eb0-0">
              Socialdemokraterna vill höja skatterna på jobb och företagande
              med 30 miljarder kronor. Arbetsgivaravgiften för unga ska höjas.
              Momsen i tjänstesektorn ska höjas. Marginalskatten på arbete ska
              upp över 60 procent. I syfte att bygga ut transfereringssystemen
              undermineras arbetslinjen och det blir dyrare att anställa. Det
              är höjda skatter som hotar jobb och tillväxt.
            </seg>
            <seg xml:id="i-936a3592080ac2c2-0">
              Socialdemokraterna är inte tydliga om sitt samarbete men söker
              mandat tillsammans med Miljöpartiet och Vänsterpartiet. Det betyder
              att till de 30 miljarder i konkurrensskadliga skattehöjningar
              som Socialdemokraterna föreslår ska också Miljöpartiets skattehöjningar
              läggas. Det handlar om en bensinskatt som ska höjas. Det handlar
              om en lastbilsskatt som ska fördyra transporter. Det handlar om
              en flygskatt som ska införas. Det handlar om tiotals ytterligare
              miljarder i höjda energi- och transportskatter.
            </seg>
            <seg xml:id="i-24bba6112c5e5542-0">
              Den som lägger en röst på ett sådant rödgrönt alternativ stöder
              en politik som slår mot jobb, företag och hushåll. Höjd bensinskatt
              gör det dyrare att åka till arbetet, och färre får möjlighet att
              pendla. Höjd bensinskatt dämpar konsumtionen. Lastbilsskatt gör
              transporter i Sverige dyrare, och då stiger priserna i butikerna
              för svenska konsumenter. Det är höjda skatter som hotar jobb och
              välfärd.
            </seg>
            <seg xml:id="i-c97991116f83d121-0">
              Till Socialdemokraternas och Miljöpartiets förslag kommer Vänsterpartiets
              förslag om att återinföra fastighetsskatten, att helt avskaffa
              det så uppskattade och folkligt förankrade RUT-avdraget och att
              med kraftiga skattehöjningar göra arbete mindre lönsamt, också
              för låg- och medelinkomsttagare.
            </seg>
            <seg xml:id="i-65d6c1c8a9d03e9d-0">
              Det finns en fråga som hänger i luften efter förmiddagens och
              dagens debatt: Med hur mycket vill Socialdemokraterna, Miljöpartiet
              och Vänsterpartiet tillsammans höja skatterna för svenska folket?
              Är det 30 miljarder, är det 50 miljarder eller är det ännu mer
              i ökad skattebörda för svenska folket? Den frågan, fru talman,
              hänger i luften.
            </seg>
            <seg xml:id="i-cbdb05b2f7630329-0">
              Moderaternas och Alliansens uppgift är tydlig. Vi har att ta
              ansvar för offentliga finanser. Vi ska göra det mer lönsamt att
              arbeta med jobbskapande skattereformer för breda löntagargrupper.
              Vi ska öppna vägarna in till arbetsmarknaden och investera i drivkrafter
              för arbete och företagande. Vi ska stärka Sveriges konkurrenskraft.
            </seg>
            <seg xml:id="i-cf53f0b14870cfd0-0">
              Mot Alliansen står olika oppositionspartier som föreslår höjda
              skatter som hotar jobb och välfärd. Skattehöjningar på 30 miljarder
              upp till 50, 60, 70 miljarder ska läggas på jobb och företagande.
              Det blir dyrare att anställa, det blir dyrare att ta bilen till
              jobbet och varje idé om att göra det något lönsammare att arbeta
              för låg- och medelinkomsttagare ska bekämpas till varje pris.
            </seg>
            <seg xml:id="i-6afcdebca119a3b8-0">
              Fru talman! Vägvalet för Sverige är tydligt: Ska vi ha högre
              skatter på jobb och företagande och en högre skattekvot, eller
              ska vi ha fler i arbete, fler skattebetalare och högre skatteintäkter?
            </seg>
          </u>
          <note type="speaker" xml:id="i-49a91a433e7db9e3-0">
            Anf. 87 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-422b3421dfd3b259-1">
            <seg xml:id="i-b0d624c369832663-0">
              Fru talman! Henrik von Sydow lyssnade nog inte riktigt på Anders
              Borgs inlägg här i kammaren tidigare i dag, för argumentationen
              för skattesänkningen var ju inte längre någon mystisk tro på jobbskatteavdraget
              som en jobbskapande åtgärd, utan det handlade om konsumtionsstimulans.
            </seg>
            <seg xml:id="i-f423ecd508ba474d-0">
              Vi fick höra av Anders Borg att hemmamarknaden måste blåsas på
              eftersom resten av Europa inte fått ynnesten att ha Anders Borg
              som finansminister under finanskrisen. Det var inga teorier om
              att arbetslösa ska sitta vid köksbordet och läsa skattetabellen
              och inse att det lönar sig att jobba. Det handlade om konsumtionsstimulanser.
            </seg>
            <seg xml:id="i-a58e57a0644cd4bb-0">
              Jag har fortfarande inte fått svar på frågan varför pensionärer,
              sjuka, arbetslösa och föräldralediga inte är grupper som skulle
              kunna omfattas av den här konsumtionsstimulansen som ju är motivet
              nu för jobbskatteavdraget. Jag skulle nog vilja påstå att om man
              vill ha en konsumtionsstimulans är nog dessa grupper de som är
              bäst ägnade att rikta sig till.
            </seg>
            <seg xml:id="i-44ebdc5ace436498-0">
              Okej, jag köper Henrik von Sydows resonemang att er skattesänkarpolitik
              handlar om att skapa jobb. Då undrar jag hur många jobb det blir
              i Sverige på grund av att man sänker skatten för utlandsboende
              svenskar. Jag vill också höra vilken jobbskapande effekt höjningen
              av brytpunkten får, om Henrik von Sydow har en annan uppfattning
              än finansministern som har satt noll i tabellen i budgeten.
            </seg>
          </u>
          <note type="speaker" xml:id="i-5c5b3c2c7b0c48ab-0">
            Anf. 88 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-3ff409dba1f4e371-1">
            <seg xml:id="i-7fab88b977cf5c95-0">
              Fru talman! Jag vill börja med att säga att jobbskatteavdraget
              tillhör de mest jobbskapande skattereformer som vi känner till.
              Det är väl prövat vilka skattereformer som får en effekt just
              på jobb och sysselsättning och på att öka den varaktigt högre
              sysselsättningen. Det bästa uttrycket för detta är verkligheten,
              Leif Jakobsson.
            </seg>
            <seg xml:id="i-8a5ee4936f26ba51-0">
              Det har sedan 2006 blivit mer än 200 000 nya jobb i svensk ekonomi.
              Verkligheten är kvittot på att de centrala jobbskattereformerna
              har haft effekt, har haft ett avtryck, detta också i en tid –
              och det har Leif Jakobsson inte missat – av stor internationell
              finansoro på marknader runt omkring Sverige. Den aspekten är viktig
              att ha med sig.
            </seg>
            <seg xml:id="i-dd6efd8de2a6cd64-0">
              Sedan vet Leif Jakobsson, precis som jag, att det som har betydelse
              för våra möjligheter att få resurser att satsa på välfärden är
              att vi ökar antalet arbetade timmar i vår ekonomi, att vi ökar
              drivkrafterna för att arbeta. Det är från den aspekten som förslaget
              om höjd brytpunkt för statlig inkomstskatt ska ses. Det ger drivkrafter
              att gå upp i arbetstid, att arbeta lite mer, då det blir mer lönsamt
              att faktiskt arbeta mer. Därmed skapas drivkrafter för att antalet
              arbetade timmar i vår ekonomi blir fler.
            </seg>
            <seg xml:id="i-e4dbfd90039a95d9-0">
              Socialdemokraterna har vid varje tillfälle varit emot förslag
              som ökar drivkraften att arbeta, också för låg- och medelinkomsttagare.
              Varje steg i jobbskatteavdraget har Socialdemokraterna motsatt
              sig. Det är därför inte förvånande att resonemanget om att investera
              i drivkrafter för fler i arbete och fler arbetade timmar inte
              biter på Leif Jakobsson. Det som Socialdemokraterna och Leif Jakobsson
              har att svara på är: Om ni verkligen oroar er över jobb och sysselsättning,
              varför lägger ni då 30 miljarder i ökad börda på jobb och företagande?
            </seg>
          </u>
          <note type="speaker" xml:id="i-bb1d63ca99e7a31d-0">
            Anf. 89 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-422b3421dfd3b259-2">
            <seg xml:id="i-99a0a9f13efb94d9-0">
              Fru talman! Vi har blivit nästan en halv miljon fler svenskar,
              så självklart är det fler som arbetar, och ekonomin växer när
              vi blir fler människor. Det är liksom dynamiken och fullständigt
              självklart.
            </seg>
            <seg xml:id="i-c25c5e2b63de1d85-0">
              Vad som också är helt klart är att arbetslösheten har ökat sedan
              ni fick regeringsmakten. Allra värst är att det är en jätteökning
              i ungdomsarbetslösheten och att långtidsarbetslösheten är tredubblad.
              Det är resultatet av era fyra jobbskatteavdrag hittills. De har
              inte fungerat, och så kommer ni med ett femte, precis som om det
              skulle fungera. Ska man tala om teorier är det i så fall det första
              jobbskatteavdraget som kanske skulle kunna ha någon effekt, men
              för varje gång blir det alltmer uppenbart orimligt att de ska
              ge jobben.
            </seg>
            <seg xml:id="i-fb97ceb7cb2aa91d-0">
              Låt oss säga att ni har satsat 80 miljarder på denna jobbskapande
              åtgärd som jobbskatteavdraget är. För dessa 80 miljarder borde
              det åtminstone ha blivit 160 000 rena jobb, om man rent teoretiskt
              hade använt dem i den gemensamma sektorn. Det skulle självklart
              vara väldigt konstigt om det inte kom till något jobb av det,
              eftersom människor har fått mer köpkraft. En del av det har gått
              till att betala högre bostadslån, men en del har naturligtvis
              också gått till konsumtion. Men i stället för till konsumtion
              kunde pengarna ha använts till fler lärare i skolorna och till
              att ge arbetslösa och långtidsarbetslösa en bristyrkesutbildning
              så att de kunde ta jobb. Det är precis det som är den stora skillnaden
              mellan våra partier.
            </seg>
            <seg xml:id="i-001ce3046284fdf1-0">
              Henrik von Sydow är i en drömvärld när det gäller resonemangen
              om jobbskatteavdragen. Människor i allmänhet resonerar inte så.
              De ser inte denna drivkraft.
            </seg>
            <seg xml:id="i-c0904ce35db7489d-0">
              Återigen: Varför höja brytpunkten när regeringen själv säger
              att det ger noll jobb?
            </seg>
          </u>
          <note type="speaker" xml:id="i-e78536d85a5e50c5-0">
            Anf. 90 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-3ff409dba1f4e371-2">
            <seg xml:id="i-aab65b06b18fa99f-0">
              Fru talman! Den som läser budgetpropositionen noggrant ser att
              förslaget om höjd brytpunkt ökar antalet arbetade timmar i vår
              ekonomi, vilket ökar tillväxten i vår ekonomi. Det är inte oväsentligt
              utan tvärtom centralt för att få ökade resurser att satsa på välfärdens
              kärna.
            </seg>
            <seg xml:id="i-b21accf9e4b6bc77-0">
              Det framgår inte av Leif Jakobssons inlägg eller repliker, men
              läser man vad Socialdemokraterna skriver blir deras skattepolitik
              tydlig.
            </seg>
            <seg xml:id="i-c32104e949269b26-0">
              Ungdomsarbetsgivaravgifterna ska höjas, RUT-avdraget ska försämras,
              tjänstemomsen ska höjas och jobbskattavdraget ska trappas av.
              Marginalskatterna på inkomst av arbete ska upp till över 60 procent.
              Kilometerskatt ska på ett eller annat sätt införas.
            </seg>
            <seg xml:id="i-b626e4707dc89946-0">
              Det är skattehöjningar som Socialdemokraterna vill genomföra.
              Det är det som de kommer att ta ansvar för.
            </seg>
            <seg xml:id="i-8ffb47be72c2379c-0">
              Därtill söker man stöd hos Miljöpartiet som går fram med ytterligare
              skattehöjningar. Bensinskatter, transportskatter och energiskatter
              blir tunga skattebördor på svensk ekonomi, på svenska jobb och
              på svenska företag.
            </seg>
            <seg xml:id="i-76449a3cace7bf41-0">
              Leif Jakobsson svarade inte på min fråga. Om ni vill minska utanförskapet,
              öka sysselsättningen och få fler jobb i växande företag, varför
              föreslår ni då att lägga en ökad skattebörda på 30 miljarder på
              svenska jobb och företag? Denna fråga, fru talman, kommer retoriskt
              att hänga kvar i luften.
            </seg>
          </u>
          <note type="speaker" xml:id="i-806a422022c163f9-0">
            Anf. 91 MATS PERTOFT (MP) replik:
          </note>
          <u who="mats_pertoft_529a6f" xml:id="i-58dd662f79c55fde-1">
            <seg xml:id="i-abb743a44e474101-0">
              Fru talman! Det är trevligt att Henrik von Sydow intresserar
              sig så för Miljöpartiets budget och våra förslag till skattehöjningar
              på miljö- och klimatområdet. Det hade varit klädsamt om regeringen
              också hade intresserat sig för klimatområdet, lite grann i alla
              fall, och inte totalt negligerat det – särskilt under ett år då
              vi har en klimatkonferens och klimateffekterna visar sig allt
              tydligare.
            </seg>
            <seg xml:id="i-03a83352be752b29-0">
              Detta är problemet. I stället för att agera aktivt och försöka
              förebygga framtidens skadeverkningar och hot agerar regeringen,
              liksom Alliansens talespersoner under dagens debatt, reaktivt
              och talar bara om hur bra allt har varit.
            </seg>
            <seg xml:id="i-4a9687019e8271ae-0">
              Mina frågor till Henrik von Sydow är: På vilket sätt avser regeringen
              att verkligen ta klimatansvar och se till att vi får en bättre
              miljöpolitik i vårt land? På vilket sätt använder man de verktyg
              som finns?
            </seg>
            <seg xml:id="i-151e363ceb546ff1-0">
              Jag har några gånger diskuterat grön skatteväxling med Henrik
              von Sydow. Här sänker regeringen ensidigt skatterna utan att också
              höja miljöskatterna i motsvarande grad, vilket konceptet med grön
              skatteväxling innebär. Det är ett balansspel.
            </seg>
            <seg xml:id="i-5706a1b93759eb32-0">
              När regeringen bara sänker skatterna i stället för att ta framtidsansvar
              undrar jag: Var finns resten?
            </seg>
          </u>
          <note type="speaker" xml:id="i-ed83cba288dfab33-0">
            Anf. 92 HENRIK VON SYDOW (M) replik:
          </note>
          <u who="henrik_von_sydow_19b1e7" xml:id="i-3ff409dba1f4e371-3">
            <seg xml:id="i-fd6017373ad5b30e-0">
              Fru talman! Jag brukar vara tydlig med att vi ska ha en beskattning
              på drivmedel som gör att vi når EU:s klimatmål 2020. Men, Mats
              Pertoft, vi ska inte ha en överbeskattning som gör att livet på
              landsbygden i Sverige försvåras.
            </seg>
            <seg xml:id="i-ef5d1fe89e9df1ff-0">
              Mats Pertoft vet att Sverige hör till de länder som mest av alla
              har utvecklat koldioxidskatten. Det är dock viktigt att vi inte
              får skatter som gör livet på landsbygden ohållbart. Denna aspekt
              är viktig.
            </seg>
            <seg xml:id="i-f8ee60c6ee05ded7-0">
              Jag är intresserad av vilka förslag Miljöpartiet lägger på bordet,
              för ni talar inte själva om dem. I er budgetmotion är det höjd
              inkomstskatt, höjd statlig skatt och höjda arbetsgivaravgifter
              för unga. Det är höjd bensin- och dieselskatt, vattenkraftsskatt,
              kärnkraftsskatt, ny flygskatt, torvskatt, gödselskatt, växthusskatt,
              bekämpningsmedelsskatt, avfallsskatt, naturgrusskatt, lastbilsskatt
              och energiskatt. Jag skulle kunna läsa upp ännu fler skatter som
              Miljöpartiet lägger på riksdagens bord.
            </seg>
            <seg xml:id="i-f9475d461c90eb50-0">
              Detta får konsekvenser för förutsättningarna för jobb och växande
              företag. Det är en skattebörda som läggs på svenska folket och
              på svenska företag med uppemot 50 miljarder kronor.
            </seg>
            <seg xml:id="i-a2f928eb2734594c-0">
              Min fråga till Mats Pertoft är: Vilka konsekvenser får detta
              för förutsättningarna för fler jobb i växande företag, inte minst
              utanför våra stora städer?
            </seg>
          </u>
          <note type="speaker" xml:id="i-8b9bf470b09449ae-0">
            Anf. 93 MATS PERTOFT (MP) replik:
          </note>
          <u who="mats_pertoft_529a6f" xml:id="i-58dd662f79c55fde-2">
            <seg xml:id="i-905f591efc4b912c-0">
              Fru talman! 50 miljarder var väl att ta i. Jag tar gärna emot
              en noggrann specifikation av denna beräkning så att jag kan kontrollera
              den.
            </seg>
            <seg xml:id="i-72af97823a5f9cf0-0">
              I motsats till Henrik von Sydow bor jag på landet. Bor man i
              Gamla stan är det enkelt. Men jag bor långt ute på landet med
              två tre mil till närmaste affär och är beroende av bil, och jag
              vill kunna bo kvar om 20 år. Jag vill inte vara tvungen att flytta
              för att bensinpriset har blivit 30–40 kronor litern. Jag vill
              bo kvar och kunna köra på förnybara drivmedel.
            </seg>
            <seg xml:id="i-8a23676d38d82d71-0">
              Med Alliansens politik kommer jag inte att kunna göra det, för
              ni tar bort alla incitament för fortsatta satsningar på förnybara
              drivmedel.
            </seg>
            <seg xml:id="i-ea5616e50defdd1c-0">
              Som jag var inne på i mitt anförande håller ni på att ödelägga
              svensk etanolindustri. När ni tog makten 2006 låg Sverige främst
              i världen när det gällde alternativa bränslen. Ni har totalförstört
              det systemet. I dag produceras och säljs nästan inga etanolbilar
              i Sverige, för ni inte har kunnat förvalta det försprång som Sverige
              hade.
            </seg>
            <seg xml:id="i-68b54093484474cd-0">
              Det är stor risk att denna brist på politik hos Alliansen leder
              till utarmning och tvångsflyttning från landsbygden. Jag kommer
              inte att kunna bo kvar där jag bor, och många andra kommer inte
              att kunna bo kvar. Om alla moderater bor i Helsingforss innerstad
              förstår jag att det blir så. Alliansen har inga alternativ, och
              ni har förstört det som fanns.
            </seg>
          </u>
          <note type="speaker" xml:id="i-d7fa5a79a7c137c2-0">
            Anf. 94 HENRIK VON SYDOW (M) replik:
          </note>
          <u who="henrik_von_sydow_19b1e7" next="cont" xml:id="i-eafe440981798be8-0">
            <seg xml:id="i-c2e886bbc8b76d4f-0">
              Fru talman! Jag välkomnar Mats Pertofts engagemang för Sverige
              utanför våra stora städer. Jag är uppvuxen i Skövde i Skaraborg
              och i Halmstad i Halland, så jag är väl förtrogen med hur landsbygd
              och städer utanför Helsingfors, Göteborg och Malmö funkar.
            </seg>
            <seg xml:id="i-493728b8a4ba0dff-0">
              Just därför är jag bekymrad över vilken effekt förslag som kilometerskatt,
              ökad beskattning på lastbilar, höjd bensinskatt, höjd gödselskatt
              och flygskatt får för livskraften i Sverige utanför våra stora
              städer.
            </seg>
            <seg xml:id="i-79858d691802fa25-0">
              Det handlar om konsekvenser för hela norra Sverige: Jämtland,
              Gästrikland, Norrbotten och Västerbotten. Det handlar också om
              konsekvenser för Halland, som jag kommer från, Småland, Värmland
              och Gotland. Bensinskatten, dieselskatten, flygskatten och kilometerskatten
              får konsekvenser på förutsättningarna för att ha en levande, vital
              och växande landsbygd. Jag tror att vi kommer att återkomma till
              dessa konsekvenser.
            </seg>
            <seg xml:id="i-6415de331b82817d-0">
              Miljöpartiet har flera frågor att svara på om hur den ökade skattebördan
              kommer att leda till mer livskraftiga förutsättningar och fler
              jobb i växande företag utanför våra stora städer.
            </seg>
          </u>
          <note xml:id="i-78e7453a9e9553f8-0">
            Anf. 95 GUNNAR ANDRÉN (FP):
          </note>
          <u who="henrik_von_sydow_19b1e7" prev="cont" xml:id="i-a67901a8a987da32-0">
            <seg xml:id="i-f5e05ed75f491857-0">
              Fru talman! Man blir alltid lite inspirerad av det föregående
              meningsutbytet. Det föranleder mig att börja i en något annan
              ände än jag hade tänkt mig.
            </seg>
            <seg xml:id="i-96cc6d619fffd379-0">
              Jag vill ta upp Miljöpartiets motion om moms på bilpoolstjänster.
              Det är inte den allra största frågan i landet. De vill sänka mervärdesskatten
              på bilpoolstjänster till 6 procent. Det är tänkbart att det blir
              så i framtiden. Men i beaktande av diskussionen mellan skatteutskottets
              ordförande och Mats Pertoft är det dock intressant att läsa motiveringen
              för detta – väldigt intressant.
            </seg>
            <seg xml:id="i-6b6c9978a9daa36a-0">
              Jag ska läsa ur en enda mening. Varför vill Miljöpartiet ha sänkt
              skatt på bilpoolstjänster? Jo, man vill göra det möjligt för bilpooler
              att växa i städer. Detta är väldigt intressant – det är där bilpoolerna
              ska vara. Bilpooler är säkert väldigt bra, men det är intressant
              att läsa den motivering som Miljöpartiet – detta fantastiska landsbygdsparti
              – har anfört. Det är i städerna bilpoolerna ska vara: på Södermalm
              och runt Stureplan.
            </seg>
            <seg xml:id="i-834f30e099e6eb4c-0">
              Fru talman! Efter denna något speciella inledning ska jag gå
              in på någonting helt annat och sätta in hela skattepolitiken i
              ett perspektiv.
            </seg>
            <seg xml:id="i-a485cad33177c432-0">
              Vad tar vi ut skatter på? Det är framför allt på arbete vi tar
              ut skatter. Den största delen av dessa skatter är den kommunala
              skatten. Om man läser i det stora, tjocka betänkande vi alla numera
              har under huvudkudden, Utgiftsramar och beräkning av statsinkomsterna
              , ser vi att de kommunala inkomstskatterna – som betalas av nästan
              alla människor – beräknas till 602 miljarder 2014. Men det som
              det är en jättelik diskussion om är den statliga skatten, ovanför
              den så kallade brytpunkten. Hur mycket uppgår den till? Den är
              också betydande: 45 miljarder. Men det är skillnad, fru talman,
              på 602 miljarder och 45 miljarder – en jättelik skillnad. Det
              är olika antal skattebetalare som betalar detta.
            </seg>
            <seg xml:id="i-96bedf83f108598e-0">
              De indirekta skatterna är också betydande. De arbetsgivaravgifter
              som betalas uppgår till 470 miljarder. Där ingår i och för sig
              pensionsavgift med 104 miljarder – det medger jag. Det är så pass
              mycket pengar att företag, kommuner och landsting och till och
              med staten måste fundera på hur mycket vi betalar i indirekta
              skatter och arbetsgivaravgifter.
            </seg>
            <seg xml:id="i-44d1c140155b9afd-0">
              Sedan 2007 eller liknande har Alliansen sagt att detta är ett
              hinder för många ungdomar när det gäller att komma in på arbetsmarknaden.
              Därför har vi nu sänkt arbetsgivaravgiften för ungdomar – mer
              än tidigare för dem under 23 år, vilket jag tycker är klokt –
              med ungefär 17 miljarder kronor. Det är också pengar.
            </seg>
            <seg xml:id="i-46f9e8c5d7ca71db-0">
              Jag tror att det är en klok åtgärd att ha detta mellan ungefär
              17–18 och 23 år därför att det är svårt att komma in på arbetsmarknaden
              för många unga. Det är också, om inte en stimulans så dock ett
              sätt för oss att markera att vi vill att många fler unga ska få
              det lättare att ta sig över hindren in på arbetsmarknaden.
            </seg>
            <seg xml:id="i-cd05cab68d69913b-0">
              Jag tycker att det tråkigaste i Socialdemokraternas motion och
              synpunkt på detta är att de inte förstår att ungdomar drar väldig
              nytta av låga arbetsgivaravgifter när det gäller att komma in
              på arbetsmarknaden. Enligt mitt förmenande är detta faktiskt viktigare
              än hur mycket betalt ungdomarna får, för det är svårt för många
              att ta sig över hindren.
            </seg>
            <seg xml:id="i-7139b860eef722ff-0">
              Sedan har vi otroligt många andra skatter. De olika skatterna,
              fru talman, upptar flera sidor i detta fina betänkande: alkoholskatter
              och så vidare – jag ska inte upprepa allihop. Men vi har en skatt
              som är av betydande vikt för hela statsekonomin: mervärdesskatten
              – momsen. Det är inte bara så att vi betalar detta till Europeiska
              unionen. Den uppgår till nästan 400 miljarder nästa år. Det är
              betydligt mer än skatt på kapital och så vidare som vi diskuterade.
              Mervärdesskatten spelar alltså en väldigt stor roll.
            </seg>
            <seg xml:id="i-5ace9dd46c8183c8-0">
              Fru talman! Det har gått några år på den inslagna vägen när det
              gäller skatter, men låt mig säga att det finns en skatt som inte
              alls diskuteras nu för tiden. Den var tidigare väldigt orättvis
              men kanske inte på det sätt som den dåvarande regeringen tyckte.
              Det är fastighetsskatten. Det finns nästan ingen fråga som är
              så död i dagens läge som fastighetsskatten. Jag tror inte att
              det beror på att Socialdemokraterna och andra älskade fastighetsskatten
              – även om jag tror att finansministrarna tyckte väldigt bra om
              den – utan på att den hade en stor effekt genom att den gjorde
              folk oroliga för att de inte skulle ha råd att bo kvar. Därför
              är det bra att vi har fått bort fastighetsskatten, inte minst
              från diskussionen. Vänsterpartiet vill ha den tillbaka, och det
              kan vara roligt för dem.
            </seg>
            <seg xml:id="i-eb3d322b76dedc04-0">
              Innan vi går in på jobbskatteavdrag och pensionärsskatter vill
              jag säga att en annan viktig förändring som har inträffat är att
              vi har lyckats stoppa en annan höjning av skatter sedan 2006,
              nämligen på elektricitet. Det kan tyckas vara en liten förändring,
              men för vanliga människor var det en stor oro, vill jag påstå,
              med så många och olika skattehöjningar på olika former av elektricitet.
              Jag står absolut bakom att vi höjer med index – det tror jag att
              folk kan förstå. Men de väldigt ryckiga saker som fanns förutom
              de energiprishöjningar vi inte kommer undan var de olika former
              man lade fram. År 2006 var jag med på dåvarande finansministerns
              förslag, och inte mindre än fem gånger höjde vi olika elektricitetsskatter.
              Jag tror inte att det var bra.
            </seg>
            <seg xml:id="i-841b8ad2181f0205-0">
              Jag ska inte gå in så mycket mer på hur viktigt det är med skatter
              på arbete. Jag tycker att de är alldeles för höga fortfarande,
              och jag tror att vi behöver gå över mer till konsumtionsskatter.
              Alla kan säkert vara överens om att vi längden måste styra över
              till mer konsumtionsskatter och lägre skatter på arbete.
            </seg>
            <seg xml:id="i-92d39d0aad8b1653-0">
              Jag brukar ta med mig den lilla skrift jag har framför mig, Det
              måste löna sig att arbeta , från 1950. Den visar att Folkpartiet
              är ett tråkigt parti i skattepolitiken och har samma åsikter årtionde
              efter årtionde.
            </seg>
            <seg xml:id="i-43aaedd66d12c540-0">
              Jag ska inte förlänga debatten alltför mycket – vi ska ha en
              viktig votering kl. 16. Utifrån förra årets skattedebatt måste
              jag ändå notera att en skatt inte finns med över huvud taget i
              år – jag förstår att Vänsterpartiet tog stort intryck av den debatt
              vi hade då. Det är deras fantastiska idé om engångsskatt på banker.
              Att de gillade att ta upp Karl XI:s reduktionstanke för bara några
              banker har de inte alls med i år. Det tycker jag är en av de stora
              framgångarna från motsvarande debatt 2012. Den tanken finns inte
              med. Vi ska vara väldigt glada för att Vänsterpartiet tycks ha
              övergett den typen av konfiskatoriska skatter i år.
            </seg>
          </u>
          <note type="speaker" xml:id="i-4e71bad7442cba6b-0">
            Anf. 96 KARIN NILSSON (C):
          </note>
          <u who="ulrik_nilsson_f7792c" xml:id="i-4e10be1d757b54a6-0">
            <seg xml:id="i-5c8703eefc4ccf7b-0">
              Fru talman! Gunnar Andréns lapp – att det ska löna sig att arbeta
              – hade i och för sig gärna fått stå kvar.
            </seg>
            <seg xml:id="i-38d4f0231572b949-0">
              Nu har finansutskottet och skatteutskottet diskuterat och debatterat
              oppositionspartiernas olika skatteförslag och regeringens skattelättnader
              sedan kl. 9 i morse.
            </seg>
            <seg xml:id="i-55eeb37e1fadad28-0">
              Alla de fyra oppositionspartierna försöker få det att låta som
              att Sveriges ekonomi är en konstant massa. Om vi sänker skatten
              på några områden blir det mindre att fördela på andra områden.
              Så är det inte, men det är förstås mycket lättare att föreställa
              sig att det är så.
            </seg>
            <seg xml:id="i-a9216d0e3bd3fcc1-0">
              Hur gör man det då lättare att förstå och beskriva dynamiken
              i skattepolitiken? Det är inte lätt, men om man vill försöka göra
              det enkelt kan man likna oppositionspartiernas sätt att räkna
              vid att räkna kaniner. Man kan tänka sig att det låter konstigt,
              men om man har tio kaniner i var sin bur och ger bort en kanin
              har man en kanin mindre. Det är logiskt, kan man tycka. Men att
              tro att en statisk ekonomi är en enkel logik är en tanke som helt
              saknar dynamik och politisk ambition. Om man i stället släpper
              ut de kaninerna och släpper dem fria får man förmodligen ganska
              snart fler kaniner.
            </seg>
            <seg xml:id="i-9c0e6439d38035ef-0">
              Jag måste erkänna att de socialistiska partierna har lyckats
              bra med att marknadsföra sina kaninburar, eftersom även jag möter
              påståenden om att det är dags att bura in kaninerna igen. Jag
              möts av: Ni måste sluta sänka skatterna och i stället satsa på
              skolan och vården!
            </seg>
            <seg xml:id="i-8d3b9b593b92c5f4-0">
              Fru talman! Många har gått på myten om att de skattesänkningar
              som regeringen genomfört har urholkat ekonomin, men det stämmer
              inte. Skattesänkningarna har skapat arbetstillfällen, stimulerat
              ekonomin och ökat statens intäkter med 80 miljarder kronor. Det
              motsvarar en ökning med drygt 10 procent sedan 2006. Statsbidragen
              till kommuner och landsting har ökat med 30 miljarder. Offentlig
              sektor utgör fortfarande 50 procent av bnp, precis som 2006 men
              ur en större ekonomi.
            </seg>
            <seg xml:id="i-a4b24d3262060661-0">
              Trots ihållande lågkonjunktur har vi 280 000 fler personer i
              arbete nu än i den högkonjunktur som rådde då Socialdemokraterna
              hade makten 2006. Men med över en halv miljon fler invånare nu
              än 2006 brottas vi fortfarande med hög arbetslöshet. Det är ett
              problem – det inser nog alla. Men vi kan inte bromsa oss ur en
              uppförsbacke genom att höja skatten på arbete.
            </seg>
            <seg xml:id="i-adfb8d3cb877927b-0">
              Att dubblera arbetsgivaravgiften för unga och dubblera restaurangmomsen
              är som att tvärnita i en uppförsbacke. Om hela Sverige ska bidra
              till tillväxt och utvecklas kan vi inte heller införa en vägslitageskatt
              med 14 kronor per mil för lastbilstransporter, dessutom oavsett
              vilket bränsle lastbilarna kör på. Vi kan inte heller höja bensinpriset
              med 70 öre, om vi ska få hela landet att leva, eller återinföra
              skatten på handelsgödsel.
            </seg>
            <seg xml:id="i-4ac252276777909a-0">
              Vill vi att människor ska arbeta fler timmar, utbilda sig och
              vara beredda att ta på sig stora studielån, vara beredda att ta
              ledningsansvar och vara beredda att starta företag, då kan vi
              knappast skala ned jobbskatteavdraget vid inkomster på 30 000,
              40 000 eller 60 000, som Vänsterpartiet, Miljöpartiet och Socialdemokraterna
              vill, och vi kan inte heller förhindra uppflyttningen av den nedre
              skiktgränsen för statlig inkomstskatt.
            </seg>
            <seg xml:id="i-11b367b7f729160f-0">
              Kommentaren härifrån talarstolen från Leif Jakobsson var att
              regeringen vill sänka skatten bara för dem med inkomster över
              35 000 kronor i månaden. Ja, men vilka är det som i dag betalar
              skatterna? Vi har ett jättetrappsteg just vid brytpunkten, ett
              trappsteg där man dubblerar skattenivån. Det kanske är rimligt
              att göra övergången från att bara betala kommunal skatt till att
              också betala statlig inkomstskatt något mindre brant. Som det
              ser ut i dag är det ett rejält trappsteg just där.
            </seg>
            <seg xml:id="i-627b47d1ec35f729-0">
              Om vi inte gör detta är vi snabbt tillbaka till positionen som
              världsetta vad gäller högst skatt.
            </seg>
            <seg xml:id="i-8d242144f9cb01f4-0">
              Fru talman! Alla de tre socialistiska partiernas budgetförslag
              innebär att Sverige återgår till att ha världens högsta marginalskatt
              på ända upp till 60 procent.
            </seg>
            <seg xml:id="i-ed2440300e891af0-0">
              Det låter kanske märkligt, men jag vet att Moderaterna lät riksdagens
              utredningstjänst räkna fram effekterna av budgetförslagen från
              de tre oppositionspartierna, de rödgröna. De kom fram till att
              Vänsterpartiet vill chocka löntagare med månadslöner från 40 000
              kronor med en 60-procentig marginalskatt – redan på den nivån.
              De som tjänar uppåt 70 000 kronor i månaden har faktiskt lägre
              marginalskatt än dem som hamnar runt 40 000 kronor. Miljöpartiet
              och Socialdemokraterna drar också upp marginalskatten till 60
              procent, fast vid högre löner, genom sitt förslag att inte införa
              jobbskatteavdragets femte del och inte höja skiktgränsen för statlig
              inkomstskatt.
            </seg>
            <seg xml:id="i-37b2f8f75689a592-0">
              Man kan fråga sig hur brant uppförsbacken ska bli för att oppositionspartierna
              ska bli nöjda. Hur ska vi i längden klara konkurrensen om kvalificerad
              arbetskraft med värdens högsta skatt på arbete? Hur många läkare
              flyttar hit och hjälper oss med sin kompetens med de gamla och
              sjuka, med välfärden, ifall de hotas av 60 procents skatt på sin
              lön? Hur ska vi klara konkurrensen med omvärlden vad gäller produktionen
              av varor och tjänster i vårt land om vi blir mycket dyrare än
              omvärlden? Och hur ska vi klara konkurrensen och den högteknologi
              och kompetens som vi så väl behöver som en motor i vår ekonomi
              ifall dessa kompetenser också flyttar utomlands på grund av höga
              skatter?
            </seg>
            <seg xml:id="i-e37ea892c031bdca-0">
              Fru talman! När hela Europa har svajat har Sverige faktiskt stått
              stabilt. Skattesänkningarna har ökat arbetskraftsutbudet, skapat
              fler jobb, gjort svarta jobb vita och ökat vår konkurrenskraft
              gentemot omvärlden.
            </seg>
            <seg xml:id="i-a35d33809a859f0e-0">
              Totalt arbetar omkring 25 000 fler inom välfärdssektorn nu än
              2006. Regeringen har genomfört stora reformer inom många områden.
              För att bara nämna ett vill jag nämna utbildningsområdet. Där
              har en ny skollag, en ny läroplan och en reformerad gymnasieskola
              genomförts. Under mandatperioden har karriärtjänster och lärarlegitimationer
              införts i den svenska skolan. Stora satsningar har också gjorts
              för att kunna anställa fler och fortbilda fler inom elevhälsan.
            </seg>
            <seg xml:id="i-85bc91c45a29f656-0">
              Även inom den högre utbildningen har satsningar gjorts, fast
              vi ofta får höra motsatsen. Läsåret 2012/13 var antalet heltidsstuderande
              på de svenska universiteten och högskolorna 20 000 fler än läsåret
              2006/07. Inom vården och omsorgen har tillgängligheten ökat och
              köerna minskat.
            </seg>
            <seg xml:id="i-bcdd9311fd0a1450-0">
              Antalet poliser har ökat med 3 000, och anslagen till vägar och
              järnvägar har dubblerats. Över 1 miljard till bredband har kommit
              landsbygden till del. Andelen förnybar energiproduktion och förnybara
              drivmedel har mångdubblats.
            </seg>
            <seg xml:id="i-8d619447e942ba8b-0">
              Med de fem skatteavdragen för ålderspensionärer sammantagna,
              inklusive uppräkningen av prisindex, kommer en pensionär med garantipension
              att ha fått 22 800 kronor mer per år att leva på sedan 2006. Det
              är mer än två ytterligare pensioner per år. En familj med två
              inkomsttagare har redan med de fyra skatteavdragen runt 44 000
              kronor mer om året att själv bestämma över.
            </seg>
            <seg xml:id="i-6b2678b12085c89e-0">
              Under de sju år som alliansregeringen innehaft makten har inkomstskatter,
              skatten för pensionärer, fastighetsskatter, bolagsskatter, mervärdesskatter,
              arbetsgivaravgifter, egenavgifter med mera sänkts, och RUT- och
              ROT-avdragen har införts.
            </seg>
            <seg xml:id="i-dd0ee2ed5b6b7879-0">
              Regeringen har alltså lyckats sänka skattetrycket med 4 procent
              och därmed tagit ned världens högsta skatt till att nu vara världens
              näst högsta skatt – nu är vi nummer 2 efter Danmark.
            </seg>
            <seg xml:id="i-f16bfa57788b9b46-0">
              Alliansregeringen har lyckats ställa om samhället till mer valfrihet
              för individen utan att äventyra de samhällsgemensamma intressena.
              Det har krävts både tid och ekonomiskt reformutrymme för att skapa
              ett stabilt och hållbart samhälle där både den enskilde och samhället
              är vinnare.
            </seg>
            <seg xml:id="i-4ef9ee8a1f6fb986-0">
              Efter två mandatperioder är vi på god väg, men fortfarande finns
              det givetvis mycket mer att göra. Det är mer att göra för miljön,
              för jobben och för företagen som ska skapa jobben – de jobb som
              i sin tur skapar din, min och samhällets välfärd.
            </seg>
            <seg xml:id="i-ea7edea9dc836c25-0">
              Fru talman! Alliansregeringen är inte färdig med sitt uppdrag
              för Sverige. En socialistisk återgång till högre skatter och mindre
              valfrihet stryper svensk ekonomi och leder till mindre pengar
              till skolan och välfärden. Det skulle vara ett förödande bakslag
              – som att stoppa in de kaniner som jag hade i min räknesymbolik
              inledningsvis i sina burar igen och låta dem svälta.
            </seg>
            <seg xml:id="i-8f1f06589acf94ed-0">
              Centerpartiet har i dag en aktiv roll i politikens utformning,
              för miljön, för jobben, för företagen och för en hållbar politik
              för hela landet. Vi vill fortsätta med det, och vi är inte främmande
              för att ge människor mer frihet att växa, när det samtidigt leder
              till att vår gemensamma välfärd växer.
            </seg>
            <seg xml:id="i-25ccbba4dcf103fc-0">
              Med dessa ord vill jag yrka bifall till utskottets förslag beträffande
              statens budget, finansplan och skattefrågor i budgetpropositionen.
            </seg>
          </u>
          <note type="speaker" xml:id="i-5e0bb547c766de44-0">
            Anf. 97 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-62f81a628050c4e0-0">
            <seg xml:id="i-a62c6b8df748371f-0">
              Fru talman! Den här debatten har pågått sedan kl. 9 i morse,
              och en del har kanske problem att sitta så länge.
            </seg>
            <seg xml:id="i-cbee2b390af2e29f-0">
              Vi har under debatten fått höra ett antal förslag från oppositionen
              som vi har debatterat. Det är klart att de kan vara värda att
              diskutera, och jag tycker att de har ventilerats ganska bra.
            </seg>
            <seg xml:id="i-33469223b5a254cc-0">
              När jag har tittat på oppositionens förslag har jag sett på dem
              i ett större sammanhang och tänkt på vilka konsekvenser de skulle
              få om de verkligen genomfördes. Oppositionens förslag till budget
              är ett kartotek av olika skattehöjningar i kombination med borttagande
              av nedsättningar för anställning av exempelvis ungdomar. De omfattande
              skattehöjningar som föreslås leder ofelbart till högre kostnader
              för konsumenterna. Detta i sin tur leder till ett ökat inflationstryck
              och risk för räntehöjningar. Med stor träffsäkerhet drabbas just
              personer med lägre inkomster, som pensionärer och låginkomsttagare.
            </seg>
            <seg xml:id="i-3b2765d708ea5d3a-0">
              Några saker som föreslås är höjd fastighetsskatt, förmögenhetsskatt,
              kilometerskatt, skatt på naturgrus, skatt på handelsgödsel, skatt
              på kärnkraft, skatt på vattenkraft, skatt på avfallsdeponi, höjd
              moms, höjda drivmedelsskatter etcetera och till och med höjd skatt
              på energi. Det är klart att det kommer att ha en påverkan på hur
              våra finanser kommer att se ut i framtiden.
            </seg>
            <seg xml:id="i-c54a5ff7bb859fba-0">
              Fru talman! Om man höjer blicken ytterligare kan man tänka sig
              att höjda skatter och avgifter på exempelvis transporter i slutändan
              kommer att betalas av konsumenterna. De kommer inte att betalas
              av transportörerna eller producenterna. De kommer att läggas på
              priset. Det innebär en försämrad konkurrenskraft och därmed ett
              hot mot företag och arbetstillfällen. Sverige kan inte ha högre
              kostnader för företag, arbete, transporter och energi än våra
              konkurrentländer.
            </seg>
            <seg xml:id="i-bd07bdf977c376dd-0">
              Det är tänkvärt att Sveriges export till andra EU-länder 2012
              var hela 665 miljarder kronor. En 10-procentig minskning av exporten
              skulle innebära ett bortfall för svenska företag på ca 65 miljarder
              kronor. Dessutom skulle sysselsättningen minska med åtföljande
              kostnader för arbetslöshet, exportföretagen skulle beställa mindre
              leveranser från underleverantörer etcetera.
            </seg>
            <seg xml:id="i-efbfb1ecfc353334-0">
              Det är förståeligt att man som oppositionsparti vill få resurserna
              till sina förslag att gå ihop och därför på olika sätt letar efter
              neddragningar i en budgetpost för att finansiera andra påstådda
              storslagna satsningar på ett annat budgetområde. Men man måste
              likväl betrakta helheten och de sammantagna konsekvenserna av
              förslagen.
            </seg>
            <seg xml:id="i-49e1f0c950aa71b4-0">
              Jag ska nämna ett exempel. Det gäller de nedsatta sociala avgifterna
              för ungdomar som ger tusentals yngre människor ett efterlängtat
              arbete och en egenförsörjning samtidigt som de får ett viktigt
              fotfäste på arbetsmarknaden. I många butiker, varuhus och andra
              ställen har dessa yngre personer i dag sin utkomst till glädje
              både för ungdomarna och för butiksägarna. Det är till och med
              bra för inkomstpensionärerna eftersom man betalar pensionsavgifter.
            </seg>
            <seg xml:id="i-95e78211f79c88e0-0">
              Min granne råkar vara föreståndare för ett större varuhus som
              heter Coop. Det kan väl inte vara fel att säga det här. Han kan
              genom de nedsatta avgifterna bara i sin butik ge jobb till 35
              ungdomar, och det är bara ett ställe.
            </seg>
            <seg xml:id="i-ef8b32b860a36ae7-0">
              Alliansens budgetförslag innehåller ännu en gång förbättringar
              för landets pensionärer. Med den föreslagna förbättringen har
              pensionärerna fått en nedsättning av skatten med sammanlagt 16
              miljarder kronor, i motsats till vad man kan tro efter att ha
              lyssnat på tidigare anföranden. Det motsvarar drygt en extra månadsinkomst
              för en garantipensionär och ca 11 000 kronor för en inkomstpensionär
              under ett år. Det finns alltså många vinnare i Alliansens budgetförslag.
            </seg>
            <seg xml:id="i-719dee85a84131f1-0">
              På tal om brytpunkten vill jag ta upp den skatteöverenskommelse
              som träffades i början av 1990-talet mellan Socialdemokraterna
              och Folkpartiet. Den innehöll vissa sunda principer. Bland annat
              skulle inte mer än 15 procent av befolkningen betala statlig skatt,
              och den skulle vara maximalt 20 procent. Den tiden är nu sedan
              länge förbi. Det tog inte många år innan en temporär värnskatt,
              med betoning på temporär, infördes. Inte oväntat övergick denna
              till att bli en permanent skattehöjning. I dag betalar många fler
              statlig inkomstskatt än vad som gällde enligt denna överenskommelse.
              Alliansen vill nu göra en mindre justering av den så kallade skiktgränsen
              för statlig inkomstskatt för att minska marginaleffekterna. Det
              borde vara rimligt att minska marginaleffekterna för skattebetalare
              som befinner sig bland medelinkomsttagarna för att öka lönsamheten
              för att arbeta. Motståndet mot detta förslag är inte helt logiskt
              utifrån det samförstånd som en gång rådde.
            </seg>
            <seg xml:id="i-b9dc499c5b8267bd-0">
              När det gäller 3:12-reglerna har vi kommit fram till en lösning
              som är viktig, nämligen att ge regeringen i uppdrag att se över
              konsekvenserna av dem och följa justeringarna så att man kommer
              åt syftet med förändringarna som är att motverka skatteplanering
              i detta sammanhang men samtidigt värna de mindre företag som behöver
              expandera och använda dessa regler.
            </seg>
            <seg xml:id="i-a23af8d72fbce370-0">
              Avslutningsvis vill jag ta upp det kommunala utjämningssystemet.
              En enig utredning har kommit fram till att det ska göras förändringar
              i utjämningssystemet. Detta genomför nu regeringen i och med detta
              förslag. Det innebär för många kommuner som har haft en underfinansiering
              för vissa omsorgsverksamheter och pedagogiska utbildningsverksamheter
              att de får en kompensation för detta. Det betyder mycket. Jag
              tror att det är viktigt för många kommunalpolitiker i de mindre
              kommunerna som nu kan dra en lättnadens suck och slippa höja kommunalskatten.
            </seg>
          </u>
          <note xml:id="i-4b665fa106711972-0">
            Jag yrkar bifall till utskottets förslag.
          </note>
          <note xml:id="i-5fc3d2a3846a9378-0">
            Överläggningen var härmed avslutad.
          </note>
          <note xml:id="i-db92963744b8063f-0">
            8 § AP-fondernas verksamhet t.o.m. 2012
          </note>
          <note type="speaker" xml:id="i-40fa1eb66f341a0f-0">
            Anf. 98 PER BOLUND (MP):
          </note>
          <u who="per_bolund_61c5be" xml:id="i-4623ff38ae628307-9">
            <seg xml:id="i-a118b792e31da301-0">
              Fru talman! Detta är ett återkommande ärende som vi brukar debattera
              här i riksdagen, alltså att man granskar hur AP-fonderna gör sina
              investeringar och vilken verksamhet som de har.
            </seg>
            <seg xml:id="i-61b3c94bbd6ad3d7-0">
              Vi tycker att det är dags att se över hur AP-fonderna investerar
              och vilken verksamhet som de väljer att investera våra gemensamma
              pensionspengar i.
            </seg>
            <seg xml:id="i-f5110f28383262ed-0">
              Pensionsfonderna har ett viktigt syfte, och det är att skapa
              en trygg framtid för oss alla. Det är ett vällovligt syfte, och
              det är viktigt att AP-fonderna ger en god avkastning så att både
              dagens pensionärer och framtidens pensionärer, som jag själv tillhör,
              kan känna sig trygga med att de kommer att ha en trygg ålderdom
              även när de inte längre arbetar.
            </seg>
            <seg xml:id="i-286a684c7713c81e-0">
              Men att skapa en trygg framtid handlar inte bara om att ge en
              god avkastning, såsom AP-fonderna i stor utsträckning arbetar
              i dag, utan det handlar också om att se till att de investeringar
              som de gör skapar en trygg framtid för oss alla genom att de investerar
              i det som skapar ett bra och hållbart samhälle som gör att vi
              har stabila förutsättningar att verka och få en ekonomisk utveckling
              även långt in i framtiden. Där ser vi att det finns betydligt
              mer att göra än vad som görs i dag. Det bekymrar oss från Miljöpartiet.
              Vi är vana vid att ha ett långt framtidsperspektiv. Därför känner
              vi igen oss i det tankesätt som AP-fonderna har, och vi tycker
              att de borde ha en bredare syn på hur man skapar en bra framtida
              utveckling för oss alla när vi blir äldre.
            </seg>
            <seg xml:id="i-69c79a7721188b0d-0">
              Denna kammare har tidigare gjort ett ställningstagande om att
              alla politikområden ska verka i en och samma riktning. Det gjorde
              vi när vi fattade beslut om det som kallas för politik för global
              utveckling. En enig riksdag ställde sig bakom att man ska se till
              att alla aktörer från offentligt håll ska arbeta åt samma håll
              för att skapa en rättvis och hållbar global utveckling. Det är
              det som är det övergripande målet.
            </seg>
            <seg xml:id="i-563efd12d0c054f7-0">
              Här kan vi se att det finns en del att bekymra sig över när det
              gäller bland annat de statliga bolagen. Vi vet hur Vattenfall
              agerar i till exempel Tyskland genom att fortsätta investera i
              brunkol som förvärrar klimatproblematiken snarare än att skapa
              den globala utveckling som vi alla har enats om här i kammaren.
            </seg>
            <seg xml:id="i-9ebb2fdc444ba5f4-0">
              Även när det gäller AP-fonderna finns det liknande oroande tendenser
              som vi behöver se och också ta till oss. Vi från Miljöpartiet
              oroas över att AP-fonderna till exempel har investeringar i vapenindustri,
              en industri som framför allt syftar till att skapa vapen som också
              går på export till krigförande länder. Vi tycker inte att det
              är ett exempel på en verksamhet som skapar den hållbara och trygga
              framtid som vi eftersträvar och som jag vet att även många andra
              eftersträvar. Här tycker vi att det finns anledning att se över
              instruktionerna till AP-fonderna för att se om de inte kan se
              till att investera i andra verksamheter än vapenutveckling.
            </seg>
            <seg xml:id="i-b54246a19940a4fa-0">
              Det finns exempel på att AP-fonderna gjort investeringar i gruvbolag
              vilka bevisligen brutit mot internationella överenskommelser och
              konventioner, vilka brutit mot urfolkens rätt att verka och må
              bra och även mot mänskliga rättigheter. Inte minst i Sydamerika
              har det varit ett problem. Här tycker vi att det är problematiskt
              att svenska staten, och alla vi som betalar till pensionsfonder,
              genom att äga sådana bolag medverkar till att minska andra människors
              möjligheter till ett bra liv och till att skapa en global, hållbar
              utveckling. Även här tycker vi att det finns anledning att ha
              skarpare krav på att AP-fonderna inte ska ha den typen av innehav
              som ju leder till stora problem när det gäller mänskiga rättigheter.
            </seg>
            <seg xml:id="i-dc37a161acde8bf8-0">
              Från Miljöpartiets sida har vi gjort en undersökning gällande
              energiinvesteringar hos AP-fonderna. Där finns kanske ännu mer
              att oroa sig för. När vi undersökte vilka energiinvesteringar
              AP-fonderna gjort visade det sig att en bra bit över 90 procent
              av de insatser som går till att köpa upp företag verksamma inom
              energisektorn gäller företag som i huvudsak håller på med fossila
              energikällor, fossila bränslen. Vi tycker att det är ett orimligt
              sätt att investera våra gemensamma skattepengar.
            </seg>
            <seg xml:id="i-e811c18521702c58-0">
              Vi har i Sverige antagit klimatmål, och vi har i EU verkat för
              att man antar klimatmål som leder till att vi minskar utsläppen
              med mellan 80 och 95 procent till 2050. Att vi samtidigt via våra
              pensionspengar investerar för att få upp ännu mer fossila bränslen,
              utvecklar fossil energi, är ologiskt i sammanhanget. Det gör att
              vi säger en sak i kammaren, ställer oss bakom vackra beslut, och
              sedan när vi ska investera våra pensionspengar och när våra statliga
              bolag är ute och verkar på internationella marknader gör vi någonting
              helt annat. Det är en ologisk hantering av våra gemensamma skattepengar.
              Vi tror inte att det leder till hållbar ekonomisk avkastning.
            </seg>
            <seg xml:id="i-dc99f2027aa20b58-0">
              Vi ser hur den förnybara energin nu växer snabbt runt om i världen.
              Det talas om tillväxttakter på 30, 40, 50 procent inom olika sektorer.
              Vi vet att företag verksamma inom förnybar energi är lönsamma,
              och de blir alltmer lönsamma med tiden. Det är ett gammalt synsätt
              att investeringar i fossil energi skulle ge bra avkastning och
              vara bra över tid.
            </seg>
            <seg xml:id="i-42a1ca34afe33e95-0">
              Det är uppenbart att om vi brände alla de fossila bränslen som
              vi vet finns i jordskorpan skulle vi få en värld med ett klimat
              med en bra bit över fyra graders uppvärmning. Vi vet alla vilka
              konsekvenser det skulle få för den globala ekonomin. Det skulle
              mer eller mindre skapa en ekonomisk katastrof, förutom den miljömässiga
              katastrof som blev följden. Det har inte minst visats av Världsbankens
              tidigare chef Nicholas Stern, som gjort en gedigen uträkning av
              vad det skulle innebära för det ekonomiska systemet om vi fick
              en storskalig klimatförändring.
            </seg>
            <seg xml:id="i-5d2e201efada8984-0">
              Om i stället klimatpolitiken får genomslag kommer investeringar
              i fossil energi att i stor utsträckning förlora sin lönsamhet.
              Vi från de rika länderna och från det internationella samfundet
              undertecknade överenskommelsen i Rio 1992 om att inte medverka
              till en utveckling som leder till att klimatet skadar mänskliga
              intressen, Det innebär i så fall att man runt om i världen blir
              tvungen att föra en klimatpolitik som leder till minskade utsläpp
              och till att de fossila tillgångar som inte är upptagna ur marken
              inte kan tas upp eftersom det skulle leda till en klimatpåverkan
              som är oacceptabel.
            </seg>
            <seg xml:id="i-05dabfe097819981-0">
              De fossila bolag som i dag är verksamma på världens börser och
              har ett mycket högt värde baserar sin verksamhet på att man tar
              upp de fossila bränslena ur jorden. Samtidigt vet vi att det skulle
              leda till en klimatkatastrof. Här finns alltså en intressekonflikt.
              Man brukar tala om en fossilbubbla, att det finns ett värde som,
              om den realiseras, leder till att vår klimatutveckling blir fullständigt
              katastrofal.
            </seg>
            <seg xml:id="i-aa22187bb32a4b3b-0">
              Jag och Miljöpartiet tillhör dem som vill att vi ska ha ett internationellt
              klimatavtal som verkligen har bett och som gör att vi i snabb
              takt minskar de globala utsläppen. Om vi genomförde den politiken,
              som har bred acceptans i riksdagens kammare, skulle AP-fondernas
              investeringar, de som nu görs för att säkra de svenska pensionerna,
              riskera att snabbt falla i värde. Det i sin tur skulle riskera
              våra gemensamma framtida pensioner. Det är en utveckling som jag
              inte vill se. Jag vill att vi ska kunna verka fullt ut på de internationella
              arenorna för att minska de globala utsläppen och verka för att
              de fossila bränslen som finns i marken inte tas upp. Då är det
              viktigt att AP-fonderna investeras på ett sådant sätt att det
              inte leder till sämre pensioner i framtiden.
            </seg>
            <seg xml:id="i-e58b3c750453dc16-0">
              Det finns ingen motsättning mellan att ta miljöhänsyn och att
              få en god ekonomisk avkastning. FN har tagit fram en rapport med
              namnet Towards a Green Economy där man visar att vi får en bättre
              ekonomisk utveckling, en högre ekonomisk tillväxt om man så vill,
              genom att gå över till en grön ekonomi än om vi fortsätter i dagens
              hjulspår. Det finns alltså ingenting som säger att en inriktning
              mot gröna investeringar skulle ge sämre avkastning för vare sig
              bolagen, AP-fonderna eller samhället i stort.
            </seg>
            <seg xml:id="i-32df1db192cee57d-0">
              I den motion som Miljöpartiet väckt begär vi att regeringen ska
              återkomma till riksdagen med förslag på hur man kan skärpa de
              etiska investeringsriktlinjerna för AP-fonderna samt komma med
              förslag om vilken typ av bolag man kan respektive inte kan investera
              i. Det senare gäller till exempel vapenindustrin och bolag som
              huvudsakligen ägnar sig åt att exploatera fossila bränslen.
            </seg>
          </u>
          <note xml:id="i-6a385aa684d9cbd1-0">
            Med det vill jag yrka bifall till reservation nr 1.
          </note>
          <note type="speaker" xml:id="i-fcbf1f287feee122-0">
            Anf. 99 ULLA ANDERSSON (V):
          </note>
          <u who="ulla_andersson_2905f7" xml:id="i-ad0a7c205d395092-13">
            <seg xml:id="i-083fbaa2710c46dd-0">
              Herr talman! Den här debatten borde egentligen intressera alla.
              Den handlar om 900 miljarder av våra gemensamma tillgångar – hur
              de används, hur de investeras och hur de påverkar våra framtida
              pensioner. Den avgörande förutsättningen för att vi ska kunna
              klara de pensionskostnader som följer i framtiden är att vi kan
              upprätthålla en hög sysselsättning och en hållbar tillväxt. Detta
              förutsätter att Sverige är en ledande industrination med framgångsrika
              företag och en väl fungerande gemensam offentlig sektor. Det kräver
              kloka investeringar, inte minst i förnybar energi.
            </seg>
            <seg xml:id="i-e2c169862cc1d0d7-0">
              Vänsterpartiet anser att AP-fonderna ska användas aktivt och
              ta ett långsiktigt ägaransvar som bryter av mot den snäva vinstmaximering
              som präglar de enskilda ägarintressena. Ett starkt svenskt näringsliv
              förutsätter en aktiv och målmedveten näringspolitik. AP-fondsmedlen
              skulle i större utsträckning än i dag kunna utnyttjas för att
              möjliggöra en sådan näringspolitik.
            </seg>
            <seg xml:id="i-16cd19860fd8d97f-0">
              Det finns i dag ett rätt utbrett missnöje med de kortsiktiga
              avkastningskrav som styr mycket av investeringarna. Vänsterpartiets
              uppfattning är att AP-fondsmedlen inte bör utnyttjas i spekulativa
              syften utan bör förvaltas utifrån långsiktiga samhällsekonomiska
              kriterier. Självklart ska pensionärernas pengar tryggas, men det
              görs bäst genom att AP-fonderna tar ett långsiktigt ägaransvar.
            </seg>
            <seg xml:id="i-ef1ed4cb9ee81f95-0">
              De nuvarande bestämmelserna säger att AP-fondernas placeringar
              ska vägledas av miljömässiga och etiska hänsynstaganden. Samtidigt
              slås det fast att dessa hänsynstaganden inte får innebära att
              AP-fonderna gör avkall på det övergripande målet om hög avkastning.
              Var och en kan förstå att dessa mål står i konflikt med varandra
              och får konsekvenser eftersom det är tydligt att miljömässiga
              och etiska aspekter är underordnade avkastningskravet.
            </seg>
            <seg xml:id="i-f75832d7d2581194-0">
              Vänsterpartiet har länge drivit att det offentliga ägandet behöver
              användas aktivt för att bidra till olika samhällsekonomiska mål.
              Etiska riktlinjer för investeringar borde vara ett av de minst
              kontroversiella verktygen för detta. Men icke sa Nicke. De företag
              som AP-fonderna investerar i bör inte bara följa de internationella
              konventioner som Sverige skrivit under, utan de bör även följa
              de konventioner som det land företaget verkar i har undertecknat,
              exempelvis ILO-konvention 169 om ursprungsfolkens rättigheter.
              Tyvärr är det rätt långt kvar bara till det. Eftersom avkastningskravet
              i dag är direkt överordnat kraven på hänsyn till miljö och respekt
              för mänskliga rättigheter och eftersom AP-fonderna i dag, tyvärr,
              inte granskar sina placeringar förrän långt efteråt – man granskar
              alltså inte placeringarna i förväg – får det också konsekvenser.
            </seg>
            <seg xml:id="i-bda0c1a08746e902-0">
              Enligt Sveriges politik för global utveckling, PGU som det förkortas,
              ska målet om en rättvis och hållbar global utveckling vara överordnat
              målen inom de andra politikområdena. Tydligen gäller det inte
              AP-fondernas investeringar. I dagens Aftonbladet kan vi läsa om
              flera av AP-fondernas investeringar i gruvprojekt. Det är gruvprojekt
              i Ecuador som förgiftar mark och hotar 30 000 småbönder i landet,
              och de som protesterar fängslas.
            </seg>
            <seg xml:id="i-044e1573999cdabb-0">
              Representanter från ursprungsbefolkningen i Ecuador och Guatemala
              är på besök i Sverige och anklagar våra pensionsfonder för så
              allvarliga saker som mord, misshandel och tvångsförflyttningar.
              Den region i Guatemala som gruvan är placerad i och som AP-fonderna
              är delägare i har av den colombianska regeringen fastställts som
              olämplig att leva i, eftersom marken är förgiftad, skogar är skövlade
              och vatten- och markresurser tagits i anspråk, så nu tvångsförflyttas
              människorna därifrån. De som protesterar fängslas som terrorister.
              De fängslas för att de står upp för sina rättigheter.
            </seg>
            <seg xml:id="i-9e23e3dbda8fee08-0">
              Att investera i mark har blivit allt attraktivare för företag,
              riskkapitalbolag och pensionsfonder, som våra AP-fonder. Kampen
              om jordbruksmark i fattiga länder, framför allt i Afrika, har
              eskalerat under senare år i takt med att den globala efterfrågan
              på mat, foder och biobränslen ökat. Det finns många exempel på
              hur fattiga bönder förlorar sin mark när företagen kommer in för
              att anlägga storskaliga odlingar av exportgrödor. Svenska pensionspengar
              finns med i två kontroversiella investeringar i palmolja för att
              producera biobränsle i Liberia och Uganda.
            </seg>
            <seg xml:id="i-b0eedd961a2c30b9-0">
              AP-fonderna har investerat 65 miljoner i palmoljejätten Sime
              Darby, som har hyrt över 300 000 hektar mark i Liberia. Bönder
              har fördrivits från sin mark utan tillräcklig kompensation för
              att kunna försörja sig och sina familjer. Detta har skett i ett
              av världens fattigaste länder, där 76 procent av befolkningen
              lever på mindre än 1 dollar om dagen. Lokala organisationer och
              internationella nätverk driver en kampanj för att få företaget
              att följa internationella riktlinjer och konventioner om mänskliga
              rättigheter. Där är vi delägare.
            </seg>
            <seg xml:id="i-58f40a66cc908011-0">
              I Uganda har AP-fonderna investerat nästan 100 miljoner i Wilmar
              International, ett av världens största palmoljeföretag, som genom
              åren kritiserats för att bidra till skogsskövling. Företagets
              oljepalmsplantager har ödelagt 3 600 hektar skog i en provins
              i Uganda och fördrivit småbrukare, oftast utan kompensation eller
              andra försörjningsmöjligheter. Wilmar rankades som världens sämsta
              bolag när det gäller miljö i en undersökning av de 500 största
              företagen i världen som nyligen gjordes av tidningen Newsweek.
              Det företaget är vi delägare i.
            </seg>
            <seg xml:id="i-aef633e4ab50bdf0-0">
              Den norska statliga pensionsfonden drog sig under förra året
              ur företag som de ansåg producerade palmolja på ett ohållbart
              sätt, däribland Wilmar International. Om inte AP-fonderna kan
              påverka företagen att ta ansvar för konsekvenserna av sina investeringar,
              varför ska vi då äga dem? Varför ska vi äga företag som så tydligt
              bryter mot internationella konventioner, som kränker mänskliga
              rättigheter och förstör miljön?
            </seg>
            <seg xml:id="i-82b8135f8461b936-0">
              Herr talman! I fjol träffade jag en kvinna som gjorde ett starkt
              intryck på mig. Hon hade offrat väldigt mycket av sitt liv för
              att stå upp för sina rättigheter. Hon hade blivit fängslad ett
              flertal gånger för att hon demonstrerat mot ett gruvprojekt där
              våra AP-fonder investerat pengar. Detta gruvprojekt har lett till
              att hela hennes by är satt på undantag. De kan inte längre sälja
              sina jordbruksprodukter och den fisk de fångar, eftersom marken
              är förgiftad. De tvingas att äta den maten själva. Självklart
              vet de inte hur deras hälsa kommer att påverkas. Den här kvinnan
              var med vid en demonstration. De hade satt upp en vägbom för att
              protestera mot gruvbolagets härjningar i området. Polisen kom
              och sköt ned demonstranterna. Denna kvinna fängslades. Hon har
              småbarn. Det var inte första gången hon fick sitta i fängelse
              för att vi gör så här oansvariga investeringar.
            </seg>
            <seg xml:id="i-16db7e8609cf63d7-0">
              Bland annat använder denna gruva väldigt mycket av byns vatten,
              250 000 liter per timme. Jag kan inte säga att vattentillgångarna
              är stora i det här området, så att de skulle räcka till alla.
              Denna förbrukning per timme skulle räcka till en familjs behov
              under 22 år. Och inte nog med att de förbrukar allt detta vatten
              – vattenkällorna sinar och vattnet förgiftas. Det här görs av
              företaget Goldcorp, där du och jag och alla andra är delägare.
            </seg>
            <seg xml:id="i-29afbdc83f563b4c-0">
              Om svenska folket visste hur deras pensionspengar växer tror
              jag att många skulle resa sig upp och säga ifrån. Jag tror att
              vi vill att våra pensionspengar ska växa, men inte på bekostnad
              av andra människors rättigheter, möjligheter till försörjning
              och så grundläggande rättigheter som vatten. Vad har vi för rättigheter
              att förgifta andra människors vatten, mark och möjligheter till
              försörjning?
            </seg>
            <seg xml:id="i-e4139a9c21e5d320-0">
              Herr talman! Vänsterpartiet har tidigare låtit riksdagens utredningstjänst
              gå igenom AP-fondernas olika investeringar utifrån ett miljöperspektiv.
              AP-fonderna har väldigt olika sätt att redovisa sina investeringar,
              vilket gör det mycket svårt att gå igenom dem och få en heltäckande
              bild. Men den bild som framträder är att alla AP-fonder hade placeringar
              i de fem stora oljebolagen och att ingen hade någon större placering
              i förnybar energi.
            </seg>
            <seg xml:id="i-393b1f4b46eeb1cc-0">
              Vi menar att det inte är en hållbar utveckling när ingen av AP-fonderna
              har förnybar energi bland sina största investeringar. Investeringar
              i förnybar energi behövs för att vi ska kunna ställa om samhället
              i en mer hållbar riktning. Mot denna bakgrund menar vi att AP-fonderna
              bör ges ett särskilt uppdrag att investera i förnybar energi och
              avveckla de investeringar de har gjort i fossila bränslen.
            </seg>
            <seg xml:id="i-651bb376c37696ba-0">
              Ansvaret för att granska AP-fondernas placeringar ligger på Etiska
              rådet. Det finansieras av AP-fonderna själva och har en inhyrd
              konsult som den stora kostnaden för verksamheten. Trots omfattande
              placeringar, många gånger i strid med internationella konventioner
              som Sverige skrivit under, är rådets verksamhet högst begränsad
              i jämförelse med kostnaderna för AP-fondernas placeringsverksamhet.
              Sist jag kollade utgjorde kostnaderna för rådets verksamhet 1
              procent av kostnaderna för placeringen. Det säger något om den
              tyngd frågan ges.
            </seg>
            <seg xml:id="i-13f3d555d9d9637c-0">
              Vi ser ytterligare två problem med rådets verksamhet. Dels är
              det problematiskt att AP-fonderna själva styr det råd som ska
              granska deras investeringar, dels är det självklart olyckligt
              att granskningarna görs i efterhand och inte innan fonderna väljer
              att investera i ett visst bolag. Något som är glädjande är att
              en av AP-fonderna nu har börjat ta fram en strategi för att granska
              placeringarna i förhand. Men detta borde gälla alla placeringar.
              Alla granskningar borde göras i förhand i alla AP-fonder.
            </seg>
            <seg xml:id="i-d7bf545563756335-0">
              Herr talman! Vänsterpartiet – och numera även Miljöpartiet –
              anser att ett oberoende råd bör tillsättas i syfte att årligen
              följa upp AP-fondernas investeringar och kontinuerligt utvärdera
              verksamheten. Rådets uppföljningar och utvärderingar bör inriktas
              på huruvida de företag AP-fonderna investerar i lever upp till
              etiska riktlinjer om mänskliga rättigheter samt vilka miljömässiga
              hänsynstaganden de tar. Såväl uppföljningarna som utvärderingarna
              bör presenteras för riksdagen och vara föremål för offentlig debatt.
            </seg>
            <seg xml:id="i-24f7d1ccf1fa5710-0">
              Herr talman! Jag vet att jag överskridit min talartid, men vill
              ändå ta upp de rörliga ersättningarna i AP-fonderna. Vi vet att
              rörliga ersättningar, så kallade bonusar, var en bidragande orsak
              till finanskrisen 2007–2009. Men fortfarande har våra AP-fonder
              sådana ersättningssystem. Detta leder till att man får väldigt
              kortsiktiga resultatmål, vilket uppmuntrar till riskfyllda placeringar
              och riskerar att leda till spekulation. Därför bör det införas
              ett förbud mot rörliga ersättningar i AP-fonderna. I fjol avsattes
              hela 10 miljoner kronor till dessa rörliga ersättningar i AP-fonderna.
              Det tycker vi är fel. Därför yrkar vi på att rörliga ersättningar
              inte ska vara tillåtna i AP-fonderna. Jag yrkar bifall till våra
              reservationer.
            </seg>
          </u>
          <note type="speaker" xml:id="i-d0a9757578f98fd1-0">
            Anf. 100 SVEN-ERIK BUCHT (S):
          </note>
          <u who="sven-erik_bucht_2838b5" xml:id="i-9191c172baf9d5ae-0">
            <seg xml:id="i-194d8f69cbb042e5-0">
              Herr talman! Ja se pengar, ja se pengar, sjöng Thore Skogman.
              Att det handlade mycket om pengar i hans sångtexter råder det
              ingen tvekan om. Så blir det också ofta när vi utvärderar olika
              verksamheter, som i dag, när vi utvärderar AP-fondernas verksamhet
              2012. Det blir oftast i huvudsak en utvärdering utifrån monetära
              resultat – kostnader i relation till avkastning och kapitaltillgångar.
              Fokus hamnar oftast på pengar. I och för sig är det väldigt viktiga
              frågor.
            </seg>
            <seg xml:id="i-3b1c4b22ab79cff9-0">
              AP-fondernas förmåga att vara en del i att säkerställa våra pensioner
              handlar om fondernas finansiella styrka och är oerhört viktig.
              Det finns även en betydligt djupare dimension som handlar om på
              vilket sätt man tjänar sina pengar och hur man långsiktigt kan
              skapa finansiell styrka, något som jag återkommer till lite senare
              i mitt anförande.
            </seg>
            <seg xml:id="i-b727d39bfdbf267f-0">
              Herr talman! Det är ganska glest i kammaren just nu. Det var
              betydligt fler härinne när vi behandlade statens budget trots
              att vi just nu behandlar större pengar. Det är 958 miljarder.
              Det är 100 miljarder mer än utgifterna i statsbudgeten.
            </seg>
            <seg xml:id="i-ebf544dbf46f0980-0">
              Jag börjar med det monetära och ger min syn på fondernas avkastning,
              kostnader och fondernas betydelse för landets pensionärer i dag
              och i morgon.
            </seg>
            <seg xml:id="i-9dae63d3fda2f9d3-0">
              Resultatutvecklingen och buffertkapitalet har varierat kraftigt
              över tid. Som en konsekvens av svängningarna under 2000-talet
              har fonderna de senaste åren ökat sin andel av alternativa investeringar
              främst på bekostnad av andelen börsnoterade aktier.
            </seg>
            <seg xml:id="i-f2341a9bd8cb944b-0">
              Med andra ord har fonderna sett om sina hus och säkerställt en
              bättre riskspridning. För 2012 har man glädjande gjort väldigt
              stora och fina resultat. Det har varit 100 miljarder plus till
              skillnad från i fjol då det var ett minusresultat på 17 miljarder.
            </seg>
            <seg xml:id="i-1ee5b52157c4a214-0">
              Det är klart att en stark börsutveckling har bidragit till resultatet
              som är på 11,6 procent i avkastning på kapitalet. Goda resultat
              är nödvändigt för att inte urholka buffertfondernas kapital. De
              har under ett antal år fått skjuta till väldigt mycket till pensionssystemet.
            </seg>
            <seg xml:id="i-69fda36772a27432-0">
              Deras betydelse i det samlade pensionssystemet har givetvis ökat
              i och med att de årligen får skjuta till kapital. På de fyra senaste
              åren har det varit 52 miljarder, och nu senast 2012 var det 15
              miljarder.
            </seg>
            <seg xml:id="i-d2ac490c618bfbaf-0">
              Om man tittar på det som händer i år, 2013, har fonderna fortsatt
              ett positivt resultat, och de tillskjuter 12 miljarder under första
              halvåret 2013. Fem år i rad har man skjutit till kapital till
              pensionerna.
            </seg>
            <seg xml:id="i-c10bbe442fae1392-0">
              Det gör kanske att någon slår sig till ro och tror att buffertfonderna
              långsiktigt kan säkerställa våra pensionsutbetalningar. Det tror
              inte jag. Vi ser att inbetalningarna är betydligt lägre än pensionsutbetalningarna.
            </seg>
            <seg xml:id="i-d6f643427617bd76-0">
              Detta är en direkt följd av regeringens misslyckade jobbpolitik.
              En hög arbetslöshet innebär att det betalas in för lite avgifter
              än vad som måste komma in för att man ska klara av pensionerna.
              Det är obalanser som fonderna definitivt inte kan klara av långsiktigt.
              Den misslyckade jobbpolitiken från Alliansen hotar det samhälleliga
              pensionssystemet.
            </seg>
            <seg xml:id="i-775325f6bb2799d3-0">
              Jag ska även säga några ord om kostnadsutvecklingen i fonderna,
              som jag tidigare varit och fortfarande är kritisk till. Om man
              tittar på de interna kostnaderna i fonderna 2011–2012 har de ökat
              med 7,3 procent. Kostnaderna för de externa utgifterna har ökat
              med 14,6 procent.
            </seg>
            <seg xml:id="i-dbf042afe7702420-0">
              Det är betydligt större ökningar än kostnadsökningar i allmänhet
              under dessa år. Ser man på de samlade kostnaderna inklusive rörliga
              kostnader för externa förvaltare varierar det väldigt stort mellan
              fonderna.
            </seg>
            <seg xml:id="i-fb46973a27094de7-0">
              Om man jämför de fyra stora buffertfonderna 1, 2, 3 och 4 förvaltar
              de i stort sett samma mängd kapital och har över tid gett i stort
              sett samma avkastning. AP 4 har lägst kostnader med 274 miljoner
              för 2012. Högst kostnader har AP 2 med 577 miljoner. Det är en
              skillnad på 303 miljoner eller 111 procent.
            </seg>
            <seg xml:id="i-ca7263fae10a6776-0">
              Det är klart att så stora skillnader lämnar en hel del frågor.
              Det finns definitivt anledning att titta närmare på dessa variationer.
            </seg>
            <seg xml:id="i-7dcc257523268417-0">
              Under året har också kostnader för representation, ersättningar
              och förmåner i fonderna varit väldigt medialt uppmärksammade.
              De uppföljningar som har gjorts visar att det fortfarande finns
              stora problem inom området. Det är någonting som absolut inte
              är tillfredsställande.
            </seg>
            <seg xml:id="i-b5d3b929cbc1ef41-0">
              Statsråden på Finansdepartementet har i samband med mediebelysningen
              haft hög svansföring och säger sig vilja ta tag i detta, men sedan
              händer det inte så mycket mer. När kommer förslagen? Hur tänker
              regeringen? Eller tycker man att det är bra som det är? Det är
              viktiga frågor för allmänhetens förtroende för fondernas verksamhet
              och i förlängningen också för hela pensionssystemet.
            </seg>
            <seg xml:id="i-debb7b64fb066f2b-0">
              Herr talman! När det gäller placering av fonernas kapital har
              det över tid riktats kritik om fondernas placering ur etiska och
              miljömässiga aspekter. Inte minst i denna kammare har de frågorna
              lyfts upp vid ett flertal tillfällen under åren.
            </seg>
            <seg xml:id="i-0a9d0cbe6fea6e55-0">
              Visserligen har fonderna numera ett etikråd som jobbar med dessa
              frågor. Det har inneburit att AP-fonderna gått ur felaktiga investeringar.
              Etikrådet har visat på en väg så att det blivit en bättring när
              det gäller dessa frågor.
            </seg>
            <seg xml:id="i-4bccd68f873e3beb-0">
              Oaktat att etikrådet har drivit dessa frågor i rätt riktning
              tycker vi från Socialdemokraterna inte att det räcker. Därför
              har vi ett särskilt yttrande i år. Enligt vår uppfattning är det
              staten som har ansvar för att utforma övergripande riktlinjer
              för etik och miljö för fondernas kapitalförvaltning. Sådana saknas
              i dag. I stället har ansvaret för att utforma riktlinjer lämnats
              över till fonderna själva. Övergripande riktlinjer för såväl AP-fondernas
              kapitalförvaltning som övrig statlig kapitalförvaltning och ägarstyrning
              borde framöver hanteras inom ramen för ett samlat statligt regelverk.
            </seg>
            <seg xml:id="i-c640f65b20cd6b93-0">
              De statliga företagen och myndigheterna likväl som AP-fonderna
              förvaltar stora värden som det svenska folket ytterst är ägare
              till. Det är av största vikt att förvaltningen sker på ett ansvarsfullt
              och hållbart sätt. Policyn bör också innehålla regler som säkerställer
              att statens ägarpolicy följs.
            </seg>
            <seg xml:id="i-d1b3b3324c771006-0">
              Regeringen bör därför överväga att tillsätta en utredning med
              parlamentarisk medverkan med uppgiften att ta fram en samlad ägar-
              och förvaltningspolicy. I utskottsarbetet har vi framfört vår
              syn i ärendet till allianspartierna. Men tyvärr har vi inte fått
              gehör i denna viktiga fråga.
            </seg>
            <seg xml:id="i-d36de0f00cbd3246-0">
              Herr talman! Utan eller med svag ägarstyrning kan frågor och
              beslut ta vilken väg som helst. Det blir ingen riktning. Vi ser
              det tydligt i våra statliga bolag.
            </seg>
            <seg xml:id="i-04ad1058051424f3-0">
              Det gäller Vattenfall med sina investeringar i Tyskland och den
              skandalomsusade Nuonaffären som har kostat enorma belopp. Vi ser
              det i Telia där staten är storägare med dessa satsningar i de
              östeuropeiska diktaturländerna.
            </seg>
            <seg xml:id="i-4ce5406c2614d831-0">
              Men vi ser det också i AP-fonderna där man placerar kapital i
              bolag som bryter mot internationella konventioner och ignorerar
              fackliga rättigheter och i bolag som struntar i miljöfrågor.
            </seg>
            <seg xml:id="i-96e0309fe6c71a4b-0">
              Här har vi socialdemokrater en annan syn än alliansregeringen.
              Vi anser att staten som ägare i bolag och företrädare för fonder
              måste ta ett övergripande ansvar. Man kan inte ha en uppfattning
              om miljö- och etikfrågor för de statliga bolagen och en annan
              för AP-fonderna. Vi vill därför ta ett samlat grepp i dessa frågor.
            </seg>
            <seg xml:id="i-00bbc827b8b30553-0">
              Herr talman! Etik, moral och miljö handlar egentligen i förlängningen
              om pengar. Jag är övertygad om att den som struntar i dessa frågor
              kommer att få en dålig ekonomisk utdelning på sikt.
            </seg>
            <seg xml:id="i-01d744cd30380c17-0">
              Thore Skogman sjöng: Ja se pengar. Sedan fortsatte han i sången:
              är till bekymmer för fattig och för rik. Vi här i Sverige torde
              kunna räkna oss till de rikare.
            </seg>
            <seg xml:id="i-33b3eff66c670eee-0">
              De fattigare människorna ute i världen ska få en sämre miljö,
              mista sina landegendomar eller behandlas i strid med internationell
              rätt bara för att vi på kort sikt ska bli ännu rikare. Det kan
              aldrig vara acceptabelt.
            </seg>
          </u>
          <note type="speaker" xml:id="i-304795f862ab10ff-0">
            Anf. 101 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-f0c68176a0df3176-0">
            <seg xml:id="i-e8e68a275d8524a0-0">
              Herr talman! Vi diskuterar i dag AP-fondernas verksamhet till
              och med år 2012. Det är, som har sagts tidigare, en årlig återkommande
              debatt – en debatt som många gånger liknar föregående års debatt.
              Så verkar det bli också denna gång.
            </seg>
            <seg xml:id="i-6d7db5ee586f6372-0">
              Även om det är sant är det inte samma förutsättningar, och det
              är inte något statiskt förhållande som råder över längre tid.
              AP-fondernas verksamhet och förutsättningar för sitt förvaltande
              förändras precis som vår omvärld förändras. Det som gällde för
              några år sedan gäller inte i dag, och det som gäller i dag kommer
              inte att gälla i morgon, så att säga. Kanske just därför är den
              debatt som vi för här i dag extra viktig. Jag hoppas att AP-fondsdirektörer
              och mellanchefer tillika förvaltare och policymakare sitter bänkade
              och lyssnar på debatten och de diskussioner vi för här i dag.
            </seg>
            <seg xml:id="i-12c28c55488ca61d-0">
              Låt oss börja med att titta på de finansiella resultaten. AP-fonderna
              bör kanske hellre definieras som buffertkapitalet eftersom det
              är just ett buffertkapital som ska skapa stabilitet i pensionssystemet.
              Det är en buffert som har som funktion att utjämna tillfälliga
              påfrestningar i pensionssystemet. Den viktigaste faktorn för stabilitet
              i pensionssystemet är fortsatt att fler arbetar i förhållande
              till de pensionsåtaganden vi har.
            </seg>
            <seg xml:id="i-38ae49000bc7a016-0">
              Men den debatten ska jag inte föra nu; den har vi lyssnat på
              tidigare här i dag. Vi har olika syn på hur detta skapas, och
              det har varit en intressant debatt att lyssna på i dag. De olika
              ståndpunkterna i svensk politik har varit tydliga. Detta är den
              allra viktigaste diskussionen, och den kan inte frikopplas från
              denna diskussion.
            </seg>
            <seg xml:id="i-81c89db2dba54dbd-0">
              AP-fondernas samlade resultat har under 2012 vänts från det som
              föregående år, 2011, var ett underskott på 17 miljarder till en
              icke obetydlig vinst. Under 2012 har fondernas samlade avkastning
              givit något och 100 miljarder, eller 11,6 procent, i avkastning.
              Det är ett bra resultat. Buffertfondernas tillskott till pensionssystemet
              var 15,2 miljarder för 2012, vilket innebär att fondernas samlade
              kapital ökade med 85,3 miljarder. Över tid, sedan 2001, har avkastningen
              i genomsnitt varit 4 procent, och inkomstindex har under samma
              tid varit 3,2 procent. Totalt har avkastningen överstigit uppgången
              i inkomstindex under perioden med 90 miljarder.
            </seg>
            <seg xml:id="i-e82ce301b991e2d2-0">
              Målet för den genomsnittliga avkastningen nås med marginal för
              de senaste tio åren, men inte räknat från 2001 då de nu gällande
              placeringsreglerna infördes. Det man kan säga är att sett över
              denna period har resultaten varierat kraftigt. Vi konstaterade
              redan förra året att det har varit stora fluktuationer i buffertfondernas
              resultat alltsedan 2000-talets början. Det visar tydligt betydelsen
              av att sprida riskerna.
            </seg>
            <seg xml:id="i-35532f2eb53161fd-0">
              Det finns kanske anledning att fundera över hur man skapar bättre
              förutsättningar för en stabil utveckling. Det är trots allt när
              vi har en samhällsutveckling med fallande tillväxt och lägre ekonomisk
              aktivitet – helt enkelt i lågkonjunktur – som pensionssystemets
              påfrestningar är som störst. Det är också då utvecklingen för
              fonderna brukar vara som sämst. Volatiliteten är och har varit
              hög.
            </seg>
            <seg xml:id="i-b8a05c1249d72c50-0">
              Det finns sannolikt anledning att ytterligare följa och analysera
              de riskmodeller som buffertfonderna arbetar med, och vilken riskexponering
              som ska accepteras i förvaltningen – detta med en tydlig koppling
              till och utgångspunkt i att fondernas placeringar ska styras av
              det som ger långsiktig nytta för pensionsåtagandena.
            </seg>
            <seg xml:id="i-f3a9955a51aab962-0">
              Det ska också i sammanhanget sägas att en ökad andel alternativa
              placeringar sannolikt bidrar till stabilare utveckling. Samtidigt
              reser den operativa förvaltningen en hel del frågor. För året
              har det varit rimlig avkastning, men frågan måste ändå ställas
              just med anledning av det tidigare resonemanget om riskexponeringen
              för AP-fonderna.
            </seg>
            <seg xml:id="i-014e6c6d4637be92-0">
              Med detta sagt finns det anledning att fundera över de placeringsregler
              som finns för buffertfonderna. Med en väl utvecklad riskmodell
              och med en klokt avvägd, långsiktigt hållbar riskexponering kan
              möjligen i förekommande fall de alternativa placeringarna ge mindre
              risk samt ge stabilare och långsiktigt bättre avkastning.
            </seg>
            <seg xml:id="i-656d3ecefb406ae4-0">
              Just frågan om regler gällande alternativa placeringar tror jag
              är en fråga som är okontroversiell, och jag utgår ifrån att den
              diskuteras både i regeringen och i pensionsgruppen. Min personliga
              uppfattning är att detta bör analyseras och övervägas nogsamt.
            </seg>
            <seg xml:id="i-299fec12ac2d3d5e-0">
              Det är ett känt faktum att påfrestningarna på pensionssystemet
              inte på länge än kommer att avta. Därför är buffertfondernas förvaltning
              av yttersta vikt. Det måste finnas ett tydligt uppdrag att generera
              bästa möjliga avkastning med minsta möjliga risk, men också med
              ett stort mått av samhälleligt ansvarstagande.
            </seg>
            <seg xml:id="i-b8c85c3c6e9ffb6e-0">
              Uppfattningen är dock fortsatt att riksdagen inte bör lagstifta
              eller styra fonderna när det gäller vilka bolag, branscher, marknader
              eller regioner som fonderna ska investera i. Även i år vill jag
              fastslå att fondernas förvaltning ska styras av renodlat finansiella
              mål och att fonderna skyddas från politisk påverkan och styrning.
            </seg>
            <seg xml:id="i-98dc7581f4d9281a-0">
              Det förhindrar dock inte att en diskussion förs om hur mervärde
              och avkastning skapas. Tvärtom går detta, som kan tyckas vara
              en motsägelse, ofta hand i hand. Med detta sagt kan vi konstatera
              att frågor som gäller de etiska riktlinjer som finns och det arbete
              som görs återkommer även i år. Skiljelinjen handlar om ifall det
              ska formas strikta regler stipulerade från ett politiskt ovanifrånperspektiv
              eller om vi ska förlita oss på AP-fondernas förmåga att själva
              utforma policyer och riktlinjer. Detta arbete kommer att integreras
              i den löpande verksamheten och den löpande analysen.
            </seg>
            <seg xml:id="i-3c936ab9b65d78ca-0">
              Jag vill påstå att jag tycker att AP-fonderna har ett ansvar
              i sina placeringar. Vi förutsätter alla att detta ska ske genom
              väl avvägda beslut där hänsyn tas exempelvis till miljöhänsyn
              eller arbetsvillkor. Det finns så klart fler hänsyn att beakta
              för ett ansvarsfullt ägande. Men detta bör inte ske genom politisk
              nyckfullhet.
            </seg>
            <seg xml:id="i-2c15e19314940727-0">
              Jag vet att det finns diverse mindre smickrande exempel, som
              Ulla tidigare har redogjort för. Frågan som ska ställas är om
              dessa missförhållanden försvinner bara för att placeringarna avvecklas
              från AP-fondernas sida. I det läget kanske man har ett större
              ansvar som ägare. Möjligen kan konstruktiva signaler och normskapande
              policyer vara mer lämpliga än en omedelbar försäljning av placeringen.
            </seg>
            <seg xml:id="i-14ac817ac0cede95-0">
              Detta tror jag vi skulle kunna vara relativt överens om, och
              jag tror att budskapet har gått fram hos AP-fondernas policymakare
              och det etiska rådet. Jag tror att detta är en av anledningarna
              till att det etiska rådet har haft en betydande roll och att AP-fonderna
              har arbetat relativt framgångsrikt.
            </seg>
            <seg xml:id="i-95f446ea73b09454-0">
              Jag säger inte att allt är perfekt, och vår signal i den här
              diskussionen är naturligtvis att vi har stort fokus på dessa frågor.
              Vi granskar och tar detta på största allvar. Men jag har som sagt
              förtröstan i att arbetet med integrering av dessa frågor fortgår
              i verksamheten.
            </seg>
            <seg xml:id="i-1fad0e4e6bbbc6ae-0">
              Det är nog dessutom så att det blir alltmer tydligt hur viktigt
              det är för företagen att faktiskt ha en god framtoning. Det är
              på ett sätt en konkurrensfördel att ta socialt ansvar och att
              ta miljöhänsyn. Det gör det naturligtvis ännu viktigare att AP-fonderna
              är tydliga med vilken policy de har i sina placeringar, vilket
              sannolikt förändras över tid, och det är viktigt att de hänger
              med i den utvecklingen.
            </seg>
            <seg xml:id="i-5438a95700d3779e-0">
              Jag tror att det skulle vara kontraproduktivt att införa strikta
              direktiv och regleringar från statens sida. Det skulle riskera
              att få effekten att AP-fonderna slutar att utveckla sin policy,
              och det skulle riskera att man cementerar en föråldrad syn på
              dessa frågor i takt med att samhället utvecklas. Jag tror att
              det etiska rådets arbete kan göra skillnad, och jag tror AP-fonderna
              är medvetna om att de har en viktig roll som normgivare och att
              dessa frågor blir allt viktigare.
            </seg>
            <seg xml:id="i-e5a30bf666412d15-0">
              Därför förutsätter jag att det etiska rådets arbete kommer att
              utvecklas och bli ännu viktigare. Det är naturligtvis så att AP-fonderna
              spelar en viktig roll med sina placeringar och att deras placeringspolicy
              och ägarsignaler kan vara avgörande för hur hänsyn tas till etiska
              frågeställningar. Jag ser inte att detta står i kontrast till
              de finansiella målen och de avkastningskrav som nuvarande pensionärer
              och kommande pensionärer har, även om våra avkastningskrav inte
              kan frikopplas från AP-fondernas verksamhet i övrigt.
            </seg>
            <seg xml:id="i-d4af05a75717d3a7-0">
              Det är våra avkastningskrav som på något sätt till största delen
              är styrande, och så ska det vara. Vi förutsätter också att AP-fonderna
              agerar långsiktigt och att det sker med en väl avvägd riskexponering.
            </seg>
            <seg xml:id="i-ee1fbad0d20a5ede-0">
              I det sammanhanget, herr talman, vill jag bara till sist beröra
              fondernas ansvar för att vidmakthålla sitt förtroende hos medborgarna.
              Jag tror att det finns anledning för AP-fonderna att ständigt
              arbeta med att framställa sig som goda förebilder, också när det
              gäller ersättningar, tjänsteresor, personalförmåner och representation.
              Detta bör naturligtvis vara i linje med vad som gäller för andra
              statliga myndigheter. Dessa frågor gränsar i sin tur till kostnaderna
              för förvaltningen, vilket har debatterats tidigare år. Jag förutsätter
              att även arbetet med god kostnadskontroll är integrerat i den
              löpande analysen och förvaltningen.
            </seg>
            <seg xml:id="i-5dec1df2b9a371c3-0">
              Helt i linje med att skapa långsiktig nytta för pensionssystemet
              i stort kan vi notera att förvaltningskostnaden i genomsnitt hamnar
              på 0,12 procent av det förvaltade kapitalet och runt 0,2 procent
              med hänsyn tagen till ej redovisade kostnader. Det är en rimlig
              nivå i en internationell jämförelse, vilket är bra, men samtidigt
              är det med hänsyn tagen till det förvaltade kapitalet stora pengar,
              faktiskt runt 2 miljarder totalt sett. Därför förutsätter jag
              att dessa kostnader hanteras ansvarsfullt och eftertänksamt.
            </seg>
            <seg xml:id="i-92a9b217d33d2747-0">
              Med detta sagt, herr talman, vill jag yrka bifall till utskottets
              förslag om att lägga skrivelsen till handlingarna.
            </seg>
          </u>
          <note type="speaker" xml:id="i-c5f5cab426e399c7-0">
            Anf. 102 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-14">
            <seg xml:id="i-fb88942f1c12bced-0">
              Herr talman! Full kostnadskontroll skulle jag inte precis vilja
              säga att 10 miljoner till rörliga ersättningar är. Men det var
              inte det jag tänkte prata om, utan jag tänkte prata om det som
              du, Jörgen Andersson, sade om riskspridning, riskexponering och
              diverse mindre attraktiva placeringar, som du uttryckte det.
            </seg>
            <seg xml:id="i-ad9380ef3cc21682-0">
              Jag skulle vilja höra hur Jörgen Andersson ser på möjligheterna
              att sprida riskerna och på riskexponering utifrån ursprungsbefolkningens
              perspektiv, alltså de som drabbas av dessa exponeringar, riskspridningar
              eller diverse mindre attraktiva placeringar. De tvångsförflyttas,
              de fängslas. Deras vatten, mark och mat förgiftas. Det kan inte
              vara någon nyhet för Jörgen Andersson, för även om han inte följer
              debatten i övrigt, genom till exempel Latinamerikagrupperna eller
              Kristna Fredsrörelsen – det finns mängder av organisationer som
              jobbar med den här frågan – har han i alla fall i ett antal år
              kunnat höra debatten här i kammaren då jag har lyft upp ett flertal
              sådana här exempel.
            </seg>
            <seg xml:id="i-7573abe6ba1ee8a8-0">
              Jörgen Andersson pratar om att överväga noggrant och om att tjänstemännen
              här i AP-fonderna ska göra ett eget arbete, och han säger ungefär
              att vi får lita på dem. Jag skulle vilja säga att vi har ett ansvar
              som förtroendevalda i denna riksdag att se det som händer och
              också agera. Det är demokratins styrka att vi kan påverka det
              som händer i vår omvärld genom att fatta gemensamma beslut.
            </seg>
            <seg xml:id="i-61ddb3336f012d87-0">
              1 procent av förvaltningskostnaderna lade man på att granska
              sina placeringar. Det är absolut inte bra. Jag skulle vilja fråga
              Jörgen Andersson: Hur tänker du, när du pratar om riskexponering,
              om att sprida riskerna och om diverse mindre attraktiva placeringar,
              att de här människorna som påverkas så väldigt mycket av AP-fondernas
              investeringar ska göra?
            </seg>
          </u>
          <note type="speaker" xml:id="i-0dcca16b7d41f060-0">
            Anf. 103 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-f0c68176a0df3176-1">
            <seg xml:id="i-7ebd828c8c3d4cb4-0">
              Herr talman! Jag tror att debatten som du och jag för här i dag,
              Ulla Andersson, är viktig. Vi ska inte underskatta den signal
              som vi sänder ut med det ställningstagande vi gör. Jag vill också
              säga att just gruvprojekt alltid omgärdas av en del miljöaspekter
              och problem. Där är det naturligt att vi alltid måste ställa höga
              krav, men det är klart att med det resonemang som Ulla för innebär
              det inte att problemet försvinner på något sätt. Det Ulla föreslår
              är att vi ska sätta upp strikta regler och krav på vad som ska
              förbjudas och vad som ska tillåtas. I förlängningen innebär det
              att gruvprojekten inte kommer att stanna av för att AP-fonderna
              slutar att investera i dem, utan då är det någon annan som investerar,
              och problemet kommer att kvarstå.
            </seg>
            <seg xml:id="i-9b9c4fb82b81ab48-0">
              Det måste väl ändå i rimlighetens namn vara en bättre strategi
              om man i möjligaste mån försöker att påverka det genom att ha
              ett ansvarsfullt ägande. Etikrådet har haft en väldigt tydlig
              framställning om vilken värdegrund man har och vilken policy man
              vill införa i AP-fondernas löpande förvaltning och analyser. Det
              är inte alls som Ulla säger att de inte på något sätt skulle vara
              proaktiva, för det är precis det som de försöker att vara.
            </seg>
            <seg xml:id="i-2801c7acd1385786-0">
              Jag tycker att Ulla Andersson inte är särskilt nyanserad i det
              hon säger. Det är svårt att ta Ulla på allvar när hon är så onyanserad.
              Det är synd, för som jag sade tidigare är det här en viktig debatt.
            </seg>
            <seg xml:id="i-38f11050fa4a8376-0">
              Men frågan till Ulla blir i stället: Hur tror Ulla att problemet
              skulle försvinna bara för att AP-fonderna inte skulle investera
              i just det gruvprojektet?
            </seg>
          </u>
          <note type="speaker" xml:id="i-ecacd463608c9ed7-0">
            Anf. 104 ULLA ANDERSSON (V) replik:
          </note>
          <u who="ulla_andersson_2905f7" xml:id="i-ad0a7c205d395092-15">
            <seg xml:id="i-169a741229a457ea-0">
              Herr talman! Genom riktlinjer och lagar talar vi om vilka samhällets
              värderingar faktiskt är. Vi tycker inte att människor ska köra
              rattfulla. De gör det ändå, men vi tycker lagmässigt att det inte
              bör vara tillåtet. Det är samma sak med narkotikaförsäljning.
              Det tycker vi inte ska vara tillåtet, men det förekommer ändå.
              Jag tycker att det är ett lite konstigt resonemang som Jörgen
              Andersson väljer att föra.
            </seg>
            <seg xml:id="i-7297940aa798a66e-0">
              Om du inte tar mig på allvar tycker jag åtminstone att du kan
              lyssna på den befolkning som drabbas av de här investeringarna.
              Jag tycker att det är ett ansvar du har som förtroendevald att
              se vilka konsekvenser olika beslut faktiskt får. Även ditt icke-beslut
              har stor betydelse i många människors liv. Du förgiftar deras
              mat, du förgiftar deras mark och deras vatten. Ja, inte du personligen,
              men de investeringar som du väljer att inte se och inte vill göra
              någonting åt ger de effekterna. Det är det som jag vill diskutera.
            </seg>
            <seg xml:id="i-f116e12bf7f9a8a4-0">
              Vi har gjort investeringar i det företag som är den största miljöboven
              av alla. Jag tycker inte att vi bör äga detta företag utan att
              vi borde sälja dessa andelar.
            </seg>
            <seg xml:id="i-7c610c7b31c8d1b9-0">
              Jag tycker att etikrådet är viktigt. Jag tycker inte att 1 procent
              av de pengar vi lägger på att placera våra pensionspengar ska
              gå till deras verksamhet, utan mycket mer. Det är viktigt att
              vi har en oberoende granskning av placeringarna så att inte AP-fonderna
              får sitta och utvärdera sig själva utan att andra utomstående
              får göra det. Jag tycker också att det är viktigt att vi genom
              politiska beslut uttrycker den viljeinriktning vi vill se, att
              vi inte ska investera i företag som bryter mot internationella
              konventioner eller som inte följer konventioner i de länder där
              de verkar.
            </seg>
            <seg xml:id="i-72cbd23be63123c7-0">
              Det är viktigt och ett ansvar vi har, både du och jag, Jörgen
              Andersson. Det är dina och mina pensionspengar det rör sig om,
              allas våra pensionspengar.
            </seg>
          </u>
          <note type="speaker" xml:id="i-447296e44c575193-0">
            Anf. 105 JÖRGEN ANDERSSON (M) replik:
          </note>
          <u who="jorgen_andersson_b53b44" next="cont" xml:id="i-f70ebcee9d047b5a-0">
            <seg xml:id="i-11fce930ed7a9201-0">
              Herr talman! Absolut! Jag är helt överens med dig om det, Ulla.
              Samtidigt får man inte måla allting i svart. Man måste försöka
              se på vilket sätt man kan vara konstruktiv i sin utveckling. Allt
              är inte perfekt. Det förekommer riktiga missförhållanden. Det
              är klart att vi ska ha höga krav på såväl etik och moral som miljöaspekter
              för vårt ägande via AP-fonderna. Det är ju ditt och mitt ägande,
              som framtida pensionärer.
            </seg>
            <seg xml:id="i-dd1cc0ad800fe75b-0">
              Sanningen är dock att etikrådet har haft en tydlig hållning när
              det gäller vilken värdegrund man ser, och man har faktiskt avvecklat
              vissa placeringar där man inte har lyckats komma framåt när det
              har funnits missförhållanden trots att man har försökt påverka.
            </seg>
            <seg xml:id="i-fa0bd13f16c9adc3-0">
              Det är ett bra sätt att arbeta genom att försöka påverka i stället
              för att lämna människorna i sticket. Att sälja av placeringarna
              och lämna människorna i sticket måste vara ett sämre förhållningssätt
              än att försöka påverka genom sitt ägande. Det är precis det som
              är skiljelinjen mellan dig och mig, Ulla. Jag vill ta mitt ansvar
              genom att försöka påverka, och du vill ta ditt pick och pack och
              dra därifrån. Det är skillnaden mellan dig och mig.
            </seg>
          </u>
          <note xml:id="i-5774c016977e1ede-0">
            Anf. 106 GUNNAR ANDRÉN (FP):
          </note>
          <u who="jorgen_andersson_b53b44" prev="cont" xml:id="i-0699a44899f7cfe9-0">
            <seg xml:id="i-691a477f44640bcc-0">
              Herr talman! Det är glädjande att se att så många människor nu
              strömmar till när vi är i slutet av debatten om AP-fondernas verksamhet
              2012. Det handlar om mycket pengar – som inte minst Sven-Erik
              Bucht har varit inne på – som AP-fonderna hanterar, 958 miljarder
              kronor. Det gör det till ett stort ansvar.
            </seg>
            <seg xml:id="i-70930edbe1b1c042-0">
              Herr talman! Man brukar säga att hur vi behandlar olika minoriteter,
              inte minst den folkspillra på 1,9 miljoner äldre i det här landet
              som jag är representant för, säger mycket om hur vi har det i
              landet.
            </seg>
            <seg xml:id="i-caa88bcffad37a7b-0">
              AP-fonderna spelar numera en stor roll. Detta år är ett märkesår
              för pensionerna. Den 21 maj 1913 fattade riksdagen, första och
              andra kammaren, beslut om införandet av den allmänna pensionsförsäkringen.
              Det är dock en sanning med viss modifikation eftersom andra kammaren
              var lite långsam och träffade beslutet först kl. 03.45 den 22
              maj, om man ska vara riktigt ärlig.
            </seg>
            <seg xml:id="i-a9c559c14a0f088a-0">
              Vi hade sedan en stor reform 1946. AP-fonden som vi nu diskuterar,
              och som nu snarare har blivit sju AP-fonder varav en är avvecklad,
              beslutades 1959. Ytterligare ett stort pensionsbeslut kom 1994.
              Jag brukar säga att det var från Königsson till Könberg mellan
              1960 och 1995.
            </seg>
            <seg xml:id="i-aea32e2bd4b1f21a-0">
              Det viktigaste av allt i pensionssystemet är att det i huvudsak
              inte är skattepengar vi lägger på detta utan att det är ett avgiftsbaserat
              system. Det var det redan från 1913, även om den föregående utredningen
              hade sagt att man skulle – och det kan Sven-Erik Bucht lyssna
              på – finansiera hela det allmänna pensionssystemet med avkastning
              från Norrbottens gruvor. Det hade dock inte riktigt räckt. Nu
              betalas nästan 250 miljarder ut varje år.
            </seg>
            <seg xml:id="i-87d13470dbc8aa35-0">
              I betänkandet går man ganska noga igenom de olika AP-fonderna.
              Det är viktigt, som flera talare har varit inne på, att man håller
              nere kostnaderna. Varje krona som går till annat än pensionen
              minskar pensionernas storlek. Enligt mitt förmenande har man lyckats
              ganska bra. Man kan dock alltid bli bättre på detta.
            </seg>
            <seg xml:id="i-6792a85b0a788888-0">
              Det är också glädjande att tillväxten har ökat mycket i värde
              under de senaste åren beroende på de placeringar man har gjort.
            </seg>
            <seg xml:id="i-2c6c60a91037128e-0">
              Vi kan notera att under de senaste åren har AP-fonderna på 958
              miljarder kunnat betala ut ungefär 50 miljarder kronor direkt
              till pensionärerna i pensionssystemet. Det visar vilken betydelse
              en god förvaltning och ekonomisk avkastning av pensionerna har.
            </seg>
            <seg xml:id="i-321bb87f2f9abbd6-0">
              Herr talman! Tiden är långt liden, och så många åhörare har väl
              den här debatten aldrig haft. Jag ska likväl ta mig friheten att
              avsluta så att talmannen i god tid kan förbereda voteringen om
              de andra 865 miljarderna som vi ska besluta om.
            </seg>
            <seg xml:id="i-7fdc7218fcd36dbf-0">
              Återupptagna förhandlingar
            </seg>
          </u>
          <note xml:id="i-5fc3d2a3846a9378-1">
            Överläggningen var härmed avslutad.
          </note>
          <note xml:id="i-7f9a33bfa1c6043d-0">
            9 § Ändringar i statistiklagstiftningen
          </note>
          <note xml:id="i-ec9bd73d9a383500-0">
            Talmannen konstaterade att ingen talare var anmäld.
          </note>
          <note xml:id="i-f473c19210805121-0">
            Ajournering
          </note>
          <note xml:id="i-a35ea36e6660c08b-0">
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note xml:id="i-6a2dd3ae72c3d713-0">
            Förhandlingarna återupptogs kl. 16.00.
          </note>
          <note xml:id="i-1b1ca8cfbe16d4c6-0">
            10 § Beslut om ärenden som slutdebatterats den 14 november
          </note>
          <note xml:id="i-1677f1f8cb7a8c45-0">
            11 § Beslut om ärenden som slutdebatterats vid dagens sammanträde
          </note>
          <note xml:id="i-519c716bc49f714c-0">
            Punkt 1
          </note>
          <note xml:id="i-2f1f98132edafed0-0">
            Punkt 2
          </note>
          <note xml:id="i-46a296b9a36240d5-0">
            Punkt 3
          </note>
          <note xml:id="i-b09655d04142831a-0">
            Övriga punkter
          </note>
          <note xml:id="i-519c716bc49f714c-1">
            Punkt 1
          </note>
          <note xml:id="i-2f1f98132edafed0-1">
            Punkt 2
          </note>
          <note xml:id="i-46a296b9a36240d5-1">
            Punkt 3
          </note>
          <note xml:id="i-0ac2494b1132e22d-0">
            12 § Sekretess i det internationella samarbetet
          </note>
          <note type="speaker" xml:id="i-9cd691fd0721891c-0">
            Anf. 107 PETER ERIKSSON (MP):
          </note>
          <u who="peter_eriksson_5d85a2" next="cont" xml:id="i-e388f2179b870597-0">
            <seg xml:id="i-0a5c431cb5796007-0">
              Herr talman! Sverige har i några avseenden bidragit till världen
              med reformer som stärkt våra samhällens effektivitet och minskat
              risken för korruption. Det största bidraget, det som spritts mest,
              handlar nog om JO-ämbetet, Justitieombudsmannen. Sverige var först,
              men i dag är det systemet spritt över nästan hela världen. Andra
              viktiga samhällsreformer som vi har bidragit med är offentlighetsprincipen
              och meddelarfriheten.
            </seg>
            <seg xml:id="i-4242ffd62377e686-0">
              Offentlighetsprincipen återfinns i tryckfrihetsförordningen.
              Den har liksom JO en lång historia. Redan 1766, herr talman, antog
              den svenska riksdagen tryckfrihetsförordningen där man genom en
              lång rad mycket detaljerade regler drev fram en hög grad av öppenhet
              och rätt för medborgarna att ta del av allmänna handlingar. Dessa
              regler har tjänat Sverige mycket väl och är en av förklaringarna
              till att vi har en relativt låg grad av korruption, god effektivitet
              och god tilltro till myndigheternas sätt att fungera.
            </seg>
            <seg xml:id="i-f7a654bba9078bcc-0">
              År 2016 har riksdagen tänkt att vi ska fira 250-årsjubileum av
              denna svenska innovation, på tillskyndan av konstitutionsutskottet.
              Tyvärr kan det bli med smolk i glädjebägaren. Det är vanligt att
              riksdag och regering beslutar om begränsningar i öppenheten genom
              att besluta om sekretess i vissa ärenden. Det är till och med
              mycket vanligt enligt KU:s egna undersökningar. Men då handlar
              det om att tälja med kniv i kanten på en stor kaka. I dag är det
              fråga om ett rejält yxhugg för att minska offentlighetsprincipens
              räckvidd.
            </seg>
            <seg xml:id="i-2cb8a8b024a7f870-0">
              I dag debatterar vi en helt ny sekretessbestämmelse som ska gälla
              över alla myndigheter med någon internationell verksamhet, det
              vill säga de allra flesta. Regeringen och Socialdemokraterna vill
              dela ut nya fina hemligstämplar till svenska myndigheter. Det
              ska bli betydligt enklare att sekretessbelägga uppgifter och handlingar
              om de på något sätt är kopplade till EU eller andra länder genom
              olika former av avtal.
            </seg>
            <seg xml:id="i-50ce0e62dee79cfb-0">
              Majoriteten av våra nya lagar kommer i dag från EU-maskineriet.
              En huvuduppgift för många av våra myndigheter handlar om att delta
              i kommittéer och annat arbete i unionen. Det räcker om någon på
              myndigheten kan anta att möjligheten att delta i det aktuella
              samarbetet försämras för att en hemligstämpel ska kunna tas fram.
              Ett telefonsamtal och att någon i kommissionen, rådet, någon annan
              EU-myndighet eller något annat EU-land kanske tycker att det inte
              är bra att uppgiften kommer ut – det räcker. Man behöver inte
              vara statsvetarprofessor för att förstå att många myndigheter
              kommer att välja den enkla vägen med en hemligstämpel i stället
              för att ta konflikten för öppenhet.
            </seg>
            <seg xml:id="i-045b19ba23836e2b-0">
              Den nya bestämmelsen öppnar för godtycke och slentrianmässiga
              beslut. Det blir i praktiken omöjligt för en domstol att överpröva
              beslutet eller för en journalist att bevisa att beslutet är fel.
            </seg>
            <seg xml:id="i-955b8cbdffb25ec0-0">
              När vi blev medlemmar i EU följde det efter en omfattande diskussion
              kring den svenska öppenheten. Risken som då diskuterades var att
              EU skulle tvinga ned den svenska offentlighetsprincipen och meddelarfriheten.
              Nu har vi varit medlemmar i 18 år och det tycks ha fungerat, om
              än med gnissel ibland. Svenska myndigheter tvingas lyfta frågan
              om öppenhet, och det gillar naturligtvis inte alla.
            </seg>
            <seg xml:id="i-37fcff78aa118cfe-0">
              Men det förslag som ligger på bordet innebär att vi kapitulerar.
              Granskningen av makten kommer att begränsas. Korståget för öppenhet,
              som vi skulle rida ut på, är uppenbarligen över och ersätts av
              att vi i stället delar ut hemligstämplar som kan användas helt
              godtyckligt.
            </seg>
            <seg xml:id="i-4f7ba89b18be5db5-0">
              Det är tragiskt och ett svek mot den kunskap och erfarenhet som
              247 års offentlighetsprincip har gett Sverige.
            </seg>
            <seg xml:id="i-bbc7019c887a36ad-0">
              Nu kommer regeringsföreträdarna och socialdemokraterna att säga
              att presumtionen kommer att vara öppenhet. Det står i KU:s betänkande.
              De kommer också att säga Sverige ska fortsätta att slåss för offentlighetsprincipen.
              Men tyvärr blir det här mest munväder, för samtidigt delar de
              med den andra handen ut nya hemligstämplar. Och den som läser
              lagen ser ingenting om öppenhet. Där står bara om den ökade sekretess
              som nu blir möjlig att använda.
            </seg>
            <seg xml:id="i-293e25078b0d1d4f-0">
              Dagens lagförslag är inte ett EU-direktiv. Det är inte ett krav
              från Bryssel. Det är den svenska regeringens sätt att kasta in
              handduken i kampen för en öppnare, effektivare och mindre korrupt
              värld och union. Det finns flera andra alternativ som man i stället
              kunde ha valt. Vi hade kunnat fortsätta som tidigare där vi i
              enskilda fall fattar beslut om sekretess där det anses nödvändigt.
              Vi hade också kunnat anta ett lagförslag som är betydligt mindre
              omfattande och mer preciserat. Men i regeringens proposition klarar
              man inte av att definiera problemet som man är ute efter att lösa.
              Vi har inte fått några tydliga väl definierade skäl för förslaget,
              och det är antagligen också skälet till den stora yxa man valt
              för att lösa frågan med.
            </seg>
            <seg xml:id="i-6f93903f7d02cae6-0">
              Jag yrkar bifall till reservationen, det vill säga avslag på
              utskottets förslag.
            </seg>
          </u>
          <note xml:id="i-699b1f1edc7e8bbf-0">
            Anf. 108 HELENE PETERSSON i Stockaryd (S):
          </note>
          <u who="peter_eriksson_5d85a2" prev="cont" xml:id="i-64eab085b2a82585-0">
            <seg xml:id="i-66bf837132bd910d-0">
              Herr talman! Var gång riksdagen antar en ny bestämmelse i offentlighets-
              och sekretesslagen innebär det en inskränkning i yttrande- och
              tryckfriheten. Det måste vi vara klara över. Det ska vi hantera
              med försiktighet och ödmjukhet.
            </seg>
            <seg xml:id="i-c45b2231d709583b-0">
              Vad är det då som gör att vi från Socialdemokraterna ändå föreslår
              riksdagen att anta denna proposition?
            </seg>
            <seg xml:id="i-11fa556f56177b57-0">
              Sverige har alltid varit en del av det internationella samarbetet.
              För oss är det naturligt att kunna arbeta över gränserna, och
              det samarbetet har också ökat i och med inträdet i EU. Sverige
              har under lång tid tecknat avtal med andra stater eller ingått
              avtal med mellanfolkliga organisationer. Det är för oss ett naturligt
              sätt att samarbeta.
            </seg>
            <seg xml:id="i-0058b429372bc249-0">
              Vi vet också att sekretessen ser olika ut i olika länder. Sverige
              har, och det ska vi fortfarande – trots det som Peter Eriksson
              säger – vara stolta över och slå vakt om, en mycket mer långtgående
              öppenhet när det gäller uppgifter som allmänheten har tillgång
              till än vad många andra länder och deras myndigheter har.
            </seg>
            <seg xml:id="i-b6e3c196307fb985-0">
              Frågan om sekretess i detta sammanhang uppkommer när en myndighet
              i Sverige i ett samarbete får uppgifter från en utländsk myndighet
              eller ett annat utländskt organ på grund av ett avtal som riksdagen
              har godkänt eller en bindande rättsakt eller ett av EU ingånget
              avtal. Hade vi inte ingått avtalet, hade vi inte fått uppgifterna.
            </seg>
            <seg xml:id="i-d563f3307918193d-0">
              Eller omvänt, en myndighet samlar in uppgifter för att överlämna
              till ett utländskt organ utifrån samma sorts avtal. Hade vi inte
              haft avtalet, hade vi inte samlat in uppgifterna. Det är alltså
              endast uppgifter som har med det ingångna avtalet att göra. Det
              är inga andra uppgifter som vi samlat in utifrån nationella uppdrag.
            </seg>
            <seg xml:id="i-e8aae62b8c1d1eab-0">
              Ett samarbete bygger på ömsesidigt förtroende. För att Sverige
              ska kunna delta i samarbetet inom EU eller i andra internationella
              samarbeten krävs det att svenska myndigheter kan uppfylla internationella
              förpliktelser om sekretess och tystnadsplikt
            </seg>
            <seg xml:id="i-cb6e74dd467a9fd9-0">
              Har vi några alternativ till denna nya sekretessbestämmelse?
              Ja, vi kan göra som tidigare, det vill säga att varje gång det
              skrivs ett avtal går riksdagen in i sekretesslagstiftningen och
              gör en förändring i lagen för att anpassa den till just det avtalet.
            </seg>
            <seg xml:id="i-a12d4aa5921fd588-0">
              Men jag ser en risk för att det kan bli ett större ingrepp i
              offentligheten än vad som är nödvändigt.
            </seg>
            <seg xml:id="i-bd9593c24e9b57d8-0">
              Tittar vi på den översyn av offentlighets- och sekretesslagstiftningen
              som konstitutionsutskottet gjorde under våren ser vi att sedan
              EU-inträdet och till dess den tidigare sekretesslagen upphävdes
              gjordes 45 ändringsförslag utifrån direktiv, förordningar och
              konventioner. Det är både bestämmelser om absolut sekretess –
              där alltså meddelarfriheten inte har företräde framför tystnadsplikten
              – och om inskränkningar i rätten att meddela och offentliggöra
              uppgifter.
            </seg>
            <seg xml:id="i-5d16d66fe3fc8375-0">
              2009 beslutades om en ny offentlighets- och sekretesslag på grund
              av att det behövdes en översyn och omarbetning för att lagstiftningen
              hade blivit så spretig att den knappt hängde ihop och hade blivit
              svåröverskådlig.
            </seg>
            <seg xml:id="i-364955a20dd7370e-0">
              Vi kan vara på väg dit igen om vi fortsätter. Sedan 2009 har
              53 ändringar gjorts och av dem har EU:s rättsakter varit orsak
              till 20.
            </seg>
            <seg xml:id="i-58efa75779210d97-0">
              KU är på tå när det gäller sekretess, men jag funderar på om
              de andra utskotten är det. Får vi mer öppenhet om vi låter varje
              ärende åsamka en ändring i lagstiftningen? Jag är inte så säker
              på det.
            </seg>
            <seg xml:id="i-66c62a307119d6a0-0">
              Det kommer hela tiden förslag till samarbetsavtal eller frihandelsavtal
              till riksdagen för godkännande. Och de går till det utskott som
              hanterar sakfrågan. Av de 20 förändringar som gjorts i sekretesslagstiftningen
              har sju utskott varit inblandade. KU har berett två ärenden.
            </seg>
            <seg xml:id="i-cdb4d8109e97eff8-0">
              Vi kan inte i dag säga exakt vad som kommer att sekretessbeläggas
              i framtiden, och det kan uppfattas som en osäkerhet.
            </seg>
            <seg xml:id="i-123e30783a6db40e-0">
              Men det finns några grundläggande delar i detta förslag som gör
              att vi socialdemokrater har tagit ställning för denna förändring.
            </seg>
            <seg xml:id="i-c66419bc4b8b7bf7-0">
              Lagen har ett rakt skaderekvisit, alltså ska offentlighet gå
              före sekretess.
            </seg>
            <seg xml:id="i-2b366c9b6bc2e3a7-0">
              En noggrann prövning ska göras av myndigheten i varje enskilt
              fall. Här anser utskottet att någon form av uppföljning av hur
              lagen tillämpats bör göras.
            </seg>
            <seg xml:id="i-575b6a3837a7811e-0">
              En annan del som gör att vi känner att lagen är väl avvägd är
              att meddelarskyddet, alltså rätten att meddela och offentliggöra
              uppgifter, går före tystnadsplikten.
            </seg>
            <seg xml:id="i-960ae3ea2aab0178-0">
              Vi är av den uppfattningen att bestämmelsen fyller en funktion
              för att Sverige på ett bra sätt ska kunna delta i det internationella
              samarbetet. Om det krävs ett större sekretesskydd så kommer riksdagen
              även i fortsättningen att behöva ta ställning till de lagändringarna
              i varje enskilt fall.
            </seg>
            <seg xml:id="i-f2ac265eb0fa552d-0">
              Sverige har starka grundläggande principer i grundlagarna om
              tryckfrihet och yttrandefrihet, och de öppenhetstraditionerna
              ska vi fortsätta att värna.
            </seg>
            <seg xml:id="i-89a1c2cf3c124ae9-0">
              Regeringen har som sin uppgift att tillsammans med riksdagen
              i alla sammanhang arbeta för en ökad öppenhet, inte bara i Sverige
              utan inom hela Europeiska unionen och i samarbete med länder utanför
              unionen.
            </seg>
            <seg xml:id="i-171ae790df23f2a2-0">
              Herr talman! Det internationella samarbetet i världen har sannolikt
              aldrig varit mer omfattande än nu. Världens länder samverkar såväl
              bilateralt som inom en rad internationella organisationer. Det
              är bra. Dialog och samverkan mellan världens länder om handel,
              brottsbekämpning, miljöskydd och en rad andra frågor gynnar oss
              alla.
            </seg>
            <seg xml:id="i-a37ed711895d9948-0">
              En sak som blir tydlig när man har kontakt med andra länder är
              att alla inte är som Sverige. Olika länder har olika utgångspunkter
              och ser på saker på olika sätt. Det är uppenbart på många områden.
              Ett av dem gäller hur man ser på offentlighet för handlingar som
              finns hos myndigheter.
            </seg>
            <seg xml:id="i-6fcb5e2814936ee0-0">
              Vi har en stark offentlighetstradition i Sverige. Sedan lång
              tid ser vi det som en självklarhet att handlingar hos myndigheter
              på alla nivåer ska vara offentliga och därmed tillgängliga för
              medborgare och journalister som vill granska hur den offentliga
              makten utövas. Den traditionen bärs av en övertygelse om att största
              möjliga öppenhet är ett viktigt verktyg för att så många som möjligt
              ska känna sig delaktiga i samhällslivet, liksom för att motverka
              korruption och annat maktmissbruk.
            </seg>
            <seg xml:id="i-ca5285ecb6985bc5-0">
              En sådan här offentlighetskultur saknas i många länder, där huvudregeln
              i stället är att handlingar hos offentliga myndigheter är hemliga
              om inte öppenhet är särskilt påbjuden. Det räcker att titta i
              kretsen av EU-medlemmar för att hitta många länder som inte har
              den starka offentlighetskultur som vi har.
            </seg>
            <seg xml:id="i-902dc43d5567241a-0">
              Det här har inneburit att Sveriges regering i många sammanhang
              när man har förhandlat om EU-lagstiftning liksom i förhandlingar
              om internationella avtal har behövt kämpa hårt för att få till
              stånd en så stor handlingsoffentlighet som möjligt på det aktuella
              området. Det handlar till exempel om situationen att myndigheter
              i de olika EU-länderna eller myndigheter i de länder som ingår
              ett visst avtal ska utbyta information med varandra. I dessa olika
              förhandlingar möter regeringen hårt motstånd från en del andra
              länder. Regeringen har också drivit på för att EU:s generella
              lagstiftning om handlingsoffentlighet ska bli så generös som möjligt.
              Även i det sammanhanget finns länder som drar åt ett helt annat
              håll.
            </seg>
            <seg xml:id="i-c8dd8c09524965e5-0">
              Vi har en stark offentlighetstradition i Sverige – den ska vi
              värna, och den ska vi vara stolta över. Regeringen driver hårt
              i internationella förhandlingar att uppgifter som utbyts mellan
              myndigheter i olika länder ska vara offentliga, men Sverige får
              inte alltid stöd av andra länder för dessa ståndpunkter. Därför
              kan resultatet av förhandlingarna bli att Sverige inte får gehör
              för sina krav på största möjliga öppenhet.
            </seg>
            <seg xml:id="i-7ac52a75d9ebd869-0">
              När det gäller EU-lagstiftning kan vi bli nedröstade i ministerrådet.
              När det gäller internationella avtal kan det bli så att vi ställs
              inför valet att underteckna avtalet trots allt, eller att ställa
              oss vid sidan av för att vi inte är nöjda med offentlighetsreglerna
              i avtalet. Ofta är fördelarna med avtalet så stora att det är
              bättre att vara med, även om man inte fått precis som man vill.
            </seg>
            <seg xml:id="i-d19943bbd4e1d7ae-0">
              Det här medför att Sverige, genom EU-lagstiftning och internationella
              avtal som riksdagen eller EU har godkänt, har åtagit sig att hemlighålla
              viss information som Sverige kan komma att få från utländska myndigheter
              inom ramen för avtalet eller EU-lagen. För att Sverige ska leva
              upp till sina åtaganden enligt avtalet eller EU-lagen måste det
              därför finnas bestämmelser i den svenska offentlighets- och sekretesslagen
              som gör det möjligt att skydda information som vi fått från utländska
              myndigheter. Det är oklart, och förmodligen osannolikt, att dagens
              bestämmelse om utrikessekretess ger ett tillräckligt skydd för
              dessa uppgifter. Lagstiftningen är inte tillräckligt tydlig, särskilt
              inte efter att Högsta förvaltningsdomstolen har tolkat bestämmelsen
              om utrikessekretess på ett sätt som gör att det i första hand
              är en handlings innehåll, inte varifrån den kommer, som ska avgöra
              om det föreligger sekretess eller inte.
            </seg>
            <seg xml:id="i-f2db5751ea434abc-0">
              Därför har regeringen föreslagit att en ny bestämmelse ska införas
              i offentlighets- och sekretesslagen, och det är den vi debatterar
              här i dag. Den innebär att sekretess ska gälla för en uppgift
              som en myndighet har fått från ett annat land med stöd av en EU-lag
              eller ett internationellt avtal som EU eller riksdagen har godkänt,
              om det kan antas att Sveriges möjligheter att delta i samarbetet
              försämras om uppgiften lämnas ut.
            </seg>
            <seg xml:id="i-8ef43ef23a7a9167-0">
              Det är inte fråga om automatisk sekretess. Varje gång någon begär
              att få del av en uppgift som en utländsk myndighet har lämnat
              till Sverige ska den svenska myndigheten själv bedöma om det skulle
              bli svårare för Sverige att delta i samarbetet om uppgiften lämnades
              ut. Dessutom ska, enligt regeringens förslag, meddelarfriheten
              gälla även beträffande sådana här uppgifter. Det innebär att myndighetsföreträdare
              utan att riskera påföljder kan berätta för journalister om innehållet
              i handlingarna. Regeringen har alltså gjort sekretessbestämmelsen
              så mjuk som möjligt. Den är konstruerad med ett rakt skaderekvisit,
              vilket innebär att öppenhet är huvudregel och sekretess gäller
              bara om skadan är sannolik, samtidigt som meddelarfriheten bevaras.
            </seg>
            <seg xml:id="i-921850750d9eecdc-0">
              Bestämmelsen är också så tydligt avgränsad som möjligt. Den gäller
              enbart uppgifter som Sverige har fått från utländska myndigheter
              inom ramen för EU-lagstiftning eller internationella avtal. Det
              är uppgifter som Sverige inte hade haft tillgång till om det inte
              hade funnits något internationellt samarbete. Vi kan förstås välja
              att inte delta i internationella samarbeten. Då har vi inget problem.
              Då är vi inte bundna av sekretessregler i några avtal. Men då
              får vi inte heller del av några uppgifter från utländska myndigheter,
              och i det läget finns inte heller några uppgifter att lämna ut
              till allmänheten.
            </seg>
            <seg xml:id="i-2256c0a4e3d12277-0">
              Den kritik som har förts fram av Peter Eriksson här i talarstolen
              är grovt överdriven och populistisk. Det är inte alls fråga om
              en så långtgående inskränkning av offentlighetsprincipen som han
              vill ge sken av. Detta är en nyanserad lagstiftning.
            </seg>
            <seg xml:id="i-2b65159a826198f9-0">
              Regeringen har gjort en nyanserad bedömning. Det behövs en sekretessbestämmelse,
              eftersom vi inte alltid får som vi vill och eftersom det trots
              allt är bättre att samarbeta än att inte samarbeta – även om man
              inte alltid får som man vill.
            </seg>
            <seg xml:id="i-b2539e56650894e0-0">
              Peter Erikssons sätt att resonera är ungefär som om Zlatan skulle
              säga till Ronaldo: Vi spelar gärna fotboll med er. Men vi tycker
              inte att Fifas regler för fotboll är något vidare, så vi har hittat
              på egna regler i stället. Vi kommer bara ut på planen om ni accepterar
              det vi har kokat ihop. Med det resonemanget skulle Sverige inte
              få spela så många internationella matcher.
            </seg>
            <seg xml:id="i-8a486a11dcc8b739-0">
              På samma sätt är det med annat internationellt samarbete. Man
              är med och påverkar och ska vara tuff när man förhandlar, men
              man kan inte alltid få precis som man vill. Vi tycker att man
              ska kunna samarbeta ändå. Det finns ett brett stöd i Sveriges
              riksdag för den hållningen.
            </seg>
            <seg xml:id="i-ffa5aec10e0688b7-0">
              Regeringen har gjort en nyanserad bedömning. Bestämmelsen är
              väl avgränsad och så mjuk som möjligt, helt i linje med den svenska
              öppenhetstraditionen. Jag yrkar därför bifall till förslaget i
              utskottets betänkande.
            </seg>
          </u>
          <note xml:id="i-b568ed4bbbaf4807-0">
            Med detta tillstyrker vi propositionen och därmed konstitutionsutskottets
            förslag i betänkande nr 6.
          </note>
          <note xml:id="i-4ce3f8d11584cde3-0">
            Anf. 109 ANDREAS NORLÉN (M):
          </note>
          <note type="speaker" xml:id="i-70e41b1a7ffdc87d-0">
            Anf. 110 PETER ERIKSSON (MP) replik:
          </note>
          <u who="peter_eriksson_5d85a2" next="cont" xml:id="i-e388f2179b870597-1">
            <seg xml:id="i-c8e7d4e16cf9f7b0-0">
              Herr talman! Jag tror att ett skäl till att diskussionen har
              varit så liten kring det här lagförslaget med förändringen av
              offentlighetsprincipen med den nya sekretessbestämmelsen är att
              många kanske inte tror att ändringen är så omfattande som den
              riskerar att bli. Andreas Norlén verkar också vara inne på den
              linjen, att det egentligen bara handlar om papper och uppgifter
              som vi annars inte skulle ha fått del av.
            </seg>
            <seg xml:id="i-fecf4ef44452a19a-0">
              I så fall måste man kunna hävda att det här inte har fungerat
              under de 18 år vi under ett internationellt avtal har varit medlemmar
              i Europeiska unionen. Det har inneburit att svenska myndigheter
              inte har fått del av handlingar och att den svenska regeringen
              inte har kunnat sköta det svenska medlemskapet i EU. Är det verkligen
              på det sättet?
            </seg>
          </u>
          <note xml:id="i-7a0a29fa5eae642d-0">
            Anf. 111 ANDREAS NORLÉN (M) replik:
          </note>
          <u who="peter_eriksson_5d85a2" prev="cont" xml:id="i-64eab085b2a82585-1">
            <seg xml:id="i-e01591e982f03c48-0">
              Herr talman! Peter Eriksson vill som vanligt vara lite godare
              än vi andra och lite mer för öppenhet än vi andra. Det är inte
              på det sättet. Det är inte så att den hållning Peter Eriksson
              står för är mer svensk än den hållning som vi andra står för.
            </seg>
            <seg xml:id="i-3e3d0075b9d25525-0">
              Vi värnar alla i den här riksdagen Sveriges öppenhetstradition.
              Vi värnar alla rätten för medborgarna att ta del av handlingar
              som finns hos svenska myndigheter. Vi värnar alla rätten att meddela
              uppgifter till journalister. Det är ett gemensamt åtagande som
              vi har i alla partier och som Sveriges regering, oavsett sammansättning,
              har stått upp för i förhandlingar i internationella sammanhang,
              i EU och i andra konstellationer.
            </seg>
            <seg xml:id="i-6f4ff6adae6d9718-0">
              Vad detta lagförslag innebär är att man skapar en tydligare reglering
              än den vi har i dag. Dagens bestämmelse om utrikessekretess är
              inte tillräckligt tydlig. Det är oklart om den innebär att vi
              lever upp till våra internationella åtaganden. Det är därför det
              behövs en ny bestämmelse.
            </seg>
            <seg xml:id="i-e3edd0782f8aae84-0">
              Som jag sade i mitt anförande har det inte minst blivit tydligt
              efter Högsta förvaltningsdomstolens avgörande på området. Det
              är ganska uppenbart att det behövs ett förtydligande. Ett förtydligande
              innebär att rättssäkerheten stärks, inte att den försvagas. Det
              blir enklare att avgöra i vilka fall sekretess ska gälla och i
              vilka fall sekretess inte ska gälla. Det här är en förbättring.
            </seg>
            <seg xml:id="i-19be3d369d92b387-0">
              Peter Eriksson tar i från tårna för att skapa skräckbilder om
              vad det här kan innebära. Jag vill påstå att det är kraftigt överdrivet.
              Jag skulle vilja fråga Peter Eriksson varför han anser att Sverige
              inte ska lagstifta på ett sätt som gör att vi lever upp till våra
              internationella åtaganden.
            </seg>
          </u>
          <note type="speaker" xml:id="i-50d96a0b889292c4-0">
            Anf. 112 PETER ERIKSSON (MP) replik:
          </note>
          <u who="peter_eriksson_5d85a2" next="cont" xml:id="i-e388f2179b870597-2">
            <seg xml:id="i-e2044c930ad40831-0">
              Herr talman! Jag vill att talmannen ska notera att Andreas Norlén
              inte svarade på frågan. Jag ställde frågan om den svenska regeringen
              inte har klarat av det svenska EU-medlemskapet och om den inte
              fått de handlingar som har berörts eller de dokument och uppgifter
              som svenska myndigheter behöver för att fungera i Europeiska unionen.
              Andreas Norlén svarade inte på den frågan.
            </seg>
          </u>
          <note xml:id="i-7fb01d7f32aae559-0">
            Anf. 113 ANDREAS NORLÉN (M) replik:
          </note>
          <u who="peter_eriksson_5d85a2" prev="cont" xml:id="i-64eab085b2a82585-2">
            <seg xml:id="i-e85480b39e5b1513-0">
              Herr talman! Jag tycker att jag var ganska tydlig i mitt svar.
              Vi har haft en ordning under lång tid som har byggt i huvudsak
              på utrikessekretess och på lagstiftning om enskilda internationella
              åtaganden i enskilda fall.
            </seg>
            <seg xml:id="i-af7dbd41e17457f8-0">
              Regeringen har nu kommit fram till att den ordningen inte är
              till fyllest. Vi behöver göra förtydliganden av lagstiftningen
              för att Sverige på ett rättssäkert och tydligt sätt ska leva upp
              till sina internationella åtaganden. Det är det förslaget som
              nu föreligger och som en bred majoritet i kammaren står bakom.
            </seg>
            <seg xml:id="i-96ebaab5a5956593-0">
              Det är enbart Peter Eriksson som gör en annan tolkning och menar
              att man borde göra det här på ett annat sätt. Jag tycker att det
              är rätt tydligt att Peter Eriksson vill att Sverige ska vidhålla
              sina egna spelregler, även i ett läge där vi till följd av internationellt
              samarbete behöver jämka mellan oss och andra.
            </seg>
            <seg xml:id="i-f0800a7b92edec81-0">
              Regeringen har ett ansvar för att driva öppenhetsfrågorna hårt
              och ambitiöst och gör också det. Men man får inte alltid som man
              vill, och det är därför den här lagstiftningen behövs.
            </seg>
          </u>
          <note type="speaker" xml:id="i-e236098467535460-0">
            Anf. 114 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-6474086c6ed9e790-0">
            <seg xml:id="i-3e4b024008871c13-0">
              Herr talman! Den svenska offentlighetsprincipen är unik. Den
              har vi diskuterat flera gånger här i kammaren.
            </seg>
            <seg xml:id="i-a6dc5f088613a0d3-0">
              Den är en grundbult i vårt demokratiska system. Den ska ge alla
              människor, alla medborgare och alla medier möjlighet att delta
              i och utveckla det politiska samtalet. Medierna kan granska vad
              som sker i maktens korridorer, och alla ska ha möjlighet att ta
              del av allmänna handlingar.
            </seg>
            <seg xml:id="i-ed263ddaf6de57c0-0">
              Medlemskapet i EU och ett utökat internationellt samarbete har
              medfört inskränkningar av vår offentlighetsprincip, och många
              förändringar har gjorts genom åren i vår lagstiftning. Det har
              vi också hört från talarstolen tidigare.
            </seg>
            <seg xml:id="i-a1f45daaebc6f2e4-0">
              Det här ärendet handlar om hur de offentlighetsinskränkningar
              som är resultat av EU-rättsakter eller internationella avtal ska
              hanteras.
            </seg>
            <seg xml:id="i-ac8f26947ea34792-0">
              Man kan i princip agera efter två linjer. Antingen gör vi ändringar
              i sekretesslagstiftningen vid varje enskilt tillfälle – så har
              vi gjort hittills – eller också sammanför vi vissa sekretessgrunder
              i en gemensam paragraf i offentlighets- och sekretesslagen och
              tar specifika beslut endast när det är starkare sekretess och
              inskränkningar i meddelarfriheten som gäller.
            </seg>
            <seg xml:id="i-845d40ef36155d4d-0">
              Med allt fler internationella avtal och djupare samarbete med
              andra länder som har en helt annan syn på offentlighetsprincipen
              än Sverige har det genomförts många förändringar, som jag sade
              inledningsvis. Det gjorde att vi 2009 antog en ny offentlighets-
              och sekretesslag, bland annat för att kunna göra lagen överskådlig
              och systematisera det lappverk som den hade blivit av alla gjorda
              ändringar.
            </seg>
            <seg xml:id="i-e69cc757829954a1-0">
              Från att den antogs 2009 och fram till den 31 december 2012 har
              det gjorts ungefär 80 ändringar i lagen, och 20 av dem baserar
              sig på EU-rättsakter. I de allra flesta fall har en totalt enig
              riksdag stått bakom dessa ändringar.
            </seg>
            <seg xml:id="i-43a73c65b1641cba-0">
              Vi hade en votering här i kammaren angående införande av stark
              sekretess och inskränkningar av meddelarfriheten när det gällde
              genomförande av EU-direktivet om administrativt samarbete i fråga
              om beskattning. Det är, vad jag kan påminna mig, det enda tillfälle
              då offentlighetsinskränkningar förorsakade av EU-rättsakter väckt
              någon som helst diskussion här i kammaren – under den senaste
              mandatperioden, förstås. Jag kan inte svara för hur det var innan;
              det kommer jag inte ihåg alls, för jag satt inte och kollade.
            </seg>
            <seg xml:id="i-8a82e9fea757cbdd-0">
              Det förslag som finns nu innebär en ny sekretessbestämmelse för
              uppgifter som svenska myndigheter får från utländska organ på
              grund av EU-rättsakter eller avtal som riksdagen godkänner – om
              det kan antas att Sveriges möjlighet att delta i det internationella
              samarbete som avses i just den rättsakten eller avtalet skulle
              försämras om uppgiften röjdes.
            </seg>
            <seg xml:id="i-0fb9f1890020e7e4-0">
              Motsvarande sekretess ska gälla för uppgifter som en svensk myndighet
              samlar in för att lämna vidare till ett utländskt organ i enlighet
              med en sådan rättsakt eller ett sådant avtal.
            </seg>
            <seg xml:id="i-aea7a784705b19ca-0">
              Den svenska myndigheten ska göra en egen bedömning, precis som
              myndigheter gör i alla sekretessprövningar. De ska göra egna bedömningar,
              och utgångspunkten är offentlighet. Det är också så att den här
              sekretessgrunden inte ska bryta mot den svenska meddelarfriheten.
            </seg>
            <seg xml:id="i-aa987075a1006516-0">
              Vi ser alltså två olika principer och två olika sätt att hantera
              de inskränkningar av offentlighetsprincipen som en del av EU-rättsakterna
              och de internationella avtalen ger upphov till. Båda varianterna
              har sina fördelar och sina nackdelar.
            </seg>
            <seg xml:id="i-8444c23ed8308bc8-0">
              Fortsätter vi att vid varje tillfälle göra en förändring av offentlighets-
              och sekretesslagen riskerar vi att snabbt få en oöverskådlig lagstiftning
              igen. Det skulle också kunna finnas en risk att vi blir lite slarviga
              och kanske inför starkare begränsningar än nödvändigt – att vi
              helt enkelt inte blir tillräckligt observanta på frågor som kommer
              ofta.
            </seg>
            <seg xml:id="i-24a6969f2fc0be7c-0">
              Så kan man tänka. Med det nya förslaget skulle man också kunna
              tänka sig att det blir fler och fler EU-rättsakter och avtal som
              innehåller offentlighetsbegränsningar utan att vi uppmärksammar
              det eller tycker att vi behöver ta upp det på nytt här i kammaren
              eftersom vi redan har en begränsning av vår lagstiftning som tillåter
              sekretessbeläggande av handlingar.
            </seg>
            <seg xml:id="i-2cd77096e2ae5fc2-0">
              Vi har diskuterat det här fram och tillbaka i Vänsterpartiet,
              och vi har diskuterat de olika lagstiftningsvägar man kan välja.
              Utifrån den risk som vi kan se finns att det liggande förslaget
              skulle kunna innebära försämringar i offentligheten som vi inte
              kan överblicka ordentligt kommer vi i voteringen i morgon att
              rösta för Miljöpartiets reservation.
            </seg>
            <seg xml:id="i-240e6e2cc5783716-0">
              Vår uppfattning är att det är viktigt att de förändringar som
              görs inom sekretesslagstiftningen blir tydliga. Därför vill vi
              att vi fortsätter med den ordning vi har, där eventuella ändringar
              i och inskränkningar av offentlighets- och sekretesslagen görs
              i samband med att nya EU-rättsakter eller avtal antas här i riksdagen.
            </seg>
          </u>
          <note type="speaker" xml:id="i-e8a5b33019999896-0">
            Anf. 115 BÖRJE VESTLUND (S):
          </note>
          <u who="borje_vestlund_809cde" xml:id="i-f78c8b669c398ed7-0">
            <seg xml:id="i-267a5b7d9bad930d-0">
              Herr talman! Det är lite av en premiär för mig i dag – jag har
              nog aldrig deltagit i en debatt med konstitutionsutskottet förut,
              men någon gång ska ju vara den första.
            </seg>
            <seg xml:id="i-138e6a92ac6c9305-0">
              Jag har begärt ordet i den här debatten eftersom det finns två
              saker att tänka på när man hanterar lagstiftning.
            </seg>
            <seg xml:id="i-18c38b4aef5d58a2-0">
              Den ena är de principiella frågorna, och det är dem ni hanterar
              så bra i konstitutionsutskottet. Den andra är hur det fungerar
              i verkligheten. De skiljer sig åt lite grann i de här sammanhangen.
              Jag som kommer från näringsutskottet och även har många års erfarenhet
              av EU-nämnden kan konstatera att verkligheten inte alltid är som
              principerna behöver vara.
            </seg>
            <seg xml:id="i-1e3357f826b09df9-0">
              Världen är inte så funtad som Sverige är. Man har inte den öppenhetslagstiftning
              och de tydliga regler om detta som man har i Sverige. När vi då
              kommer till de här förhandlingarna som vi ska ingå i, ska vi vara
              med över huvud taget, eller ska vi stå utanför? Om vi inte får
              igenom detta, vad ska vi då göra?
            </seg>
            <seg xml:id="i-f418d8389f93922f-0">
              Låt mig ta ett par exempel. När det gällde det ganska omdiskuterade
              och numera nedröstade förslag som gick under benämningen Acta-avtalet
              gick det under diskussionerna hur mycket rykten som helst. Det
              var alltifrån att man varje gång man passerade en tull skulle
              vara tvungen att lämna ifrån sig sin mobiltelefon – som om man
              kunde tömma den på all information – till att de olika staterna
              skulle kunna göra både det ena och det andra.
            </seg>
            <seg xml:id="i-f11fcfc3aae64791-0">
              Vi som satt i näringsutskottet visste att det här bara var rent
              snack eftersom vi hade fått information om det i näringsutskottet.
              Men det var naturligtvis ingenting vi under pågående förhandlingar
              kunde gå ut med.
            </seg>
            <seg xml:id="i-346b93a3269de867-0">
              Däremot var den viktiga principen att den svenska regeringen
              och den svenska riksdagen gemensamt stod bakom att man skulle
              driva linjen att förhandlingarna skulle bedrivas öppet. Det tycker
              jag ska vara poängen i det här.
            </seg>
            <seg xml:id="i-d01186bb373828da-0">
              Ställdes det några krav från Miljöpartiet och Vänsterpartiet,
              när man skulle dela ut förhandlingsmandatet från EU:s länder när
              det gällde frihandelsavtalet med USA, om att det skulle finnas
              en öppenhet? Nej, det gjordes inte. Varför gjorde man inte det?
              Det var helt enkelt så att det var regeringens ståndpunkt att
              det skulle vara så stor öppenhet som möjligt. Det var regeringens
              uppfattning. Det ska vara någonting som man bedriver öppet. Det
              är så både tidigare regeringar och den här regeringen har bedrivit
              den här typen av verksamhet, det vill säga man kräver öppenhet.
            </seg>
            <seg xml:id="i-a3f15372062f0d73-0">
              Får man inte det finns det två vägar att gå. Ska man avstå från
              att vara med? Nej, det vill vi faktiskt inte. Handelsavtal är
              någonting som vi vill ingå. Det tror jag att vi är överens om
              i den här kammaren. Vad ska man då göra? Hur ska man hantera det
              här? Ja, man kan naturligtvis, som man säger här, ge sekretess
              i varje enskilt fall. Men vad blir då skillnaden?
            </seg>
            <seg xml:id="i-87130483c2a8ef5f-0">
              Jag tycker att det finns en stor poäng med detta. Det är att
              vi i utskotten kan få fortlöpande information om vad de här avtalen
              innehåller. Redan i dag kan vi konstatera, när det gäller frihandelsavtalet
              med USA, att det är väldigt många rykten i svang. Jag vet inte
              om det är rätt eller fel. Jag kan bara konstatera att det återigen
              är ganska fantasifulla rykten kring det här handelsavtalet.
            </seg>
            <seg xml:id="i-621dcda64d988b24-0">
              Herr talman! Jag tycker också att man måste väga in de praktiska
              delarna när det gäller att förhandla på internationell nivå. Det
              finns säkert många principiella saker att göra, men saker och
              ting måste också gå att hantera praktiskt. Hittills har regeringarna
              – inte bara den här regeringen – klarat det. Men det är ändå så
              att det måste fattas ett eget beslut i varje enskilt fall.
            </seg>
            <seg xml:id="i-e5854450cf1c5aaf-0">
              När man har suttit i EU-nämnden kan man konstatera att vi får
              en hel del sekretessbelagda handlingar från Utrikesdepartementet.
              Man trodde att man skulle få läsa statshemligheter eller någonting
              som är väldigt hemligt. I verkligheten är det sådant som har meddelats
              på nyheterna redan innan vi kommer dit. Man kan fundera på hur
              den här stämpeln används.
            </seg>
            <seg xml:id="i-ff2eadf1354a9649-0">
              Men när det gäller de här pågående förhandlingarna är det ingen
              tvekan om att det är någonting som man internationellt sett anser
              ska vara hemligt. Vi kan ta del av dem, bland annat med stöd av
              den här regeln. Därför är jag lite förundrad över upprördheten
              från Miljöpartiet och Vänsterpartiet kring de här frågorna. Det
              är ingen ändring i sak, men det är hela tiden så att vi har möjlighet
              att få del av handlingarna i parlamentet.
            </seg>
            <seg xml:id="i-35524229792c6ab5-0">
              Jag tycker att det här är en förbättring jämfört med den tidigare
              hållningen där allting var, så att säga, hemligstämplat under
              hela förhandlingstiden. Med glädje yrkar jag bifall till regeringens
              proposition.
            </seg>
          </u>
          <note type="speaker" xml:id="i-f27ab6eda81c7fd2-0">
            Anf. 116 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-9f6fa02cfb53b9fd-0">
            <seg xml:id="i-8be180bfef2af17a-0">
              Herr talman! Då ska jag förklara varför jag tycker att det här
              är ett problem – jag ska försöka i alla fall.
            </seg>
            <seg xml:id="i-507e816e9ff4719e-0">
              Det som jag ser som en mycket stor risk med det här är att det
              blir mycket mer omfattande sekretess än vad det hade blivit med
              det system som vi redan har i dag. De här formuleringarna i sekretessbestämmelsen
              har nämligen en räckvidd som når långt utöver de avtal som du,
              Börje Vestlund, diskuterar just nu. De når också till en väldigt
              stor del av hela EU-samarbetet. Därför berör de också myndigheter,
              dokument och uppgifter som har en mycket större räckvidd än vad
              du talar om när du talar om de här internationella frihandelsavtalen.
            </seg>
            <seg xml:id="i-16833f54b28acc73-0">
              Problemet är om svenska myndigheter börjar agera som du menar
              att Utrikesdepartementet gör. Jag tror att många av oss som sitter
              i konstitutionsutskottet har märkt att det finns problem med hur
              man hanterar sekretesstämpeln på Utrikesdepartementet. Börjar
              det sprida sig genom att man får mycket lättare att sätta hemligstämpel
              på dokument, handlingar och uppgifter runt om i svenska myndigheter
              vore det en väldigt olycklig utveckling. Det är den utvecklingen
              som jag är rädd för och som jag inte tycker att det finns särskilt
              mycket spärrar för i det här lagförslaget.
            </seg>
          </u>
          <note type="speaker" xml:id="i-2ea97709d9d3d11c-0">
            Anf. 117 BÖRJE VESTLUND (S) replik:
          </note>
          <u who="borje_vestlund_809cde" xml:id="i-f78c8b669c398ed7-1">
            <seg xml:id="i-e1c1f2751a8a37d7-0">
              Herr talman! Jag delar inte den uppfattningen. Det vore bra om
              man i så fall kunde få fram exempel på vilka fall det här skulle
              vara, för det är faktiskt ganska mycket sekretess.
            </seg>
            <seg xml:id="i-5fcc097ae1ff9e62-0">
              Sedan tror jag att vi alla delar uppfattningen att hemligstämpeln
              på UD ibland kanske har använts lite väl flitigt, även när det
              gäller sådant som har varit väl känt av alla. Man kan fundera
              på varför de har gjort det i de här fallen. Jag tror att vi alla
              tycker att det ibland kan bli nästan lite komiskt.
            </seg>
            <seg xml:id="i-e8ccc099eeb75211-0">
              Men jag kan inte se i det här lagförslaget på vilket sätt det
              här skulle bli vidare och större än vad det i verkligheten är
              i dag. När det gäller utbytet mellan EU-länder, inte minst bland
              myndigheter, finns det även i dag ganska mycket som är sekretessbelagt,
              av det ena eller det andra skälet. Men missbrukas det är det naturligtvis
              en sak för riksdagen och konstitutionsutskottet att påpeka det.
              Och jag ser inte att den här lagstiftningen blir bredare för att
              man får detta på bordet.
            </seg>
          </u>
          <note type="speaker" xml:id="i-fc1710289a5cbf2c-0">
            Anf. 118 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-9f6fa02cfb53b9fd-1">
            <seg xml:id="i-da401fac5516ee0f-0">
              Herr talman! Då har jag inget mer att tillägga.
            </seg>
          </u>
          <note type="speaker" xml:id="i-d869a76a715e9a07-0">
            Anf. 119 TUVE SKÅNBERG (KD):
          </note>
          <u who="tuve_skanberg_9d0e2f" next="cont" xml:id="i-e6e6947338682a83-0"/>
          <note xml:id="i-545270d38759674b-0">
            Herr talman! Jag vill yrka bifall till utskottets förslag i betänkandet
            och avslag på reservationen.
          </note>
          <u who="tuve_skanberg_9d0e2f" prev="cont" xml:id="i-46bc3f2d7709ccbe-0">
            <seg xml:id="i-6731f21471fc4bd7-0">
              Konstitutionsutskottets ordförande påminner mig om berättelsen
              om riksdagsledamoten som hittade ett kvarglömt manuskript på en
              bänk. Det var hans kollegas och meningsmotståndares manus. I marginalen
              stod det: Är argumentationen svag, höj rösten!
            </seg>
            <seg xml:id="i-b033773c9348c2cc-0">
              Jag har nog inte hört ordföranden tala i det tonläget någon gång
              tidigare under den här mandatperioden.
            </seg>
            <seg xml:id="i-43c6a1c84fe01cf1-0">
              Peter Eriksson liknade sig vid en riddare beredd att rida ut
              i korståg. Ja, så föll faktiskt orden. Han använde vapenmetaforer
              i sitt tal. Han talade om yxhugg. Ja, han talar till och med om
              att han går mot den stora yxan. Då ser man livligt framför sig
              Peter Eriksson på en vit häst. Och så är det vi andra som står
              där med den stora yxan.
            </seg>
            <seg xml:id="i-2e7bc6b30d10dc43-0">
              Han talar om fina hemligstämplar och den enkla vägen med hemligstämpel.
              Och så varnar han för att vi öppnar för slentrianmässiga beslut.
              Han sammanfattar med att säga att regeringen kastar in handduken.
            </seg>
            <seg xml:id="i-d1a0c417cfc5002d-0">
              I så fall är det märkligt att inte vi allesammans har sett det
              som han har sett. Han skakar om oss. Det kan man åtminstone se
              på Vänsterpartiet. Av någon anledning vänder Vänsterpartiet 180
              grader under pågående debatt. Eller möjligen skedde det redan
              i morse i och med en artikel med Peter Eriksson i Svenska Dagbladet,
              där man målade upp Peter Erikssons ridande i det här korståget
              och där han visade att han förde den rättfärdiga kampen.
            </seg>
            <seg xml:id="i-78d9fe3e61ad3218-0">
              Låt mig erinra mig när jag hörde ett tonläge likadant som detta.
              När var rösten så hög förra gången? Jag skulle vilja säga att
              det var i valrörelsens sista vecka. Då kan man höra sådana här
              tonlägen från mer än ett parti. Man kan höra hur människor tar
              i från tårna, precis som vår ordförande gjorde.
            </seg>
            <seg xml:id="i-0b2fc60309c96413-0">
              Är det verkligen en valrörelse? Vad är det för korståg som Peter
              Eriksson rider ut i? Jag skulle vilja påstå att det är fara värt
              att det är hans kampanj för hans kandidatur till EU-parlamentet
              som vi såg början av. Det var det som den här debatten handlade
              om. Hade vi inte haft EU-valet är det sannolikt, menar jag, att
              Peter Eriksson hade valt ett betydligt lägre tonläge och kanske
              tillhört majoriteten. Jag är tämligen säker på att Vänsterpartiet
              då också hade gjort det.
            </seg>
            <seg xml:id="i-dea7219ea9401446-0">
              Vad handlar alltså det här om? Jo, det handlar om att alla beslut
              av samma slag tas en gång för alla i stället för att samma beslut
              tas om och om igen – ingenting annat. Det är så som vi har hört:
              Offentligheten har företräde framför sekretess. Det är ett rakt
              skaderekvisit. Låt mig för tydlighets skull läsa innantill i den
              lagtext vi ska anta vid nästa votering:
            </seg>
            <seg xml:id="i-0b528ca0cef3f29b-0">
              Sekretess i det internationella samarbetet
            </seg>
            <seg xml:id="i-116cbcebd46bdff3-0">
              Sekretess gäller för uppgift som en myndighet har fått från ett
              utländskt organ på grund av en bindande EU-rättsakt eller ett
              av EU ingånget eller av riksdagen godkänt avtal med en annan stat
              eller med en mellanfolklig organisation, om det kan antas att
              Sveriges möjlighet att delta i det internationella samarbete som
              avses i rättsakten eller avtalet försämras om uppgiften röjs.
            </seg>
          </u>
          <note xml:id="i-08a9b5cab0d5741a-0">
            1 a §
          </note>
          <note type="speaker" xml:id="i-94a703784b56061e-0">
            Anf. 120 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-ea9dffee9df9afc0-0">
            <seg xml:id="i-ba80048c88b7c72b-0">
              Fru talman! Jag har anmält mig till debatten för att jag vill
              framhålla och tydliggöra några saker.
            </seg>
            <seg xml:id="i-f3ec3f3955c50df7-0">
              På flera ställen i betänkandet och i propositionen står det att
              Sveriges ambition att arbeta för mer öppenhet i det internationella
              samarbetet är hög och fortsatt ska vara det. Samtidigt måste man
              ta i beaktande att det finns länder som inte tycker som vi gällande
              långtgående offentliga handlingar. Vi kan konstatera att vi får
              svårare att få tillgång till uppgifter, eller inte alls får det,
              om vi inte kan visa att det finns sekretessbestämmelser för vissa
              uppgifter som vi kan få del av från andra länders myndigheter.
              Sveriges möjligheter att ingå internationella avtal kan alltså
              försämras eller helt omöjliggöras.
            </seg>
            <seg xml:id="i-8fe62e0424c31f53-0">
              Vi inför för dessa uppgifter ett rakt skaderekvisit. Det är den
              svagaste sekretessnivån och innebär att myndigheten, för att den
              ska kunna belägga uppgiften med sekretess och neka utlämnande,
              måste komma fram till att ett utlämnande leder till skada för
              Sverige. När det gäller meddelarfriheten har den tystnadsplikt
              som följer av den nya bestämmelsen inte företräde framför rätten
              att meddela och offentliggöra uppgifter. Meddelarfriheten har
              alltså fått en starkare position i propositionen och i betänkandet
              än i departementspromemorian.
            </seg>
            <seg xml:id="i-270fe5b71a50a85b-0">
              Det här handlar om en förändring vi gör för att Sverige ska kunna
              delta effektivt i förhandlingar och samarbeten med andra länder.
              Vi ska fortsatt arbeta för en hög grad av offentlighet i internationella
              samarbeten, och våra svenska myndigheter uppmanas – ja, är skyldiga
              – även framöver att vid varje tillfälle då en handling begärs
              ut göra självständiga sekretessbedömningar och sträva efter öppenhet.
            </seg>
            <seg xml:id="i-34fd778c2cdebc69-0">
              Slutligen har utskottet sagt att vi ska återkomma till frågan
              i lämplig form för att följa upp hur sekretessbestämmelsen har
              tillämpats. Vi kan med detta konstatera att inte bara Peter Eriksson
              utan vi alla, trots vissa skarpa ord i denna debatt, värnar och
              värdesätter vår svenska offentlighet och öppenhet högt.
            </seg>
          </u>
          <note xml:id="i-999ead8c3a8d3f29-0">
            Jag yrkar på godkännande av förslaget i betänkandet.
          </note>
          <note type="speaker" xml:id="i-1a56d8e6982d171f-0">
            Anf. 121 PER-INGVAR JOHNSSON (C):
          </note>
          <u who="per-ingvar_johnsson_f55650" next="cont" xml:id="i-9ce751281f985699-0">
            <seg xml:id="i-33d532fe539befd5-0">
              Fru talman! Mycket har redan sagts i den här frågan. Jag vill
              konstatera att konstitutionsutskottet tillstyrker regeringens
              förslag om en ny sekretessbestämmelse som är till skydd för det
              allmännas intresse. Syftet är att säkerställa att svenska myndigheter
              ska uppfylla de internationella förpliktelser om sekretess och
              tystnadsplikt som krävs av oss, men endast i den utsträckningen
              att vi ska kunna få del av handlingarna. Annars ska det inte vara
              sekretess.
            </seg>
            <seg xml:id="i-2ad55a752a7cf73b-0">
              Bestämmelsen innebär att den uppgift vi har fått från en annan
              myndighet eller ett utländskt organ ska vara en bindande rättsakt
              som gör att vi är förpliktade att ha ett sekretesskydd för uppgifterna.
              Det innebär alltså att vi om vi ska kunna delta i det internationella
              samarbetet bör ha en sekretessregel. Vi utformar nu en regel som
              gör att vi inte för varje akt måste utforma en ny sekretessregel.
              Det är ett sätt att besluta det.
            </seg>
            <seg xml:id="i-35ac9731d0e3e251-0">
              Det som är särskilt viktigt i det här fallet är att det ska göras
              en prövning i varje enskilt fall. För varje handling ska det göras
              en prövning, och prövningen ska visa att vi annars inte skulle
              ha fått del av den och inte kunnat delta i samarbetet. Annars
              är det inte sekretess. Prövningen ska alltså göras vid varje tillfälle
              – vi ska inte dela ut sekretesstämplar som kan användas i större
              utsträckning än vad man har gjort tidigare. Visst, det är en generell
              bestämmelse, men fortfarande är det kvar att vi ska göra en prövning
              i varje enskilt fall.
            </seg>
            <seg xml:id="i-fdd26b64dd7c9554-0">
              Meddelarfriheten finns kvar. Det finns alltså ingen absolut sekretess
              i det här förslaget, och det är bra.
            </seg>
          </u>
          <note xml:id="i-fdd74055af2fe08f-0">
            Jag yrkar på godkännande av konstitutionsutskottets förslag.
          </note>
          <note xml:id="i-5fc3d2a3846a9378-2">
            Överläggningen var härmed avslutad.
          </note>
          <note xml:id="i-2ee146c65021747b-0">
            13 § Bildning och tillgänglighet – radio och tv i allmänhetens
            tjänst 2014–2019
          </note>
          <note xml:id="i-cd4427a956a0c10d-0">
            Anf. 122 GUNILLA CARLSSON i Hisings Backa (S):
          </note>
          <note xml:id="i-9d5cc97a1fc2b8cd-0">
            Fru talman! Vi står här i dag med betänkandet KrU3, med anledning
            av propositionen Bildning och tillgänglighet – radio och tv i
            allmänhetens tjänst 2014–2019 . I betänkandet behandlas propositionen,
            som innehåller förslag till villkor och riktlinjer för den radio-
            och tv-verksamhet som bedrivs av Sveriges Radio AB, Sveriges Television
            AB och Sveriges Utbildningsradio AB under den kommande avtalsperioden,
            alltså från och med den 1 januari 2014 till och med den 31 december
            2019.
          </note>
          <u who="per-ingvar_johnsson_f55650" prev="cont" xml:id="i-0d08236bd0c28a88-0">
            <seg xml:id="i-45fd648f59bbc23a-0">
              Vi har i betänkandet också behandlat de motioner från allmänna
              motionstiden som berör just public service-frågorna.
            </seg>
            <seg xml:id="i-373ee1a9da0e2041-0">
              Fru talman! Vi socialdemokrater har varit väldigt kritiska till
              regeringens process vad gäller förarbetet till och framtagandet
              av public service-propositionen. Vi är övertygade om vikten av
              en fri och oberoende public service som har ett brett politiskt
              stöd över partigränserna.
            </seg>
            <seg xml:id="i-45349eac44ef080f-0">
              Tyvärr uppfattar jag det som att kulturminister Lena Adelsohn
              Liljeroth inte delar den uppfattningen. Hon har valt att göra
              på samma sätt denna gång som efter att den borgerliga regeringen
              tillträdde 2006. Då började man med att riva upp det redan beslutade
              sändningstillståndet, som till stora delar var en uppgörelse mellan
              Socialdemokraterna och Centerpartiet. Efter det valde man att
              inte ha en parlamentarisk utredning inför det nya beslutet, och
              detsamma – alltså att inte ha en parlamentarisk utredning – valde
              man också när det gäller det här sändningstillståndet.
            </seg>
            <seg xml:id="i-2c8adc49b9863b1f-0">
              Kulturministern har även valt att inte bjuda in till någon kvalitativ
              dialog om innehållet, och detta beklagar jag. Jag tror nämligen
              att det är viktigt att man har en bred politisk samsyn när det
              gäller public service-frågorna. Radio och tv i allmänhetens tjänst
              har ett stort förtroende hos det svenska folket, och det är en
              viktig del av det svenska medielandskapet som en självständig
              medieaktör, inte som en komplettering till kommersiella medier.
            </seg>
            <seg xml:id="i-49ab4e1d1e5d76a8-0">
              Fru talman! I dag är vi ändå rätt nöjda med att regeringen har
              tagit intryck av den debatt som har varit om public service och
              att man trots allt inser behovet av en fri och självständig public
              service där bredden och uppdraget finns kvar, även om vi i dag
              ser en hel del risker.
            </seg>
            <seg xml:id="i-97ba0c9853dae8a1-0">
              En sådan är att vi tycker att det är problematiskt att bolagen
              åläggs ett antal ofinansierade krav, till exempel vad gäller tillgänglighet,
              minoritetsspråk och kultur samt inte minst den fortsatta utvecklingen
              av mycket populära Öppet arkiv. Detta är jätteviktiga områden
              att jobba med, men om finansieringen uteblir innebär det en risk
              för en förskjutning till en allt smalare inriktning. Vi ser att
              programutbudet, till exempel familjeprogram och nöjesprogram,
              kan komma att drabbas. Då får vi den public service som Moderaterna
              så många gånger förespråkar, nämligen en public service med ett
              mycket smalare utbud.
            </seg>
            <seg xml:id="i-4b3b00c9ba6b5bc0-0">
              Fru talman! I dag är det så att programföretagen inte får möjlighet
              att tillräkna sig verksamhet på webben som en del av uppdraget.
              Vi kan samtidigt konstatera att den tekniska utvecklingen leder
              till att internet blir en allt viktigare informationskanal. Allt
              fler tar del av public service-utbudet via internet, och då inte
              minst våra barn och unga men också personer med någon form av
              funktionsnedsättning eftersom anpassningen lätt kan göras där.
              Handikappförbunden har bland annat lyft fram att programföretagen
              ska sända innehåll både traditionellt via tv och på internet utan
              extra kostnader. De tycker att programföretagen ska ha ambitionen
              att utveckla nya tillgängliga och användbara tekniker som gynnar
              publiken. Också många andra tar nu del av utbudet via till exempel
              SVT Play på tider som passar dem mycket bättre. Det tycker jag
              är en fantastisk utveckling.
            </seg>
            <seg xml:id="i-34c0a9d0714374b4-0">
              Därför har vi, fru talman, i dagens betänkande ett tillkännagivande
              till regeringen som innebär att sändningarna i marknätet även
              i fortsättningen bör utgöra grunden för den uppföljning som Granskningsnämnden
              för radio och TV gör av hur programföretagen uppfyller sitt uppdrag
              i allmänhetens tjänst. Men vi tycker också, precis som konstitutionsutskottet
              som har fått yttra sig över propositionen, att det inom ramen
              för nuvarande reglering utan att gå emot YGL, yttrandefrihetsgrundlagen,
              borde vara möjligt för programföretagen att i praktiken få tillgodoräkna
              sig verksamhet på webben som en del av uppdraget och att regeringen
              bör överväga en sådan möjlighet. Det handlar inte om att reglera
              eller införa några begränsningar av verksamheten på internet utan
              endast om att beakta sådan verksamhet. Det vill vi, fru talman,
              ge regeringen till känna.
            </seg>
            <seg xml:id="i-94d9dc6abfe46865-0">
              Vad gäller de olika utredningarna som har aviserats är det särskilt
              det uppdrag som Myndigheten för radio och tv ska få att göra en
              analys av programföretagens marknadspåverkan som vi är ytterst
              kritiska till. Vi uppfattar att inriktningen på den ska ta sin
              utgångspunkt i en ensidig bedömning med sikte på att tillgodose
              marknadsaktörernas intressen och inte alls ta hänsyn till publikens
              eller samhällets behov och intressen.
            </seg>
            <seg xml:id="i-2d6c21daf17bb1b0-0">
              Det är också oklart vad analysen ska leda till eftersom programbolagen
              redan har fått sina sändningstillstånd och anslagsvillkor när
              den föreslagna utredningen är klar. Den riskerar dessutom att
              leda till en polarisering mellan programföretagen å ena sidan
              och de kommersiella medieföretagen å den andra sidan. Om det visar
              sig att det har en marknadspåverkan, vilket är högst sannolikt,
              vad tänker kulturministern göra då? Det kanske vi kan få svar
              på i dagens debatt.
            </seg>
            <seg xml:id="i-ea1f511c61f58de7-0">
              Vår uppfattning när det gäller förhandsprövningen är att den
              i sin nuvarande form bör avskaffas. Det har vi också lyft fram
              i tidigare betänkanden. Den prövning som sker av programföretagens
              verksamhet vid varje nytt sändningstillstånd är en mycket omfattande
              demokratisk process som vi anser är fullt tillräcklig och som
              lever upp till EU:s krav på öppenhet och transparens gentemot
              marknaden.
            </seg>
            <seg xml:id="i-84f6d3c923edff9b-0">
              Vi ser problem och otydlighet avseende Granskningsnämndens utökade
              uppdrag att se över bolagens kostnadseffektivitet. I detta uppdrag
              gömmer sig betydligt mer omfattande uppdrag som ofrånkomligt kommer
              att leda till att Granskningsnämnden gör en publicistisk överprövning.
              Vi ser också problem med den översyn av utformningen av sändningstillståndet
              som aviseras i propositionen.
            </seg>
            <seg xml:id="i-17d7160d06809366-0">
              Fru talman! I public service-utredningen fanns förslag om en
              förändrad radio- och tv-avgift. Frågan om en förändrad radio-
              och tv-avgift undantogs från remissomgången. Regeringen har nu
              valt att inte förändra systemet. Finansminister Anders Borg uttalade
              sig också, i motsats till sina allianskolleger och i motsats till
              kulturministern, positivt till dagens system, vilket gjort att
              det inte finns med i propositionen. Jag tycker att detta är ett
              för närvarande klokt beslut. Även om det finns saker man kan diskutera
              om nuvarande system har det ändå en stor legitimitet, och betalningsviljan
              är också stor. Det nuvarande systemet är också det som ger public
              service det största oberoendet.
            </seg>
            <seg xml:id="i-5a58fad4e60ff2b5-0">
              Ett annat förslag är att regeringen avser att utreda vidaresändningsplikten
              med intentionen att avskaffa den. Vi tycker nu, precis som tidigare,
              att det är viktigt att värna och dessutom utöka vidaresändningsplikten.
              Regeringen avser att tillsätta en utredning som har till syfte
              att analysera hur allmänhetens intresse av tillgång till allsidig
              upplysning kan tillgodoses i framtiden men även att se över förutsättningen
              att avskaffa vidaresändningsplikten.
            </seg>
            <seg xml:id="i-2c0ed3eaadeaaa56-0">
              Vår uppfattning är att tv via webben som förutsätter ett internetabonnemang
              inte ersätter tv-sändningar i broadcast. Vår uppfattning är tvärtom
              att man ska utöka vidaresändningsplikten till att gälla alla de
              programtjänster som sänds av svenska tillståndshavare vars verksamhet
              finansieras genom den svenska tv-avgiften, det vill säga hela
              SVT:s utbud av programtjänster.
            </seg>
            <seg xml:id="i-559d755ee5a5cbc0-0">
              Fru talman! Det finns många delar i propositionen som vi tycker
              är bra, bland annat att Utbildningsradion får en resursförstärkning
              med 50 miljoner kronor, att de ska utveckla och vidga sitt utbildningsområde,
              att deras programverksamhet även ska riktas till folkhögskolor
              och studieförbund, att det så kallade 55-procentsvillkoret kvarstår
              och att public service-bolagen ska erbjuda ett fördjupat, utvecklat
              och vidgat kulturutbud. Men vi ser också, som jag sade tidigare,
              risker med att de får fördjupade uppdrag men inte tillräckligt
              med medelstilldelning.
            </seg>
            <seg xml:id="i-2fc32a137a87db67-0">
              Vad gäller digitalradion delar vi regeringens bedömning, nämligen
              att en branschsamordnare ska få i uppdrag att tillsammans med
              Myndigheten för radio och tv och i nära dialog med Sveriges Radio
              och kommersiella programföretag samt andra berörda aktörer utarbeta
              en plan för övergången. Vi anser också att regeringen bör ha en
              dialog över partigränserna om hur man tänker gå vidare i frågan.
              Så min fråga till kulturministern är: Tänker kulturministern se
              till att vi får en bred parlamentarisk överenskommelse om den
              här planen?
            </seg>
            <seg xml:id="i-aa74d51f7564a5cf-0">
              Fru talman! Vi har många reservationer i dagens betänkande som
              jag ställer mig bakom, men för tids vinnande yrkar jag bifall
              bara till reservation nr 5.
            </seg>
          </u>
          <note type="speaker" xml:id="i-522c1f6bf145b06c-0">
            Anf. 123 GUSTAF HOFFSTEDT (M):
          </note>
          <u who="gustaf_hoffstedt_af0926" xml:id="i-869aca6454293e14-0">
            <seg xml:id="i-8dd6dd80c01c355b-0">
              Fru talman! Det är i och för sig inte så att det saknas mediepolitiska
              utmaningar. Public service har svårt att nå unga tittare och lyssnare,
              privatradion har en ganska svag lönsamhet och den fria pressen
              har fallande upplagor. Med allt detta inräknat och det faktum
              att det någon enstaka gång kan kännas som med Bruce Springsteens
              ord, att man har 57 kanaler men inget vettigt att titta på, är
              medieutbudet i dag ändå mer spännande och bättre än någonsin tidigare.
              Det gäller även svensk public service.
            </seg>
            <seg xml:id="i-e754b9645881e835-0">
              Det utbud som vi får via Utbildningsradion, Sveriges Television
              och Sveriges Radio är nästan alltid av hög kvalitet. Och när programbolagen
              är som allra bäst skapar och sänder de sådant som annars inte
              skulle komma till stånd över huvud taget, för det är inte när
              vi ser på True Blood på SVT i stället för via Netflix som legitimiteten
              för public service skapas. Legitimiteten uppstår ju när vi ser
              på högkvalitativa program i public service som annars över huvud
              taget inte hade existerat. Det är så public service säkrar sin
              egen existens.
            </seg>
            <seg xml:id="i-fce1c7887ee2489c-0">
              Att public service existerar beror ju inte på att vi älskar att
              påtvinga människor betalningsformen Radiotjänst i Kiruna AB.
            </seg>
            <seg xml:id="i-03cdfec0f85f206d-0">
              Att public service existerar beror på att vi annars fruktar ett
              marknadsmisslyckande, det vill säga att en helt oreglerad mediemarknad
              aldrig skulle kunna erbjuda det utbud som vi behöver för utbildningsändamål,
              språkliga minoriteter och funktionshindrade samt av fakta, dokumentärer,
              kultur och så vidare.
            </seg>
            <seg xml:id="i-79a7d8f162f51702-0">
              Detta är något som alla de tre public service-bolagen bidrar
              med. Möjligen kan man säga att Utbildningsradion har en särställning
              vad gäller att både bilda och utbilda oss. Det är därför som vi
              med särskild tillfredsställelse årligen sätter av 50 miljoner
              kronor extra till just Utbildningsradion.
            </seg>
            <seg xml:id="i-ce88a3917a952e1a-0">
              Jag nämnde Radiotjänst i Kiruna AB, Rikab, tidigare. Det gjorde
              även Gunilla Carlsson. När det gäller finansieringsfrågan behåller
              vi i denna proposition den nuvarande avgiftsmodellen en avtalsperiod
              till. Jag tror dock att alla deltagare i denna debatt inser att
              denna finansieringsmodell börjar gå mot sitt slut. Därför är det
              bra att propositionen aviserar en förnyad översyn av hur vi ska
              finansiera framtidens public service. Självklart ska även en framtida
              finansiering stå fri från politisk, kommersiell och annan påverkan.
            </seg>
            <seg xml:id="i-5471185572653a83-0">
              En av de viktigaste och bästa reformerna i propositionen är övergången
              till digitala radiosändningar. Det kommer några år efter tv:s
              digitalisering, flera år efter mobiltelefonins digitalisering
              och definitivt många år efter den gamla vinylplattans digitalisering
              i form av cd, som sedan blev streamad musik.
            </seg>
            <seg xml:id="i-227c4e1f482db1ba-0">
              När det kommer så sent bör man fråga sig om det kommer alltför
              sent. Behövs det över huvud taget marksänd radio i en värld av
              streamad musik, Spotify, mobilt bredband och molntjänster? Jag
              tror det.
            </seg>
            <seg xml:id="i-705ea96845f8c81a-0">
              När vi tar del av radio via en app väntar ofta tekniska utmaningar.
              Det hakar upp sig; det laggar, som det heter. Det hänger samman
              med en alltmer överbelastad mobil datatrafik. Radiolyssnande på
              webben tar i anspråk alltmer värdefullt frekvensutrymme. Digital
              radio via marksändning fungerar däremot helt utan problem, och
              dess frekvensutrymme är inte särskilt attraktivt för annan mobil
              datatrafik.
            </seg>
            <seg xml:id="i-51dc035cb775156d-0">
              Täckningsgraden för marksändningen är exceptionell. Vi når 99,8
              procent av Sveriges yta. Mobiltelefoni och mobil datatrafik är
              chanslös vid en jämförelse.
            </seg>
            <seg xml:id="i-830b0f704a67bd29-0">
              Detta är viktigt av många skäl. Ett exempel hämtar jag från när
              kulturutskottet besökte Japan för ett drygt år sedan. Delar av
              utskottet fick förmånen att besöka Tokyos katastrofcentrum, en
              institution som försöker förbereda Japan på de jordbävnings- och
              tsunamikatastrofer som man vet kommer med jämna mellanrum.
            </seg>
            <seg xml:id="i-0ee58b560be957a7-0">
              De berättade att vid den senaste katastrofen i Japan, den fruktansvärda
              jordbävningskatastrofen 2011, var ett stort problem kommunikationen.
              Det gick inte att ringa, tv fungerade inte, internet låg nere
              och elektriciteten var utslagen. Det var bara ett enda medium
              som fungerade för den livsviktiga information som man behövde
              sända till medborgarna: radion – gammal, om man så vill, traditionell
              radio.
            </seg>
            <seg xml:id="i-3939534d1e493ec0-0">
              Det är därför det är så viktigt att vi fortsätter slå vakt om
              en marksänd radio, och det gör vi genom att modernisera den genom
              att digitalisera den.
            </seg>
            <seg xml:id="i-cbe9901c8229ce9e-0">
              Alliansen har en reservation i betänkandet. Den gäller vår oro
              för att alltför mycket public service-material ska distribueras
              enbart via webben. Det bekymrar oss eftersom alla inte har tillgång
              till webben. Låt mig åter påminna om det jag sade nyss, nämligen
              att den traditionella sändningen har en täckningsgrad på 99,8
              procent. Det har inte internet, hur gärna vi än vill. Dessutom
              befarar vi att ekonomiskt utsatta människor och boende i glesbygd
              då inte kan tillgodogöra sig program som är av stor vikt.
            </seg>
            <seg xml:id="i-2b3916b8727ce8e4-0">
              Playfunktioner och liknande som vi i riksdagshuset på Helgeandsholmen
              tycker är en självklarhet fungerar inte i glesbygden eftersom
              man har en dålig bredbandsuppkoppling.
            </seg>
            <seg xml:id="i-ec9961f4b296dbbf-0">
              Dessutom är internetuppkoppling ofta förenat med fler abonnemangskostnader
              utöver tv-avgiften.
            </seg>
            <seg xml:id="i-0e5508cfba291477-0">
              Det vore beklagligt om program som vänder sig till exempelvis
              språkliga minoriteter inte kommer dessa till godo. Vi beklagar
              därför att de fyra oppositionspartierna förenar sig här.
            </seg>
            <seg xml:id="i-f34932db6816e993-0">
              För tids vinnande avstår jag emellertid från att yrka bifall
              till vår reservation. Jag yrkar dock bifall till förslaget i betänkandet,
              med undantag för punkt 1, och avslag på reservationerna 2–27.
            </seg>
          </u>
          <note xml:id="i-c4d72b96ef145bbc-0">
            I detta anförande instämde Peter Jutterström (M).
          </note>
          <note type="speaker" xml:id="i-6e6ba91e6e2fb4a9-0">
            Anf. 124 TINA EHN (MP):
          </note>
          <u who="tina_ehn_94fa72" xml:id="i-394b8d3a2d17f795-0">
            <seg xml:id="i-146025a32d2ce072-0">
              Fru talman! Debatten handlar alltså om bildning och tillgänglighet,
              om radio och tv i allmänhetens tjänst fram till 2019.
            </seg>
            <seg xml:id="i-cb336315699d3446-0">
              Varför har vi public service, och varför skapar förändring inom
              området oro?
            </seg>
            <seg xml:id="i-5397daa7be3d5458-0">
              Public service är ett samlingsnamn för de allmänna radio- och
              tv-tjänster som finns i Sverige. Det skapades i Sverige i början
              av 60-talet efter att den svenska staten ansåg att radio och tv
              borde vara till för alla och skapa en form av allmän folkbildning.
            </seg>
            <seg xml:id="i-aff865df10acbd89-0">
              Syftet med tjänsten har utvecklats. Det är en blandning av opartisk
              information, underhållning och ett granskande av makten.
            </seg>
            <seg xml:id="i-e1ebb7e85ccbf146-0">
              Viktigt för opartiskheten är hur finansieringen sker. I dag har
              vi den välkända licensen. Finansieringsmodellen var under utredningen
              ett stort orosmoln. Frågan är dock inte aktuell i dagens betänkande
              eftersom vi inte har något nytt system att ta ställning till.
              Det är den finansiering vi har haft tidigare som råder, och den
              har garanterat och ska fortsätta garantera en opartiskhet gentemot
              politiken och marknaden.
            </seg>
            <seg xml:id="i-549200dfa446a1b7-0">
              De allmänna radio- och tv-verksamheternas tjänster styrs genom
              yttrandefrihetsgrundlagen och radio- och tv-lagen, och det är
              indirekt staten som reglerar och styr.
            </seg>
            <seg xml:id="i-916a507a0279f102-0">
              Varför skapar förändringar oro?
            </seg>
            <seg xml:id="i-2379360abe8bc4ad-0">
              Public service-företagen ägs av en stiftelse vars viktigaste
              uppgift är att garantera företagens oberoende. Radiotjänst ägs
              av SVT, Sveriges Radio och Utbildningsradion. SVT äger 61 procent,
              Sveriges Radio 34 procent och Utbildningsradion 5 procent. Programbolagen
              ägs i sin tur av en förvaltningsstiftelse. Den är moderbolag i
              en public service-koncern och har till uppgift att främja programbolagens
              självständighet. Jag hoppas att det blev rätt.
            </seg>
            <seg xml:id="i-0dfad2ceec565ed3-0">
              Verksamheter som vi politiker bör vara noga med att de fungerar
              på ett sätt som vi i en demokrati värnar är oberoendet, granskningen
              av makten och informationen.
            </seg>
            <seg xml:id="i-85c0430e333997a1-0">
              Makten ska granskas. Samhällets påtryckningar på makten ska granskas.
              I en demokrati är det en grund. Det är ett svar på frågan varför
              vi har public service. Det är också ett svar på frågan varför
              förändringar oroar.
            </seg>
            <seg xml:id="i-e5b3ab6ac51259d5-0">
              Oro skapas ofta vid förändringar, och så har jag upplevt att
              situationen varit under processen med den proposition som vi hanterar
              i dagens betänkande. Den har föregåtts av många turer – för mig
              både obegripliga och mer begripliga.
            </seg>
            <seg xml:id="i-04f85245929940a8-0">
              En bättre förankring hade kunnat ske genom en bred, politiskt
              tillsatt parlamentarisk beredning från början.
            </seg>
            <seg xml:id="i-7e8fbe6a62541417-0">
              Miljöpartiet har en positiv inställning till public service –
              radio och tv i allmänhetens tjänst. Allmänheten har rätt att få
              del av saklig och neutral information. Därför anser vi att en
              väl fungerande public service är viktig i en modern demokrati.
              Public service fyller en folkbildande funktion och är dessutom
              mycket viktig för grupper och individer som av olika skäl har
              svårt att ta del av det utbud som tillhandahålls av kommersiella
              medieaktörer.
            </seg>
            <seg xml:id="i-780b0c3e5d7e9fa7-0">
              Svensk public service skiljer sig från de flesta andra länders
              eftersom Sverige har organiserat sin verksamhet i tre självständiga
              men samverkande bolag. På många andra håll runt om i världen är
              inte kunskap och bildning en så tydlig del som i den svenska public
              service-frågan.
            </seg>
            <seg xml:id="i-1d311328765153ec-0">
              I sändningstillstånden för bolagen finns det folkbildande uppdraget
              tydligt beskrivet. Vi värnar public services oberoende – av såväl
              riksdag och regering som företag, organisationer och olika ekonomiska
              intressen.
            </seg>
            <seg xml:id="i-06ec7abb89b4e1f9-0">
              Nu tänkte jag gå över till reservationerna. Jag ställer mig naturligtvis
              bakom Miljöpartiets samtliga reservationer, men för tids vinnande
              yrkar jag här och nu bifall till reservation 5.
            </seg>
            <seg xml:id="i-69c203b14b61b3d8-0">
              Det finns ett antal reservationer och förslag i betänkandet från
              Miljöpartiet. Och det finns ett förslag som dessutom har bytt
              majoritet i utskottet. Det förslaget är punkt 1 i betänkandet
              med rubriken Reglering och redovisning av programföretagens verksamhet.
              Som vi tidigare hört handlar det om att kunna tillgodoräkna sig
              tjänster som utvecklas på nätet.
            </seg>
            <seg xml:id="i-bd6d9e364d31f311-0">
              Utifrån hur jag läser samtliga partiers åsikt i denna fråga ser
              jag att det råder en mycket liten åsiktsskillnad. Alla ser väl
              att det är ett gott och klokt förslag, men Alliansen har valt
              att ändå markera en skillnad genom en reservation. Och det verkar
              som om man bygger sitt ställningstagande på vad man skulle kunna
              se som en risk – där man tror att förslaget kan öppna för att
              ersätta marksändningar med internetsändningar. Om så skulle vara
              fallet skulle man riskera att stänga ute en del av befolkningen,
              precis som vi hörde innan i inlägget.
            </seg>
            <seg xml:id="i-3e632645b6f6b2cd-0">
              Vi i Miljöpartiet anser att sändningen i marknätet även i fortsättningen
              ska utgöra grunden för den uppföljning som Granskningsnämnden
              för radio och TV gör av hur programföretagen uppfyller sitt uppdrag
              i allmänhetens tjänst. Ingen ska stängas ute – det skulle strida
              mot de sändningstillstånd som bolagen har och som man har föreslagit
              ska fortsätta. Det skulle starkt strida mot detta.
            </seg>
            <seg xml:id="i-05c9013c1ec549e8-0">
              Om public service-företagen ska uppmuntras att fortsättningsvis
              publicera sitt material via internet måste detta stimuleras på
              något sätt. Den enda rimliga slutsatsen är att aktiviteten på
              webben måste räknas då Granskningsnämnden bedömer hur företagen
              uppfyller villkoren i sändningstillstånden. Om en sådan förändring
              kommer till stånd får företagen mycket tydligare incitament att
              utveckla sina webbtjänster.
            </seg>
            <seg xml:id="i-ff50ad947fe00770-0">
              Enligt en majoritet i utskottet görs bedömningen att det inom
              ramen för den nuvarande regleringen bör vara möjligt att få tillgodoräkna
              sig verksamheten på internet.
            </seg>
            <seg xml:id="i-bdfc8caf39b40a9a-0">
              När det gäller förslag som vi har lagt fram och som vi inte fått
              majoritet för i utskottet vill jag nämna förhandsprövningen av
              nya tjänster – reservation 5.
            </seg>
            <seg xml:id="i-295368b7dcf62809-0">
              I dagens förslag finns ett uppdrag till Myndigheten för radio
              och tv att se över hur systemet för förhandsprövning fungerar.
              Bakgrunden till det är att ingen programtjänst har anmälts sedan
              institutet infördes. Det blev också hård kritik mot förslaget.
              Vi anser fortfarande att förhandsprövningen innebär en möjlig
              inskränkning av public services oberoende och bestämmanderätt
              över sin programverksamhet. Vi anser att det inte är möjligt att
              bedöma en tjänst på det sätt som förhandsprövningen kräver utan
              att det sker ett ställningstagande på förhand till själva innehållet
              i en tjänst. Det strider mot yttrandefrihetsgrundlagens principer
              om censurförbud.
            </seg>
            <seg xml:id="i-2fd20f2b1f3e75f6-0">
              Reservation 9 handlar om att vi vill stärka kulturutbudet i hela
              landet. Vi håller med regeringen om att det är viktigt att fortsätta
              att fördjupa, utveckla och vidga kulturutbudet. Vi ser dock att
              förslaget riktas mot storstädernas kulturinstitutioner.
            </seg>
            <seg xml:id="i-f3a7ab9d2c859961-0">
              Vi har inget emot att vi riktar oss till olika kulturinstitutioner,
              men även det fria kulturlivet – alla skapande människor och kulturlivets
              förmågor i hela landet – är av stort allmänintresse. Vi hade gärna
              sett att det fanns större ambitioner för hela Sveriges kultursatsningar
              från regeringen i förslaget.
            </seg>
            <seg xml:id="i-e0e95c2c7ef8c059-0">
              När det gäller digitalradion, reservation 14, är frågan om en
              eventuell övergång till marksänd ljudradiodistribution komplex.
              Vi har i dag ett system som innebär att radiokanaler i huvudsak
              distribueras genom marksänd analog radio. Detta kompletteras av
              webbradio, det vill säga material som distribueras genom internet.
            </seg>
            <seg xml:id="i-b826f90ba3994532-0">
              Det här har fungerat väl. Det analoga marknätet är stabilt och
              levererar ljudradiosändningar av god kvalitet och med mycket god
              täckning över hela landet. I kombination med webbens möjligheter
              till interaktivitet och tillgänglighet efter önskemål uppstår
              ett bra radioutbud för konsumenterna. I propositionen görs dock
              bedömningen att fördelarna med att digitalisera marknätet talar
              för att detta ska genomföras.
            </seg>
            <seg xml:id="i-b5f50fd70c823fdb-0">
              Vi i Miljöpartiet lyfter fram aspekter som vi tycker är väldigt
              viktiga och som handlar om infrastruktur med utvecklingspotential.
              Det handlar om den mediala mångfalden, det handlar om god täckningsgrad
              i hela landet och det handlar om radionätets tillgänglighet och
              stabilitet. Det handlar också om energieffektivitet.
            </seg>
            <seg xml:id="i-da20394b406a70a0-0">
              Mot bakgrund av att frågan om digital marksänd radio rymmer många
              tekniska avväganden tycker vi att frågan inte går att ta ställning
              till innan alla tekniska omständigheter är ordentligt klarlagda.
              Därför är det bra att vi försöker utreda detta. Vi tycker att
              en utredning också behöver ta med sig frågan om hur det ser ut
              hos konsumenterna med en motiverad övergång till marksänd digitalradio.
              Vi tycker att det ska utredas noga hur den här processen ska ske.
            </seg>
            <seg xml:id="i-0fa77f3e4eca2b03-0">
              När planen är färdigställd tycker vi att den ska framläggas för
              riksdagen för ny behandling. Det är detta som står i vår reservation
              eftersom det är otroligt många frågor runt detta.
            </seg>
            <seg xml:id="i-d7228a696e644c21-0">
              Vi hörde tidigare om sårbarhet och säkerhet och om hur viktigt
              det är att vi inte lägger alla ägg i samma korg. Vi har många
              katastrofer runt om i världen som visar hur viktigt det är kunna
              kommunicera.
            </seg>
            <seg xml:id="i-6cbea584559fb75b-0">
              En annan reservation handlar om tillgängliggörande av arkiven.
              Där har vi en reservation då vi tycker att det är viktigt att
              man på något sätt gör det möjligt att fortsätta göra sina arkiv
              tillgängliga för allmänheten. Vi tycker att man behöver överväga
              om programföretagens utökade medeltilldelning bör förlängas. Det
              skulle vara bra om det var möjligt.
            </seg>
            <seg xml:id="i-28486ef1b612055d-0">
              Sedan har vi från Miljöpartiet valt att ställa oss bakom reservation
              25 som handlar om Granskningsnämndens uppdrag. Vi har också ställt
              oss bakom reservation 27, Uppdrag till Myndigheten för radio och
              tv, punkt 21.
            </seg>
            <seg xml:id="i-d40799b0787b9b08-0">
              Avslutningsvis vill jag säga att vår värld är i ständig förändring
              och att mycket snurrar på i ett snabbt tempo medan annat verkar
              stå precis stilla över tid. Vårt sätt att ta del av nyheter, information
              och upplevelser är i ständig rörelse.
            </seg>
            <seg xml:id="i-33309cd6b7126409-0">
              Om vi tidigare kunde identifiera att man hade telefonen för att
              ringa varandra så vet vi i dag att telefonen inte längre finns
              framför allt för att ringa varandra. Det är en produkt full med
              teknik i form av dator, musikanläggning, kamera, en apparat som
              mäter longitud, latitud och altitud, en kalender och en adressbok.
              Vi kommunicerar med människor över hela världen. Sällan är vi
              människor ensamma, utan denna kontakt.
            </seg>
            <seg xml:id="i-9aa0cab2c96f6dc1-0">
              Statens medieråd har skrivit en rapport om barns och ungas medievanor
              och attityder till medieanvändning. Det är uppenbart att internetanvändningen
              ökar i samtliga åldersgrupper. Den största användningen är internet
              i mobilen.
            </seg>
            <seg xml:id="i-4ee28d6b5ad68555-0">
              Den medieform som barn och unga tidigare ägnade sig åt varje
              dag var att se på filmer eller tv-program. I dag är det från 13
              års ålder mer populärt att ägna sig åt internet. Tv-tittandet
              har inte sjunkit markant sedan 2010, men däremot har internet
              ökat.
            </seg>
          </u>
          <note type="speaker" xml:id="i-5c72994794261874-0">
            Anf. 125 ULF NILSSON (FP):
          </note>
          <u who="ulf_nilsson_b2871f" xml:id="i-e49b6a34d80989ba-0">
            <seg xml:id="i-014e0fa6fbdfa8ad-0">
              Fru talman! Det är inte riktigt samma sak i dag med tv och radio
              som det var förr, fram till 80-talet, när alla hade sett Lennart
              Hyland på lördagskvällen och alla hade sett samma västernfilm
              på torsdagskvällen, samma Aktuellt -sändning och samma barnprogram.
              Det var länge sedan, och allt fler kan dessutom inte bara se vad
              de vill utan också se när de vill, med den tekniska utrustning
              som de vill använda.
            </seg>
            <seg xml:id="i-fc2bf926e7adf078-0">
              Trots de samhällsförändringarna har de tre public service-bolagen
              en särställning i Sverige. Sveriges Television, Sveriges Radio
              och Utbildningsradion har väldigt många som följer deras sändningar
              och dessutom – vilket också är målet – många, ja i stort sett
              alla, som kan följa deras sändningar.
            </seg>
            <seg xml:id="i-ae4bf100e4e5927b-0">
              När tv och radio växte fram i Europa fanns det från början inte
              förutsättningar för konkurrens, många privat bolag och så vidare,
              utan då utvecklades begreppet radio och tv i allmänhetens tjänst,
              som man kan säga är ett särdrag för europeisk massmediekultur.
              Det är det vi kallar public service. Ibland var public service
              ägt av staten och ibland, som i Sverige, ägt av en oberoende ägare,
              till exempel en stiftelse men med ett statligt sändningstillstånd
              kopplat till villkoren.
            </seg>
            <seg xml:id="i-3d1cd3b387ef3372-0">
              Det är naturligtvis inget som säger att public service ska ha
              monopol, som det var tidigare i Sverige. Det avvecklades också
              successivt i Europa. Sverige och Albanien var de länder i Europa
              som sist avskaffade monopol för tv och radio. Nu när monopolet
              är brutet blir naturligtvis frågan om tv och radio i allmänhetens
              tjänst har någon roll att spela i dag eller om det är gammalmodigt
              med det vi kallar public service. Det tydliga svaret från min
              och Folkpartiets sida är att public service verkligen behövs i
              dag – för demokratin, mångfalden och kulturen.
            </seg>
            <seg xml:id="i-5e1cbb1ec15b709c-0">
              Själv är jag övertygad om att en allmänt finansierad public service
              med ett brett uppdrag har en viktig roll att spela. Det är som
              sagt viktigt för demokratin med en oberoende tv och radio som
              har ett brett utbud med kvalitet och kan granska makten. Yttrandefriheten
              och tryckfriheten är fundament i det demokratiska samhället. Fri
              debatt är beroende av fria medier.
            </seg>
            <seg xml:id="i-a9e9637f33336d11-0">
              Det är också viktigt för både yttrandefriheten och mångfalden
              att det kan produceras program som inte är kommersiellt lönsamma.
              Produktionen av film, teater, böcker och nyheter följer ju inte
              riktigt samma principer som annan varuproduktion. Om bara det
              kommersiellt lönsamma producerades skulle i verkligheten mångfalden
              och yttrandefriheten hotas. Det ligger också ett värde, fast inte
              generellt, i att det finns några programutbud i landet som inte
              innehåller reklam.
            </seg>
            <seg xml:id="i-a2a7420479b95b88-0">
              Monopol ska vi inte ha – monopol är i princip alltid skadligt
              för kvaliteten. Naturligtvis måste vi arbeta för att samtidigt
              som vi har bra public service ska privata, kommersiella medier
              ha goda möjligheter att konkurrera och växa.
            </seg>
            <seg xml:id="i-7ca9154ff3123c02-0">
              Grundidén med radio och tv i allmänhetens tjänst är att programmen
              ska vara oberoende av politiskt inflytande. Därför har vi i Sverige
              ett system med en oberoende stiftelse och framför allt att finansieringen
              sker genom avgifter som ligger utanför skattesystemet. Alla ska
              kunna ta del av sändningarna, och både lite bredare, lätta program
              och lite smalare, svåra ska produceras.
            </seg>
            <seg xml:id="i-a8ed38da5b310298-0">
              Inom EU, som vi tillhör, finns det inte några gemensamma, detaljstyrande
              direktiv om public service, och det är bra. Men det finns en gemensam
              grundinställning bland de europeiska länderna. I en EU-resolution
              slås det fast att en utgångspunkt är att allmänheten utan diskriminering
              och på lika villkor ska ha tillgång till ett brett utbud i public
              service. Det är en bra utgångspunkt, menar jag, att alla ska kunna
              ta del av just ett brett utbud: nyheter, samhällsinformation,
              kultur och idrott men också underhållning av hög kvalitet med
              mera. Vi måste helt enkelt värna konkurrensen och kvaliteten på
              en mediemarknad som ska ha plats för det lättsamma men också för
              det allvarliga och det granskande.
            </seg>
            <seg xml:id="i-a14056b310d41ffa-0">
              I dag beslutar vi om villkoren för public services sändningstillstånd
              de kommande sex åren. Det är det regeringens proposition som helhet
              handlar om. Regeringen föreslår en del förtydliganden, en del
              nya villkor och en del gamla villkor som förtydligas eller stärks.
            </seg>
            <seg xml:id="i-d5739c84a602c0fb-0">
              Propositionens titel, Bildning och tillgänglighet , säger mycket
              om public services uppdrag, tycker jag. En röd tråd i de nya villkoren
              är just utbildning, kunskap och kultur.
            </seg>
            <seg xml:id="i-d865cb9eee44fa05-0">
              Bildning ska naturligtvis vara ett nyckelbegrepp för alla bolagen:
              Sveriges Radio, Sveriges Television och Sveriges Utbildningsradio.
              Dessutom får Utbildningsradion, som vi har hört, ett tydligt förstärkt
              uppdrag och högre anslag. Utbildningsradion ska fortsätta göra
              program för förskolan, grundskolan och gymnasiet och får mer resurser
              till det men ska också vända sig till folkhögskolor, studieförbund
              och högskolor.
            </seg>
            <seg xml:id="i-4095ab601b0af98e-0">
              Det andra nyckelbegreppet, tillgänglighet, innebär att fler människor
              ska kunna ta del av sändningar i radio och tv. Det handlar om
              fler program på minoritetsspråk och fler sändningar som människor
              med funktionsnedsättning kan följa. Tv och radio får här ett tydligt
              uppdrag för sitt sändningstillstånd, nämligen att årligen öka
              andelen sändningar med teckenspråk, syntolkning, uppläst text
              och minoritetsspråk.
            </seg>
            <seg xml:id="i-14dc2c35a93e1f55-0">
              Det är i det här sammanhanget som punkt 1 – där den samlade oppositionen
              fick majoritet för en formulering om att man ska få räkna in vad
              som sänds på webben – kommer in. Det är helt olika regler för
              vad staten får granska på webben. Dessutom är det lite oklart
              vilka möjligheter att följa det här utbudet som olika människor
              kommer att ha.
            </seg>
            <seg xml:id="i-a23a4aeecf5aa401-0">
              Framför allt är vi i Alliansen överens om att det är viktigt
              att public service har sändningar på webben. Det är positivt att
              en stor del av utbudet görs tillgängligt på webben. Men vi tycker
              ändå att det här förslaget för tidigt öppnar för att ersätta marksändningar
              med internetsändningar för till exempel minoritetsspråk eller
              funktionsnedsatta. Jag inbillar mig inte alls att public service-bolagen
              har den avsikten. Men det är ändå olyckligt att den här formuleringen
              kan öppna för det.
            </seg>
            <seg xml:id="i-1f72425d35853fe4-0">
              Dessutom säger regeringen i propositionen att de regler som finns
              i dag inte är helt ändamålsenliga utan vill följa det hela och
              återkomma med en översyn.
            </seg>
            <seg xml:id="i-c2228321ba63d21e-0">
              Jag välkomnar att en långsiktig ekonomisk ram sätts upp som utgår
              från en årlig uppräkning till public service med 2 procent per
              år. I propositionen ritas det också upp en plan för övergången
              till digitalradio, i samarbete med branschen och Myndigheten för
              radio och tv. Det är bra med tanke på den snabba teknikutvecklingen,
              men det är samtidigt bra att branschen har ett mycket stort inflytande
              över i vilken takt man vill gå och hur man vill genomföra detta.
            </seg>
            <seg xml:id="i-56f6c84ca325a52e-0">
              Propositionen förtydligar också, vilket är viktigt, att hela
              landet ska speglas. Det innebär bland annat det gamla kravet att
              55 procent av produktionen ska ske utanför Helsingfors men också
              att sändningarnas innehåll ska utgå från olika intressen och perspektiv
              från hela landet.
            </seg>
            <seg xml:id="i-84f258a12881fa59-0">
              I propositionen ritas det också upp en plan för övergången till
              digitalradio – det sade jag förut.
            </seg>
            <seg xml:id="i-293ac370dbde69f4-0">
              I propositionen föreslås också att ett nytt avgiftssystem ska
              utredas inför nästa tillståndsperiod. Det är bra att detta förslag
              finns med eftersom det behövs ett nytt och enkelt avgiftssystem
              för framtiden.
            </seg>
            <seg xml:id="i-57a53ee0256034c5-0">
              I Folkpartiet har vi varit bekymrade över alla de diskussioner
              som uppstod i våras om vilka apparater man ska betala licens för
              och så vidare. Hela denna debatt riskerar att minska förtroendet
              för public service.
            </seg>
            <seg xml:id="i-268207d49912a79a-0">
              Vi menar från Folkpartiets sida – vi hade den diskussionen på
              vårt landsmöte häromdagen – att det är dags att avskaffa tv-licensen
              i dess nuvarande form. Vi vill diskutera möjligheten att ha en
              avgift som är lika för alla oavsett vad man har för apparater.
            </seg>
            <seg xml:id="i-2c8e088bd25a4585-0">
              Genom finansieringen av public service-medierna ska man även
              i fortsättningen slå vakt om bolagens oberoende. Därför är det
              för oss mycket viktigt i dessa diskussioner att vi diskuterar
              en avgift och inte en skatt. Det kommer att bli ett mycket viktigt
              arbete att under perioden utforma och diskutera ett bra avgiftssystem,
              vilket regeringen också aviserar att den tänker göra.
            </seg>
            <seg xml:id="i-3c34671dfd6ef002-0">
              Fru talman! I propositionen föreslås att bolagens redovisning
              ska bli mer tydlig så att det ska bli enklare att jämföra och
              granska bolagen. Granskningsnämndens roll förtydligas, och granskningen
              ska även omfatta kostnadseffektivitet och resursförbrukning. Reklamförbudet
              förtydligas, och så kallade produktplaceringar tillåts inte. Jag
              menar att allt detta är utmärkt och inte alls hotar oberoendet
              för public service. Det är nämligen viktigt att betona att det
              journalistiska arbetet och programinnehållet inte på något sätt
              kommer att styras hårdare. Jag menar att det nya utredningsuppdraget
              om hur public service påverkar marknaden inte innebär ett hot
              mot oberoendet. Om man menar att mångfald i medievärlden har ett
              värde, där vi både har public service och andra medier, är det
              också naturligt att undersöka hur public service påverkar marknaden.
              Det är inte ett dolt sätt, som vissa i oppositionen har antytt,
              att försöka begränsa public service. Men det är viktigt att skaffa
              sig information om hur marknaden påverkas.
            </seg>
            <seg xml:id="i-0ab336c7efe01cfe-0">
              Fru talman! Från Folkpartiets sida är vi, som sagt, som helhet
              nöjda med regeringens proposition om villkoren för Sveriges Television,
              Sveriges Radio och Utbildningsradion. Med anledning av det yrkar
              jag bifall till förslaget i betänkandet med undantag för punkt
              1 och avslag på reservationerna 2–27. Min utgångspunkt är att
              public service har en nyckelroll att spela även i framtidens medievärld.
            </seg>
          </u>
          <note type="speaker" xml:id="i-06b202d67c560178-0">
            Anf. 126 PER LODENIUS (C):
          </note>
          <u who="per_lodenius_87c57d" xml:id="i-507164433220ec5c-0">
            <seg xml:id="i-14f6d076ca641c9e-0">
              Fru talman! Bildning och tillgänglighet är rubriken på den proposition
              vi i dag debatterar och har att fatta beslut om. Undertiteln är
              radio och tv i allmänhetens tjänst 2014–2019 . Centerpartiet värnar
              ett starkt public service med en mångfald av olika programtyper.
              Högkvalitativa samhälls- och kulturprogram har för oss en självklar
              plats i utbudet, men det gäller även för sportsändningar och breda
              underhållningsprogram.
            </seg>
            <seg xml:id="i-766b194f31d55475-0">
              Om uppdraget för public service skulle snävas av och public service-bolagen
              enbart skulle tillåtas att sända smala program som andra aktörer
              på mediemarknaden inte gör, då skulle folkligheten falla bort.
              Färre skulle sannolikt ta del av utbudet, och då skulle också
              folkbildningsfunktionen minska kraftigt. Det är alltså inte minst
              viktigt ur ett demokratiperspektiv att många har möjlighet att
              ta del av utbudet och att många också tar del av utbudet. Den
              granskande journalistik som sker inom public service har en stor
              betydelse för att belysa hur samhället fungerar. Då är det viktigt
              att många hittar till public service-kanalerna.
            </seg>
            <seg xml:id="i-7d4968e967dc46a1-0">
              Många kommersiella medier tar ett stort ansvar för granskningen
              av makten och det demokratiska samtalet i stort. Den nya världen
              med digitala medier gör också att tillgången till information
              och journalistik från olika källor blir enorm. Detta är oerhört
              berikande. Samtidigt är det tyvärr på stora delar av mediemarknaden
              svårt att få lönsamhet i fördjupande journalistik. Det är ett
              problem, och villkoren för medierna i stort behöver följas noga.
              Mångfalden måste värnas. Det är i detta sammanhang då betydelsefullt
              att värna den public service-verksamhet som finns med sitt breda
              uppdrag. Den skapar en grund för den granskande journalistik som
              är av största vikt i vårt samhälle.
            </seg>
            <seg xml:id="i-caeadfd013bc5302-0">
              Yttrandefrihet och tillgång till fördjupande journalistik är
              grundläggande för en fungerande demokrati. Idén med public service
              är att vara oberoende, både politiskt och kommersiellt. Det gör
              att public service har en speciell betydelse ur demokratisynpunkt.
            </seg>
            <seg xml:id="i-e9197c482d284463-0">
              Det finns också en bred uppslutning i samhället kring idén om
              behovet av en såväl av politiken som av marknaden oberoende radio
              och tv i allmänhetens tjänst. Det innebär i sin tur att många
              skiftande intressen måste tillgodoses. Programmen behöver spegla
              hela landet och hela samhället och dessutom ha ett brett utbud
              som är tillgängligt också för personer med funktionshinder. Att
              det nu i propositionen ställs ökade krav på tillgänglighet är
              därför positivt och något som Centerpartiet har kämpat för.
            </seg>
            <seg xml:id="i-6958b02aa635e6e0-0">
              Jag ser fram mot att få följa hur public service-företagen kommer
              att fortsätta utveckla tillgängligheten, både via sina broadcastsändningar
              och via de tjänster man har på webben i dag liksom en utveckling
              av dessa tjänster på olika sätt.
            </seg>
            <seg xml:id="i-1bd3ba9d07f727a2-0">
              Jag ser det också som en framgång att Utbildningsradion får ökade
              resurser för att stärka utbildningsuppdraget. Det handlar bland
              annat om ökade anslag för att utveckla och vidga Utbildningsradions
              utbildningsutbud, och programutbudet ska nu också rikta sig till
              folkhögskolor och studieförbund.
            </seg>
            <seg xml:id="i-9f0e8a790f4d5872-0">
              Folkbildningen är en viktig del i Sveriges bildningstradition,
              vilken nu stärks med det utökade uppdraget för Utbildningsradion.
              Utbildningsradion, liksom Sveriges Television och Sveriges Radio,
              jobbar också aktivt med att finnas på fler plattformar än bara
              via de traditionella sändningskanalerna.
            </seg>
            <seg xml:id="i-7ca399f4ffd2af8f-0">
              För att public service ska vara fortsatt angeläget och tillgängligt
              för många är det också viktigt att utbudet finns i digitala medier.
              Samtidigt är det väsentligt att public service finns tillgängligt
              via marknätet.
            </seg>
            <seg xml:id="i-e8bc50bbae230cb9-0">
              Internet är ett viktigt komplement men ersätter inte de traditionella
              sändningarna via marknätet. Men även tekniken för marksändning
              utvecklas såklart. Jag tror att vi alla minns övergången till
              digital-tv för några år sedan.
            </seg>
            <seg xml:id="i-733ecc97dc58fa22-0">
              Nu är det dags för radion att göra ett teknikskifte. Försök med
              digitalradio gjordes redan på 1990-talet. Men tiden är nu mogen
              för ett seriöst och nödvändigt steg för radion att gå över till
              digitala sändningar.
            </seg>
            <seg xml:id="i-8c6285fb43514991-0">
              Det har framförts i debatten, dock inte här i kammaren, att man
              i dag kan lyssna på radio via Internet och att man därigenom inte
              behöver digitalisera marksändningarna av radion. Låt oss då slå
              fast att radio via webben är ett bra komplement men inte ersätter
              broadcasting via marknätet.
            </seg>
            <seg xml:id="i-b950455eee1760ea-0">
              Det handlar bland annat om kapaciteten inom internet som skulle
              behöva byggas ut kraftigt för att kunna täcka upp den kapacitetsökning
              som radio på webben skulle kräva. Samtidigt behövs internet till
              andra områden än just broadcasting. Men det kanske viktigaste
              argumentet är möjligheten att ta emot radiosändningarna.
            </seg>
            <seg xml:id="i-0413109db764fdc9-0">
              Om all radio, framför allt public service-radio, skulle sändas
              på nätet skulle möjligheterna drastiskt försämras. Det handlar
              inte minst om säkerhetsaspekten då radio har en viktig samhällsfunktion
              som informationsbärare vid till exempel olyckor och katastrofer.
              Jag tänker bara på vad som hände i norra delen av Sverige i samband
              med den senaste stormen. Det var många som drabbades av längre
              strömavbrott, då den batteridrivna radion för många har varit
              en viktig och kanske till och med den enda informationskällan.
              Internet har här, rent tekniskt, inte varit ett alternativ.
            </seg>
            <seg xml:id="i-45ae1282886b5ab6-0">
              Satsningen på digitalradio är dessutom bra för hela landet, då
              man bland annat får tillgång till fler radiokanaler oavsett var
              i landet man bor.
            </seg>
            <seg xml:id="i-197cb1cb6c186f1b-0">
              Jag tycker dock att det är viktigt att man även ser över vad
              som händer med närradion i samband med digitaliseringen. Marksänd
              digitalradio förutsätter att man hittar en lösning också när det
              gäller närradion. Det är en viktig fråga ute i landet. Men vi
              ska komma ihåg att digitalradion också kan öppna upp nya möjligheter
              för närradion.
            </seg>
            <seg xml:id="i-67c72c667c9ce54b-0">
              Fru talman! En finansiering som är stabil och förutsägbar över
              tiden är grunden för en oberoende radio och tv. Det finns en stor
              betalningsvilja för tv-avgiften som den ser ut i dag, men även
              kritik mot den nuvarande modellen. Det viktiga är därför att vi
              nu får en särskild utredning av hur finansieringen av public service
              ska se ut i framtiden, inte minst för att se om den modell som
              finns i dag är den bästa eller om det kanske finns en bättre modell
              inför nästa tillståndsperiod.
            </seg>
            <seg xml:id="i-823b92464646600e-0">
              Jag är nöjd med att vi har fått igenom en sådan utredning, även
              om Centerpartiet gärna sett att den kommit in tidigare i processen.
            </seg>
            <seg xml:id="i-744c6886f107f5f9-0">
              Det är, som jag ser det, inte hållbart i ett längre perspektiv
              att koppla tv-avgiften till hushållet och eventuellt innehav av
              en tv-mottagare när mottagningsapparaten kan vara tv:n i vardagsrummet
              men lika gärna datorn på jobbet eller mobiltelefonen.
            </seg>
            <seg xml:id="i-9e7ee8021f323852-0">
              Att i stället finansiera public service via skatten, som ibland
              tas upp i debatten, har också sina komplikationer. Det finns en
              risk att oberoendet för public service undermineras om anslaget
              bestäms politiskt i den ordinarie budgeten. Då kan det uppfattas
              som att politiken styr tillgången till resurser utefter vad man
              för tillfället tycker om programproduktionen. Ett alternativ kan
              i stället vara att man tar ut en public service-avgift, en medieavgift,
              av alla skattebetalare – ungefär som vi gör med till exempel begravningsavgiften.
              Inga andra övriga liknelser – men oavsett om man är medlem i Svenska
              kyrkan eller inte tas en begravningsavgift ut. Vi skulle kunna
              göra samma sak med public service-avgiften. Det här är en möjlighet
              att finansiera public service som jag gärna vill lyfta fram.
            </seg>
            <seg xml:id="i-f654dec4c55366c8-0">
              Fru talman! Centerpartiet värnar det stora utbud som Sveriges
              Television, Sveriges Radio och Utbildningsradion levererar. Bredden
              och bildningsuppdraget får inte urholkas.
            </seg>
            <seg xml:id="i-907120f9cad7aa07-0">
              Rubriken på den proposition vi i dag debatterar är också mycket
              talande: Bildning och tillgänglighet .
            </seg>
          </u>
          <note type="speaker" xml:id="i-6ecc2b8c36869f36-0">
            Anf. 127 MARGARETA LARSSON (SD):
          </note>
          <u who="margareta_larsson_210a94" xml:id="i-4bf31fb41b0ef9bc-0">
            <seg xml:id="i-ffd7a37d3857f5ff-0">
              Fru talman! Som alla vet är syftet med radio- och tv-verksamheten
              i allmänhetens tjänst att vara oberoende av kommersiella och politiska
              intressen. Det är därför poängen är att verksamheten ska finansieras
              med hjälp av radio- och tv-avgiften.
            </seg>
            <seg xml:id="i-029f05f2063eb5e1-0">
              Nu verkar det som att regeringen anser att programverksamheten
              bland annat ska bedrivas utifrån ett mångfaldsperspektiv. Vad
              mångfald betyder när sjuklövern dikterar språket vet väl de flesta.
              Sedan 1975 har det stått för en splittringspolitik. Det försvårar
              sammanhållningen i samhället. Däremot anser vi att det är självklart
              att public service ska spegla hela landets förhållanden socialt
              såväl som geografiskt samt det som fungerar bra och det som fungerar
              mindre bra som en samhällelig upplysning.
            </seg>
            <seg xml:id="i-440f51ec615a074a-0">
              Fru talman! Utifrån vad vi nu har sett att regeringen önskar
              styra över public service politiska oberoende, exempelvis mångfaldskravet,
              riskerar vi en ordning där politiska målsättningar skrivs in i
              sändningstillståndet. Det är vi oroliga för. Det medför i sin
              tur en risk för att granskningsnämnden får tolkningsföreträde
              om vad mångfald får för innebörd och därmed vad programföretagen
              ska ha för innehåll i sina sändningar. Det är den oron vi känner.
            </seg>
            <seg xml:id="i-56e64d6b3f645de3-0">
              Jag är därför mycket tveksam till att ett sådant scenario är
              i enlighet med demokratins spelregler. Jag anser också att mångfaldsperspektivet
              kan göra vissa programföretag osäkra om gränser och omfattning.
              De kanske förlorar lite av sin självständighet.
            </seg>
            <seg xml:id="i-12989c6930ac8788-0">
              Däremot anser vi att den befintliga regeln i 5 kap. 1 § i tv-lagen
              är fullständigt tillräcklig. Enligt vår mening har paragrafen
              redan nu ett innehåll som stämmer överens med demokratins grundidéer
              om alla människors lika värde. Som man påpekar i utredningen ska
              lagen vara en garant för såväl yttrandefriheten som en respektfull
              debatt. Jag tycker därför inte att man ska påtvinga programföretagen
              något ytterligare som riskerar att leda till att public service
              mister sitt oberoende.
            </seg>
            <seg xml:id="i-4286650f604cd943-0">
              När jag nu är inne på regeringens vilja att diktera innehåll
              i sändningar vill jag passa på att även ta upp villkoren i sändningstillstånden
              som rör sändningarnas språkliga innehåll. Regeringen föreslår
              att villkoren i sändningstillstånden om att programföretagen ska
              beakta språkliga och etniska minoriteters intressen ska renodlas
              till villkor om utbudet på de nationella minoritetsspråken, teckenspråken
              och andra minoritetsspråk.
            </seg>
            <seg xml:id="i-4dfda7c1852ab611-0">
              Vi anser att svenska språket är en viktig förutsättning för en
              lyckad assimilering in i det svenska samhället. Att vi kan närma
              oss tillsammans språkligt och att vi kan dela tankar och erfarenheter
              kulturer emellan är värdefullt. Det förbättrar förutsättningarna
              till ökad förståelse, gemenskap och samsyn. Ett gemensamt språk
              som vi alla behärskar bygger bort kommunikationsbrist och segregation,
              vilket vi ser mycket av i dag. Jag kan tänka mig att om jag flyttar
              till ett annat land och man där sänder många svenska program skulle
              jag av bekvämlighet lyssna på dem. Jag tror inte att jag är ensam
              på den punkten. Det försvårar också mina förutsättningar att komma
              in i det nya landets språk.
            </seg>
            <seg xml:id="i-04c026cab38baf27-0">
              Tillmäter vi däremot andra minoriteter än de fem svenska minoriteterna
              så stor uppmärksamhet riskerar vi dels att minska ambitionen att
              lära sig svenska, precis som jag nyss sade, dels att på sikt urvattna
              de fem svenska minoriteternas särställning. Sverigedemokraterna
              anser att Sverige definitivt ska uppfylla sina skyldigheter jämte
              artikel 15 i ramkonventionen om skydd för nationella minoriteter.
              Därmed inte sagt att varje minoritet därutöver ska tillerkännas
              samma rättigheter och egna villkor. Vi anser därför att det i
              fråga om språk räcker med svenska och de fem nationella minoritetsspråken
              samt teckenspråk.
            </seg>
            <seg xml:id="i-c37cfe52362656b4-0">
              Fru talman! När det vidare handlar om ambitionen att digitalisera
              radion tror jag inte att man har tänkt över frågan riktigt noga.
              Jag ska här sammanfatta vår riskanalys i frågan.
            </seg>
            <seg xml:id="i-c8c2431ebe1dda97-0">
              För det första saknas det i dagsläget en godtagbar teknisk lösning
              för närradion, som i sina remissvar uttryckt oro att en digitalisering
              skulle tvinga dem att lägga ned sina sändningar.
            </seg>
            <seg xml:id="i-814bb29bb3c0cf68-0">
              För det andra saknas i dagsläget efterfrågan i konsumentledet
              på digitala sändningar. Att utifrån det tvinga fram en ändring
              till digital radio blir inte särskilt framgångsrikt. Den nya tekniken
              skulle säkert inte heller bli särskilt billig för konsumenten
              och borde knappast driva ned priset. Vi ska komma ihåg att dagens
              efterfrågan på nya stationära FM-mottagare redan är låg.
            </seg>
            <seg xml:id="i-96789dcf9de2011f-0">
              För det tredje byggs FM-mottagare standardmässigt in i mobiltelefoner
              från många stora tillverkare, till exempel Nokia, LG, Samsung
              och Sony. Trots vad lobbyorganisationer för sändningsbolagen påstår
              är FM-tekniken och andra mobila bredbandslösningar redan standard
              eller är på väg att bli standard för bilradion.
            </seg>
            <seg xml:id="i-52b760118b235acb-0">
              För det fjärde saknar få hushåll i dag en analog radiomottagare.
              Jag anser att radion är mycket viktig vid kriser då krisinformation
              snabbt måste nå ut till ett stort antal människor. Det kan handla
              om översvämningar eller till exempel det som hände nyligen då
              många tusen hushåll drabbades av amöbor i dricksvattnet i Östersund.
              Andra exempel är stormen Gudrun.
            </seg>
            <seg xml:id="i-ea7c50eb9ab41015-0">
              Sist, men inte minst, ska vi ha i åtanke att spanska staten inte
              fick godkänt av EU-kommissionen i juli 2013 för att gå in med
              statliga subventioner som inte är allmängiltiga. En nedsläckning
              av FM-nätet för att på artificiell väg skapa efterfrågan på annan
              teknik rimmar illa med konkurrensneutralitet, konsumentnytta och
              funktionalitet. Vi motsätter oss därmed en utbyggnad av digitalradion
              och en nedsläckning av den analoga radion. Nu vet jag att man
              säger att man ska låna pengarna av Riksgälden – men vem ska betala
              lånet?
            </seg>
          </u>
          <note xml:id="i-75df24fd847a8efe-0">
            Jag yrkar bifall till reservationerna 6, 8, 10, 15, 20 och 26.
          </note>
          <note type="speaker" xml:id="i-49a8a72638ab0768-0">
            Anf. 128 LARS OHLY (V):
          </note>
          <u who="lars_ohly_9f9bb3" next="cont" xml:id="i-ff6e6a425781caa8-0">
            <seg xml:id="i-5c5433ea1a17fa89-0">
              Fru talman! Public service står starkt i Sverige. Att konstatera
              det känns bra. Det är inte så att public service inte har varit
              utsatt för hot. När Fredrik Reinfeldt utsåg sin första kulturminister,
              Cecilia Stegö Chilò, var vi nog några som var lite oroliga. Hon
              hade inte direkt gjort sig känd som en förkämpe för ett starkt
              public service i allmänhetens intresse.
            </seg>
            <seg xml:id="i-5d4ccbb436a79448-0">
              Cecilia Stegö Chilòs ministerkarriär blev relativt kort, och
              under Lena Adelsohn Liljeroth har man varit något försiktigare,
              även om vi har sett antydningar också här till att ifrågasätta
              public service oberoende eller till att inskränka public service
              möjligheter. Under galgen har väl ändå ententepartierna insett
              att public service står starkt och är svårt att attackera på bred
              front.
            </seg>
            <seg xml:id="i-76de933f0f1364f4-0">
              Det betyder inte att hoten är avvärjda för all framtid. Den regering
              som sitter nu gillar över huvud taget inte tanken på att vi äger
              saker gemensamt. De brukar dogmatiskt bekämpa alla former av annat
              ägande än det som deras rikaste väljare står för.
            </seg>
            <seg xml:id="i-fc2853d8187fd0f5-0">
              Idéerna om att begränsa public service och göra det smalare finns
              kvar. Hoten mot public service finns också kvar. Ett av hoten
              är att inte tillräckliga resurser avsätts. På den punkten är propositionen
              otydlig. Det finns ingen höjning för 2014, och risken för att
              man måste höja med mer än 2 procent är ganska överhängande om
              inte rundradiokontot ska urholkas. Det vore en förödande utveckling.
              Redan nu är de tre public service-bolagen utsatta för ganska hårdhänta
              effektiviseringar, och ibland neddragningar, för att kunna hantera
              den penningsumma de får sig tilldelad genom licensen. Det menar
              vi är olyckligt. Långsiktigt bör man ha goda möjligheter att fortsätta
              att vara en stark aktör på den svenska mediemarknaden.
            </seg>
            <seg xml:id="i-044fbbbad27b4e49-0">
              Public service omfattar ungefär 7 miljarder kronor på en marknad
              som totalt omsluter ungefär 200 miljarder. Det är alltså en mycket
              stor aktör, men det är inte den oerhört starka, dominanta aktören
              på hela marknaden, vilket en del verkar vilja göra gällande.
            </seg>
            <seg xml:id="i-33ac9811bef9706e-0">
              Dessutom finns förhandsprövningen kvar – ett idiotförslag från
              början till slut. Det handlar om att skapa en ordning som gör
              det möjligt att inskränka public service när public service kan
              komma med förslag på nya tjänster, som naturligtvis påverkar marknaden
              och som naturligtvis ska påverka marknaden. Nu har förhandsprövningen
              hittills inte lett till någon stor inskränkning, det ska medges,
              men det är en idiotisk konstruktion som snarast borde tas bort.
              Det visar att det fortfarande finns tankar om att man kanske,
              ifall man bara fick chansen, skulle vilja försvåra och inskränka
              möjligheterna för public service-företagen att göra sina egna
              bedömningar. Det är viktigt att de tre rödgröna oppositionspartierna
              är tydliga i reservation 5 med att förhandsprövningen ska avskaffas.
              Jag hoppas att valresultatet den 14 september nästa år ger förutsättningar
              för att det beslutet kan klubbas.
            </seg>
            <seg xml:id="i-4dcb4e6f87d07c69-0">
              I propositionen och i utskottets betänkande finns även ett uppdrag
              till Myndigheten för radio och tv. Uppdraget är märkligt formulerat.
              Det handlar om att Myndigheten för radio och tv ska analysera
              hur programverksamheten i allmänhetens tjänst påverkar marknaden.
              Här har vi hört företrädare för ententepartierna säga att det
              är väl inget konstigt, att det är bra att få kunskap. Ja, men
              man bör nog veta vad man ska använda kunskapen till. Man bör vara
              ärlig med att man har ett syfte med ett sådant uppdrag. Det har
              naturligtvis regeringspartierna, men det vill de inte säga. Därför
              menar jag att hela uppdraget blir märkligt, särskilt som Myndigheten
              för radio och tv nu har förlorat en stor del av sitt förtroende
              efter den skandalösa hanteringen av riksdagsbeslutet om en evenemangslista.
              Antingen har vi en myndighet som uppenbart sätter sig emot riksdagens
              beslut eller så har vi ministerstyrning av myndigheten. Jag vet
              inte vilket som är värst, men här har vi en myndighet som uppenbarligen
              inte respekterar riksdagsbesluten. Att då ge myndigheten ett nytt
              uppdrag, som i förlängningen kan leda till att man får argument
              för att ytterligare inskränka public service, är helt galet.
            </seg>
            <seg xml:id="i-3cd8e268d6f46245-0">
              Public service påverkar marknaden, ja, och ska så göra. Det är
              från början själva tanken med att bygga upp en allmänhetens radio
              och tv. Den ska påverka. Det intressanta vore väl att i stället
              utreda vilka värden public service tillför. Hur skulle ett mediesamhälle
              se ut utan public service? Vad är det vi vinner med att ha public
              service? Jag lovar att det finns enormt mycket som skulle bli
              sämre och mer likriktat utan starka public service-bolag. Ett
              sådant uppdrag, att undersöka hur public service tillför värden
              till samhället, skulle jag gärna se.
            </seg>
          </u>
          <note xml:id="i-9624aadec0ee8310-0">
            Därför vill jag yrka bifall till reservation 27. Dessutom instämmer
            jag i det tidigare yrkandet om bifall till reservation 5.
          </note>
          <u who="lars_ohly_9f9bb3" prev="cont" xml:id="i-49c5005180100068-0">
            <seg xml:id="i-7daa15b114bc9714-0">
              Fru talman! Vi har ett utskottsförslag om att programföretagen
              bör få tillgodoräkna sig sändningar på webben när granskningsnämnden
              ska kontrollera huruvida radio och tv har uppfyllt sitt uppdrag
              eller inte. Det bygger på att det finns ganska klara nackdelar
              med nuvarande ordning. En tjänst som Öppet arkiv, som bedrivs
              på internet, räknas inte som en del av kulturuppdraget eftersom
              den tillhandahålls på nätet. Enstaka repriseringar, gamla tv-favoriter,
              räknas däremot dit. Förklara logiken i det, den som kan.
            </seg>
            <seg xml:id="i-5710826ec15365c2-0">
              Hela webbkanaler med ett renodlat minoritetsspråkutbud faller
              bort från granskningsnämndens bedömning. I rimlighetens namn skulle
              public service kunna ta bort den typen av webbsändningar och ändå
              uppfylla uppdraget, vilket alltså skulle innebära försämringar
              för alla dem som är beroende av och vill höra ett utbud på minoritetsspråk.
            </seg>
            <seg xml:id="i-e302f32e713ccd88-0">
              Programbolagens webbunika satsningar för barn och äldre räknas
              inte med när det gäller uppfyllandet av uppdraget att producera
              program för barn. Samtidigt vet vi att internet är den kanal som
              når flest unga, också för public service del. Tillgänglighetstjänster
              som teckentolkning räknas inte heller när de läggs ut, trots att
              de är enkla att finna under samlade tjänster i SVT Play. Det betyder
              att incitamenten för programföretagen med nuvarande ordning är
              negativ. Det är bättre att lägga ett program på en dålig sändningstid
              i marksänd tv än att föra ut det på webben med en överlägsen tillgänglighet
              där människor själva kan bestämma när de vill se programmet.
            </seg>
            <seg xml:id="i-ef7faf7f252c14a5-0">
              Utskottets förslag är alltså mycket väl grundat, och jag vill
              yrka bifall till utskottets förslag under punkt 1. Det är nu upp
              till regeringen att återkomma med en ändring som gör att granskningsnämnden
              även räknar webbsändningarna när de ska kontrollera hur public
              service-företagen uppfyller sitt uppdrag.
            </seg>
          </u>
          <note type="speaker" xml:id="i-c6df2820e0b75deb-0">
            Anf. 129 ANDREAS CARLSON (KD):
          </note>
          <u who="unknown" xml:id="i-c057c5cbdc708707-9">
            <seg xml:id="i-cc43d8f5d023c290-0">
              Fru talman! Vi har tidigare i debatten hört, och jag tänkte upprepa
              det i min inledning, att internet är en allt viktigare informationskanal,
              om inte den absolut viktigaste, för väldigt många. I dag debatterar
              vi uppdraget för public service fram till 2020. Det är sex år
              framåt i tiden.
            </seg>
            <seg xml:id="i-871be626219d10a2-0">
              Låt mig påminna riksdagens ledamöter, fru talman, om hur verkligheten
              såg ut för sex år sedan. Då hade den första versionen av SVT Play
              funnits i ett år. Den version som vi i dag använder oss av kom
              först två år senare, 2009. För sex år sedan lanserades den första
              versionen av den smarta telefonen Iphone. Facebook hade startats
              några år tidigare men hade funnits tillgänglig för allmänheten
              i ett år. Youtube var nystartat och lanserades på svenska året
              efter. Spotify och Instagram hade ännu inte sett dagens ljus.
            </seg>
            <seg xml:id="i-8592500707a56e27-0">
              Hur vi kommer att använda webben om sex år är omöjligt att säga
              med tanke på alla de tjänster som precis hade startats eller inte
              hunnit startas för sex år sedan. Vilka tillgängliga tjänster som
              finns om sex år är alltså helt omöjligt att säga. Men att public
              service måste vara med på den banan är en självklarhet. Allt fler
              tar i dag del av public service-utbudet via internet, inte minst
              barn och unga. Internet blir även allt viktigare för personer
              med funktionsnedsättning eftersom det är lätt att göra olika anpassningar
              där.
            </seg>
            <seg xml:id="i-bb865fb2cbaf6bf5-0">
              Kristdemokraterna ser positivt på att en stor del av public service-utbudet
              finns på internet. Vi är dock inte beredda att stödja oppositionens
              förslag att public service-bolagen ska kunna tillgodoräkna sig
              program som enbart sänds via webben och inte samtidigt i marknätet.
            </seg>
            <seg xml:id="i-e89e8088c4fbdd2d-0">
              Enligt oss öppnar oppositionens förslag för att ersätta marksändningar
              med internetsändningar. Om så skulle bli fallet riskerar man att
              stänga ute vissa delar av befolkningen. Det är fortfarande genom
              marknätet som vi kan vara säkra på att nå ut till hela befolkningen
              i hela landet med ett brett programutbud. Det kan exempelvis handla
              om minoriteter, personer med funktionsnedsättning och ekonomiskt
              utsatta människor.
            </seg>
            <seg xml:id="i-ed113612885030d3-0">
              Sändningarna i marknätet bör även i fortsättningen därför utgöra
              grunden för den uppföljning som granskningsnämnden för radio och
              tv gör av hur programföretagen uppfyller sitt uppdrag i allmänhetens
              tjänst.
            </seg>
            <seg xml:id="i-da734dc0c0ee8594-0">
              Fru talman! Med tanke på den tekniska utvecklingen ställs också
              nya krav på finansieringen av public service. Alliansen presenterar
              i propositionen att det ska tillsättas en särskild utredning om
              en ny avgiftsmodell som ska kunna börja gälla 2020. Det är ingen
              hemlighet att Kristdemokraterna hellre hade sett att vi hade kunnat
              gå fram lite snabbare. Som vi ser det kräver public service att
              vi har ett modernt och effektivt sätt att finansiera verksamheten,
              samtidigt som förtroendet och legitimiteten upprätthålls för bolagens
              verksamhet och public service.
            </seg>
            <seg xml:id="i-766fb87970b69254-0">
              Kristdemokraterna kommer att vara pådrivande för att denna nya
              särskilda utredning ska komma i gång så fort som möjligt. Vi har
              föreslagit att man i stället för dagens finansieringsmodell ska
              ta ut en individuell avgift via skattsedeln. Detta skulle ha flera
              fördelar vid en jämförelse med det nuvarande systemet.
            </seg>
            <seg xml:id="i-38bfb48612c9348b-0">
              För det första skulle det innebära att Radiotjänst avvecklas,
              vilket motsvarar besparingar på ca 150 miljoner kronor. Uppskattningar
              som har gjorts pekar därtill på att man skulle kunna spara in
              totalt 1 miljard kronor – vilket är ganska mycket pengar mot bakgrund
              av att hela budgeten för public service-bolagen är 7 miljarder
              – genom att få stopp på smitningarna ifrån att betala tv-licensen
              och därmed kunna få mer pengar över till lägre individuell avgift
              och mer satsningar på public service-bolagens verksamhet.
            </seg>
            <seg xml:id="i-4e39c9433609affa-0">
              Radiotjänsts avveckling är inte enbart en fråga om effektiv finansiering.
              I takt med den snabba utvecklingen är det otidsenligt att ha statliga
              anställda tjänstemän, vilkas uppgift är att kontrollera vilken
              elektronisk utrustning som medborgarna innehar.
            </seg>
            <seg xml:id="i-9d94785148356893-0">
              För det andra skulle ett system med en avgift via skatten göra
              att de som inte är skattepliktiga inte heller är avgiftsskyldiga,
              vilket har ett stort fördelningspolitiskt mervärde. Studenter,
              till exempel, som är en av de grupper som i dag hårdast drabbas
              av licenssystemet, skulle slippa avgiften förutsatt att de inte
              har några omfattande extraknäck.
            </seg>
            <seg xml:id="i-b081000b609a9409-0">
              Den gamla tidens finansieringssystem är inte anpassat eller uttänkt
              för att appliceras på vår nuvarande situation. Det var också därför
              som Public service-utredningen förra året kom fram till att det
              rimligaste vore att skrota dagens tv-licens och den modell som
              vi har i dag.
            </seg>
            <seg xml:id="i-2b5312f8dc893d64-0">
              För att avgiften ska kunna förpassas till historien i samband
              med att den kommande sexårsperioden löper ut tycker Kristdemokraterna
              att man redan nu måste agera så att inte motsvarande situation
              utspelar sig 2020. Därför kommer vi att driva på att den särskilda
              utredningen kommer i gång snabbt för att säkerställa en modernare
              finansieringsmodell av public service.
            </seg>
            <seg xml:id="i-b5d60c6492287d56-0">
              Fru talman! Vi kristdemokrater tycker att det är oerhört viktigt
              att det finns ett fritt och starkt public service med ett brett
              uppdrag. Det är därför vi arbetar för att förändra finansieringssystemet.
              Det är viktigt med en hög legitimitet för finansieringen av public
              service. Det är också angeläget att hålla det viktiga uppdrag
              som public service har högt.
            </seg>
            <seg xml:id="i-90a635f37f55cf6b-0">
              Med den proposition som regeringen lagt fram finns det goda grunder
              för det. Därför ställer sig Kristdemokraterna bakom förslagen
              i propositionen.
            </seg>
          </u>
          <note type="speaker" xml:id="i-92411ff5f5eb107c-0">
            Anf. 130 LARS OHLY (V) replik:
          </note>
          <u who="lars_ohly_9f9bb3" xml:id="i-d0f609b79ee3a2eb-0">
            <seg xml:id="i-04d89fe0a36436aa-0">
              Fru talman! Andreas Carlson sade att han var rädd för att om
              utskottets förslag blir riksdagens beslut kommer det att kunna
              leda till att man ersätter marksänd tv eller radio med digitala
              sändningar.
            </seg>
            <seg xml:id="i-51fa3d52aae4ab70-0">
              Så här skriver utskottet i betänkande: Utskottet anser att sändningarna
              i marknätet även i fortsättningen bör utgöra grunden för den uppföljning
              som granskningsnämnden för radio tv gör av hur programföretagen
              uppfyller sitt uppdrag i allmänhetens tjänst.
            </seg>
            <seg xml:id="i-5f5635dc048b5bf5-0">
              Andreas Carlsons farhågor är något ogrundade. Den skrivningen
              är så tydlig som den kan vara.
            </seg>
            <seg xml:id="i-7d4d3571f7ace0e2-0">
              Vad Andreas Carlson däremot gör är att säga nej till en utveckling
              som framför allt skulle kunna leda till att många personer med
              funktionshinder skulle få lättare att få tillgång till utbudet.
              Det är en lösning på gång där användaren kan sänka hastigheten
              på talet. Det finns hörbarhetsapplikationer som man kan använda
              på surfplattor, datorer och mobiltelefoner. Det finns nya tekniker
              för att tillhandahålla tillgänglighetstjänster på dessa plattformar.
              Vi har syntolkscentralen som är en molntjänst som gör att det
              blir enklare att ta del av tv-program genom syntolkning. Movietalk
              är en teknisk lösning för uppläsning av textremsor på filmer.
              Det sker effektiviseringar av befintliga lösningar, till exempel
              teckenspråkstolkning på distans via webbstreaming och nya metoder
              för att effektivisera syntolkningsprocessen.
            </seg>
            <seg xml:id="i-436bf8861d86e31c-0">
              Allt detta är sådant som gör att tillgängligheten ökar om vi
              låter public service-företagen räkna webbsändingar i uppdraget.
              Det är det som Andreas Carlson går emot.
            </seg>
          </u>
          <note type="speaker" xml:id="i-e3c89643524619e7-0">
            Anf. 131 ANDREAS CARLSON (KD) replik:
          </note>
          <u who="unknown" xml:id="i-c057c5cbdc708707-10">
            <seg xml:id="i-25ae8dd02c80ebf6-0">
              Fru talman! Tack, Lars Ohly, för att jag får möjlighet att klargöra
              det som jag sade i mitt anförande. Vi i Kristdemokraterna tycker
              att den utveckling som sker med sändningar på internet blir viktigare
              för personer med funktionsnedsättningar eftersom det är lättare
              att göra anpassningar på internet.
            </seg>
            <seg xml:id="i-9e76b0e0e2f3e843-0">
              Jag sade inte att public service-bolagen inte ska göra det som
              Lars Ohly läste upp. Det jag sade var att med den förändring som
              oppositionen föreslår finns det – oavsett vad man har för ambitioner
              med sitt förslag – en risk med att mäta webbsändningar. Vi tycker
              att det är viktigt att fortsatta marksändningar ska utgöra grunden
              för att nå ut till alla människor. Det är viktigt för grupper
              som är ekonomiskt utsatta som inte har möjlighet att tillgodogöra
              sig webben att mätinstrumentet fortsatt är sändningar i marknätet.
            </seg>
            <seg xml:id="i-1dcc44f24e6cc217-0">
              Som vi också har hört i debatten finns det goda grunder för att
              se vidare på detta just för att öka tillgängligheten. Men att
              i dag säga att sändningarna ska mätas på samma sätt är vi inte
              beredda att gå med på.
            </seg>
          </u>
          <note type="speaker" xml:id="i-41065bf6c7689a7a-0">
            Anf. 132 LARS OHLY (V) replik:
          </note>
          <u who="lars_ohly_9f9bb3" xml:id="i-d0f609b79ee3a2eb-1">
            <seg xml:id="i-93d8a10862ab955f-0">
              Fru talman! Jag hör att Andreas Carlson tycker att utskottets
              majoritetstext är väldigt bra. Just det här att utskottet anser
              att sändningarna i marknätet även i fortsättningen ska utgöra
              grunden för den uppföljning som granskningsnämnden för radio och
              tv ska göra tycker Andreas Carlson är bra.
            </seg>
            <seg xml:id="i-430c752af52cb4b9-0">
              Andreas Carlson vill dock inte låta public service-företagen
              räkna sändningar på webben när granskningsnämnden ska avgöra om
              de har uppfyllt sitt uppdrag eller inte. Det leder till att incitamenten
              för public service-företagen att utveckla tillgängligheten på
              nätet blir väldigt låga.
            </seg>
            <seg xml:id="i-489989c3e1952351-0">
              Det är alltså från granskningsnämndens synpunkt bättre att public
              service-företagen använder markbundna sändningar – även om de
              markbundna sändningarna ligger på tider då ingen kan se eller
              höra programmen – än att de utvecklar webbtjänster som till exempel
              personer med funktionshinder kan ta del av precis när de vill.
            </seg>
            <seg xml:id="i-1a9aee45425807ea-0">
              Det incitamentet vill Andreas Carlson ha kvar. Det incitamentet
              leder till att public service-företagen i mindre utsträckning
              vänder sig ut mot alla de människor som ser en hjälp i att sändningar
              också finns tillgängliga på webben.
            </seg>
            <seg xml:id="i-9d2dd3d202d3e077-0">
              Därmed ställer ni er i motsatsställning till funktionshinderrörelsen.
              Därmed ställer ni er i motsatsställning till dem som faktiskt
              ser det här som en enormt fin möjlighet att göra tillgängligheten,
              som ju är rubriken för hela detta betänkande, bättre också för
              människor som har någon typ av funktionshinder. Jag tycker att
              det är sorgligt.
            </seg>
          </u>
          <note type="speaker" xml:id="i-c20b256f921e9771-0">
            Anf. 133 ANDREAS CARLSON (KD) replik:
          </note>
          <u who="unknown" xml:id="i-c057c5cbdc708707-11">
            <seg xml:id="i-cadb7c17ad99ed0c-0">
              Fru talman! Lars Ohly tycker att det här är sorgligt. Jag tycker
              att det är ganska sorgligt att man inte har större förtroende
              för public service-företagen. Man tillmäter public service-företagen
              en inställning till sitt uppdrag: Om det mäts, då är det vårt
              uppdrag.
            </seg>
            <seg xml:id="i-e054dbb51193dfc1-0">
              Vi har en proposition som har rubriken Bildning och tillgänglighet
              . Vi har ett public service-bolag som gör goda insatser för att
              vara tillgängligt för bland annat människor med funktionshinder.
            </seg>
            <seg xml:id="i-200bd4166a09ed58-0">
              Incitamentet för ett public service-bolag är, inbillar jag mig,
              inte enbart att leva upp till de krav som ställs av kontrollinstansen.
              Incitamenten för public service-bolagen med gemensam finansiering
              genom tv-licensen är att vara till hjälp, till gagn, till nytta
              och även till nöje för de olika personer som tittar eller lyssnar
              på de program och tjänster som public service-bolagen tillhandahåller.
            </seg>
            <seg xml:id="i-748b41ceaf9179db-0">
              Jag litar på att public service-bolagen gör ett gott arbete även
              på webben. Jag vet att de gör det eftersom jag själv har sett
              det.
            </seg>
            <seg xml:id="i-aa8a6857ad92d610-0">
              Jag tror inte att man genom att gå på oppositionens linje säkrar
              detta för all framtid. Det public service-bolagen jobbar med –
              det vet Lars Ohly mycket väl – är att vara relevanta och tillgängliga
              för de personer som tittar och lyssnar – för medborgarna i Sverige.
              Det är därför vi har public service; det är därför vi har radio
              och tv i allmänhetens tjänst.
            </seg>
            <seg xml:id="i-6068b7cd42c03438-0">
              Det finns, som jag sade, skäl att titta närmare på detta över
              tid, men vi är inte beredda att i dag stödja förslag som skulle
              innebära att man, som vi ser det, jämställer webbsändningar med
              sändningar i marknätet just eftersom vi vill säkra att public
              service finns tillgänglig i hela landet och för olika grupper.
            </seg>
            <seg xml:id="i-60254e611592628c-1">
              (Applåder)
            </seg>
          </u>
          <note type="speaker" xml:id="i-fe81d7c6cb13b65e-0">
            Anf. 134 Kultur- och idrottsminister LENA ADELSOHN LILJEROTH
            (M):
          </note>
          <u who="unknown" xml:id="i-c057c5cbdc708707-12">
            <seg xml:id="i-fa430edec95599e6-0">
              Fru talman! Vänner – hoppas jag! Regeringen har i propositionen
              Bildning och tillgänglighet – radio och tv i allmänhetens tjänst
              2014–2019 lagt förslag till villkor och riktlinjer som ska gälla
              för Sveriges Radio, Sveriges Television och Sveriges Utbildningsradio
              under de kommande sex åren.
            </seg>
            <seg xml:id="i-3863f56c088dde3f-0">
              Utgångspunkten för propositionen är att en mediemarknad med många
              fria och självständiga aktörer, tydliga spelregler och sund konkurrens
              ger goda förutsättningar för fri åsiktsbildning, fritt utbyte
              av idéer och reella möjligheter att granska makthavare.
            </seg>
            <seg xml:id="i-815cedd8c83fe3aa-0">
              En viktig uppgift för mediepolitiken är att skapa goda förutsättningar
              för olika aktörer att kunna etablera sig och utvecklas på mediemarknaden.
            </seg>
            <seg xml:id="i-9573977cda293054-0">
              För att det ska kunna finnas ett rikt och varierat utbud på medieområdet
              behövs också en stark och oberoende radio och tv i allmänhetens
              tjänst med ett tydligt uppdrag, nämligen att erbjuda ett brett
              programutbud som är tillgängligt för alla, som speglar mångfalden
              i hela landet och som kännetecknas av kvalitet, allsidighet och
              relevans.
            </seg>
            <seg xml:id="i-9811ec8f98d6859d-0">
              Enligt regeringens förslag ska perioden fram till 2020 ha en
              tydlig inriktning på kunskap, bildning, nyheter och kultur. Det
              innebär bland annat, som flera har påpekat här tidigare i dag,
              en rejäl ökning av resurserna till Utbildningsradion, UR, för
              att stärka utbildningsuppdraget.
            </seg>
            <seg xml:id="i-c9e13bfa5b71984c-0">
              Detta ligger också i linje med regeringens satsningar på utbildning
              och kunskap, som i sin tur är avgörande för sammanhållning, för
              människors växande och för konkurrenskraft, tillväxt och sysselsättning.
            </seg>
            <seg xml:id="i-784bc76bbd2b9645-0">
              I en tid när medielandskapet förändras kraftigt, när många fria
              och kommersiella aktörer upplever att intäkterna pressas nedåt
              i takt med att konkurrensen ökar om konsumenternas tid och pengar,
              är det centralt att regeringen kan lägga fram stabila förutsättningar
              för SR, SVT och UR så att de kan utföra sitt uppdrag.
            </seg>
            <seg xml:id="i-2f6dbd09b540a174-0">
              Enligt förslaget ska företagens resurser ökas med 2 procent per
              år och finansieringen genom radio- och tv-avgiften ligga fast
              under den kommande perioden.
            </seg>
            <seg xml:id="i-a020cb5405d51688-0">
              Men med denna gynnade ställning följer samtidigt att gränserna
              för uppdraget i allmänhetens tjänst ska vara tydliga och att verksamheten
              ska präglas av oberoende och transparens.
            </seg>
            <seg xml:id="i-619e0a56130b65cc-0">
              Därför föreslår regeringen att redovisningskraven skärps, att
              granskningsnämndens uppdrag förtydligas och att Myndigheten för
              radio och tv får i uppdrag att analysera programverksamhetens
              påverkan på marknaden.
            </seg>
            <seg xml:id="i-0e4ebaab1615b293-0">
              Villkoren skärps också när det gäller programutbud på minoritetsspråk
              och tjänster för personer med funktionsnedsättning.
            </seg>
            <seg xml:id="i-44dc79378a48102a-0">
              Fru talman! Det är roligt att höra att samtliga partier här förefaller
              uppskatta vårt förslag att på sikt gå över till digital radio.
              Ett uppdrag har gått till Nina Wormbs och kommer att presenteras
              för oss alla den 30 november nästa år.
            </seg>
            <seg xml:id="i-4a9183e6d950a091-0">
              I Sverige har vi en vidsträckt yttrandefrihet som bland annat
              bygger på etableringsfrihet för sändningar i tråd, vilket hindrar
              myndigheter att granska material som läggs ut på internet. Detta
              är en viktig demokratisk princip som bland annat innebär att granskningsnämnden
              inte granskar SR:s, SVT:s eller UR:s sändningar på nätet.
            </seg>
            <seg xml:id="i-09c56c4ea1f2ddbb-0">
              Att då göra som oppositionen nu vill, det vill säga låta nämnden
              följa upp verksamhet på internet, är därför en förändring som
              kan stå i strid med grundlagens intentioner. Det kan dessutom
              föra in public service-verksamheten på ett sluttande plan som
              innebär att allt fler program lämnar marknätet och i stället sänds
              exklusivt på webben.
            </seg>
            <seg xml:id="i-0a7e260fab7eace9-0">
              Detta riskerar, som mina alliansvänner också har påpekat, att
              ställa många människor utanför, inte minst på grund av kostsamma
              bredbandsabonnemang men också för att internetoperatörerna inte
              alls har samma krav på täckning och kapacitet som operatörerna
              i marknätet. Det ligger inte i linje med den princip som gäller
              sedan länge och som regeringen också betonar i propositionen:
              att programföretagens sändningar ska nå hela landet och spegla
              hela befolkningen.
            </seg>
            <seg xml:id="i-af32234a63cfc60e-0">
              Däremot kan vi ge bolagen möjlighet att tillgodoräkna sig verksamhet
              på nätet när det gäller just tillgänglighet. Det bör vi också
              göra – i dialog med brukarna.
            </seg>
            <seg xml:id="i-60254e611592628c-2">
              (Applåder)
            </seg>
          </u>
          <note type="speaker" xml:id="i-6ce80393dd6ee266-0">
            Anf. 135 LARS OHLY (V) replik:
          </note>
          <u who="lars_ohly_9f9bb3" xml:id="i-d0f609b79ee3a2eb-2">
            <seg xml:id="i-ff2b63e4685ac97f-0">
              Fru talman! Jag vill framför allt tacka kulturministern för att
              hon är här. Jag tycker att det är alldeles utmärkt när ministrar
              deltar i riksdagens debatter.
            </seg>
            <seg xml:id="i-a533764bf65871cc-0">
              Jag vill också säga att den proposition som kulturministern är
              ansvarig för ser annorlunda ut än hur jag skulle kunna förutspå
              att en proposition hade sett ut om Cecilia Stegö Chilò hade haft
              ansvar för den. Det är också i positiv bemärkelse ett beröm.
            </seg>
            <seg xml:id="i-ff695637de1cdb88-0">
              Däremot är argumentationen kring att public service-företagen
              inte ska få räkna de sändningar som publiceras på webben ganska
              svårbegriplig.
            </seg>
            <seg xml:id="i-be981e7454585bb4-0">
              I yttrandefrihetsgrundlagen ligger etableringsfriheten. Etableringsfriheten
              förhindrar regler som kan försvåra eller hindra trådsändningar.
              Det är liksom själva grunden. Att vi säger att granskningsnämnden
              ska positivt beakta sändningar på internet är inte att hindra
              etableringsfriheten. Det begränsar inga trådsändningar och därmed
              inte heller etableringsfriheten.
            </seg>
            <seg xml:id="i-c48079a8c3c41659-0">
              Det är till och med så att granskningsnämnden har ett betydligt
              vidare mandat än yttrandefrihetsgrundlagen i dag. Granskningsnämnden
              tittar ju brett även på public service-bolagens ekonomi och så
              vidare. Nämnden får titta på hela uppdraget och om företagen levererar
              enligt grundlagen. Det finns alltså ett mandat i grundlagen för
              granskningsnämnden att pröva enskilda ärenden enligt villkoren
              i sändningstillstånden, och granskningsnämnden har en möjlighet
              att pröva innehållet och se om det bolagen levererar är bra och
              uppfyller uppdraget.
            </seg>
            <seg xml:id="i-255c49933594e11d-0">
              Ett positivt beaktande påverkar inte och hotar inte någon av
              yttrandefrihetsgrundlagens viktiga principer. Därför finns det
              heller inga problem för regeringen att uppfylla ett riksdagsbeslut
              i enlighet med vad utskottet har föreslagit.
            </seg>
          </u>
          <note type="speaker" xml:id="i-0343f88c717286ea-0">
            Anf. 136 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-c057c5cbdc708707-13">
            <seg xml:id="i-99e1cbf27a2cf9fc-0">
              Fru talman! Jag tycker att det är roligt, även om det kanske
              känns lite märkligt, att få en massa beröm från Lars Ohly, som
              står för en helt annan politisk inriktning än vad jag gör. Jag
              vet inte riktigt hur jag ska tolka det. Jag föredrar att i det
              här läget tolka det positivt.
            </seg>
            <seg xml:id="i-44445abdd8e115ab-0">
              När det gäller just detta att ha verksamhet på webben är det
              naturligtvis en självklarhet. Mycket som sker på webben är bra,
              och det är inte så märkligt att också programbolagen finns på
              webben.
            </seg>
            <seg xml:id="i-cd8cf3e873fa4edd-0">
              Vad vi pekar på är att det här kan stå i strid med yttrandefrihetsgrundlagen.
              Vi har grundlagar av ett alldeles särskilt skäl, och det är att
              vi anser att de är viktiga och att de i sin tur bevakar mycket
              av det som vi snudd på ser som heligt.
            </seg>
            <seg xml:id="i-c5ca3a418863420b-0">
              Webben är någonting som inte alla har tillgång till. Alla har
              inte tillgång till internet, även om det där också utvecklas många
              goda möjligheter. Lars Ohly räknade upp ett antal i en tidigare
              replik. Men att man har möjligheten är inte samma sak som att
              det behöver räknas in i det uppdraget. Jag ser, även om Lars Ohly
              inte gör det, risken för att andra verksamheter och andra program
              som ska nå alla i marknätet kan flyttas över till webben. Den
              utvecklingen är jag orolig för.
            </seg>
          </u>
          <note type="speaker" xml:id="i-a7fc0d7a685a1395-0">
            Anf. 137 LARS OHLY (V) replik:
          </note>
          <u who="lars_ohly_9f9bb3" xml:id="i-d0f609b79ee3a2eb-3">
            <seg xml:id="i-658434feb1e9fa03-0">
              Fru talman! Jag märker att kulturministern har lika lite tillit
              till public service-bolagen som Andreas Carlson hade nyss, nämligen
              att ni verkar tro att om public service-bolagen får räkna sändningar
              på webben kommer marksändningar att inskränkas eller till och
              med upphöra.
            </seg>
            <seg xml:id="i-7ecb1356398acf67-0">
              Hur kan ni tro att public service-företagen skulle vara så infernaliska
              att de plötsligt struntade i det, särskilt som det utskottsbetänkande
              som vi diskuterar har en mycket tydlig skrivning om att marksändningarna
              även i fortsättningen ska utgöra grunden för granskningsnämndens
              granskning av hur företagen uppfyller uppdraget?
            </seg>
            <seg xml:id="i-18390cd8996008ea-0">
              Sedan tycker jag att det är magstarkt att prata om tillgänglighet
              för en minister som uppenbarligen var emot riksdagens beslut om
              evenemangslistan. Hon bejakar uppenbarligen också det förslag
              från Myndigheten för radio och tv som innebär att bara 80 procent
              av svenska folket behöver ha tillgång till viktiga evenemang,
              och till och med att några av dessa evenemang kan läggas i betalkanaler,
              och att man ändå har uppfyllt det beslut som riksdagen fattade
              om att en sådan evenemangslista skulle tas fram. Det är bristande
              tillgänglighet. Betal-tv-kanaler stänger ute. Att lägga stora
              evenemang i kanaler som har stor spridning ger tillgänglighet.
            </seg>
            <seg xml:id="i-03479e725eb1ccae-0">
              Dessutom har webbsändningar en tillgänglighet framför allt för
              personer med funktionshinder som kan använda sig av tjänster,
              till exempel att dra ned hastigheten i talet och därigenom förstå
              bättre och ta del av fler av de olika sändningar som public service
              står för. Det borde självklart räknas in i uppdraget, kulturministern.
            </seg>
          </u>
          <note type="speaker" xml:id="i-bccc5906aca997b9-0">
            Anf. 138 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" next="cont" xml:id="i-05abe4bb2004f315-0">
            <seg xml:id="i-76a54d79f7b40833-0">
              Fru talman! Jag är tacksam om Lars Ohly inte lägger ord i min
              mun som jag inte har sagt. Jag har aldrig sagt att jag tror att
              man skulle upphöra med att lägga program som kan vara riktade
              till minoritetsspråk eller som kan handla om mångfald på webben
              bara för att man inte får möjlighet att räkna in det i det uppdrag
              som de tre bolagen har. Det har jag aldrig sagt, så jag är tacksam
              om vi slipper den diskussionen.
            </seg>
            <seg xml:id="i-c9bfb2cec5db7985-0">
              När det gäller evenemangslista vet Lars Ohly att den här möjligheten
              har funnits, till och med under förra seklet. Men det har inte
              funnits något önskemål om att ha en evenemangslista, bland annat
              därför att idrottsrörelsen har motsatt sig en sådan. Det är riktigt
              att det finns flera länder inom Europeiska unionen som har evenemangslista,
              närmare bestämt åtta länder, tror jag. Där skiljer det sig vilket
              mål man sätter för täckningsgrad från under 70 procent – jag tror
              att det är 67 procent i Tyskland – till drygt 90 i Storbritannien.
            </seg>
            <seg xml:id="i-73586ec44e90d8fd-0">
              Nu har Myndigheten för radio och tv tagit fram ett förslag som
              ska ut på remiss. När ett sådant förslag och en eventuell lista
              i så fall har tagits fram i strid med vad idrottsrörelsen vill
              ska den också godkännas av EU-kommissionen.
            </seg>
            <seg xml:id="i-b118bdf88aec9b19-0">
              Det här känner Lars Ohly till, så det är inte fråga om att motarbeta
              på något sätt. Men jag har ett större intresse än att bara gynna
              en part.
            </seg>
          </u>
          <note xml:id="i-9e9b67a7b12b59c7-0">
            Anf. 139 GUNILLA CARLSSON i Hisings Backa (S) replik:
          </note>
          <u who="unknown" prev="cont" xml:id="i-ad7e73e6e3626245-0">
            <seg xml:id="i-17a5db0800a6907e-0">
              Fru talman! Jag ställde en fråga till kulturministern i mitt
              anförande, och den handlade om den utredning som tas upp i propositionen
              och som gäller att man vill ge Myndigheten för radio och tv ett
              uppdrag att titta på om public service har någon marknadspåverkan.
              Jag hoppades att kulturministern skulle ge mig svar på den frågan
              i sitt anförande, men det gjorde hon inte. Då passar jag på att
              ställa frågan nu.
            </seg>
            <seg xml:id="i-209c3db2869d3709-0">
              Om det nu visar sig att public service har en påverkan på marknaden,
              vilket jag tror att den har, vad tänker kulturministern i så fall
              göra med det resultat som utredningen kommer fram till? Om det
              nu visar sig att den har marknadspåverkan, vad tänker kulturministern
              i så fall använda den informationen till?
            </seg>
          </u>
          <note type="speaker" xml:id="i-6e21391f7961a2e6-0">
            Anf. 140 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" next="cont" xml:id="i-05abe4bb2004f315-1">
            <seg xml:id="i-380b75c1f7f228b8-0">
              Fru talman! Som Gunilla Carlsson vet har vi haft en kommitté
              som har sett över villkoren för de tre programbolagen de kommande
              sex åren och kommit med förslag. I god demokratisk ordning skickar
              vi ut betänkandet på remiss. Det går till så i det här landet
              – det vet Gunilla Carlsson.
            </seg>
            <seg xml:id="i-1edb152faebd26c3-0">
              Gunilla Carlsson vet också att det i vår mediemarknad finns många
              intressenter, inte minst dagstidningar som blöder, som har det
              tufft och som har mycket att konkurrera med – mycket som är fritt
              på webben.
            </seg>
            <seg xml:id="i-fa0b6d9a02907607-0">
              Jag tillhör dem som gärna vill att vi ska ha nyheter kvar också
              i dagstidningar, även om vi kanske kommer att se mer av nyheterna
              på webben och inte så mycket på papper. Tidningsutgivarna är en
              part som har påpekat att här finns en risk och ett konkurrensförhållande
              från de tre programbolagens sida gentemot tidningarna, och de
              önskar att vi ska göra en analys av vilken påverkan det här har.
            </seg>
            <seg xml:id="i-9f2f221194550b2b-0">
              Jag tycker att det är en rimlig fråga. Det är därför som vi föreslår
              att man ska ge ett uppdrag till Myndigheten för radio och tv.
              Vad de sedan kommer fram till kan jag inte svara på i dag. Men
              jag är angelägen om att det ska finnas många röster i medievärlden,
              inte bara Sveriges Radio, Sveriges Television och Utbildningsradion.
            </seg>
          </u>
          <note xml:id="i-df8e0e41ffca24af-0">
            Anf. 141 GUNILLA CARLSSON i Hisings Backa (S) replik:
          </note>
          <u who="unknown" prev="cont" xml:id="i-ad7e73e6e3626245-1">
            <seg xml:id="i-1b4b5cdebe9d5c9d-0">
              Fru talman! Tack så mycket för svaret, fast jag känner att jag
              inte fick något direkt svar. Jag tror absolut att public service
              har en marknadspåverkan. De finns ute på webben, och de levererar
              både nyheter och annat. Min fråga var egentligen: Vad tänker kulturministern
              använda informationen till? Vi vet ju att det har en marknadspåverkan.
            </seg>
            <seg xml:id="i-28960c4e1cc8359b-0">
              Jag tänkte också ta upp den andra frågan, som jag hade i mitt
              anförande. Den handlar om digitalradion. Nu har man utsett en
              branschsamordnare som ska ta fram en utredning och en plan för
              hur man ska gå vidare med digitalradion. Förhoppningsvis har vi
              en annan regering när det här ska presenteras den 30 november
              nästa år. Men om inte undrar jag: Är kulturministern intresserad?
              Och tänker hon i så fall ha en dialog och få en bred parlamentarisk
              överenskommelse vad gäller ett införande av digitalradion och
              hur den planen ska se ut?
            </seg>
            <seg xml:id="i-45b2a8e54a0c274d-0">
              Vad gäller public service-frågorna har det ju inte funnits något
              intresse från kulturministern av att ha en bred parlamentarisk
              utredning. Det har varit två stycken som inte har varit sådana
              under din tid som kulturminister. Du har heller inte velat ha
              några diskussioner mellan partiblocken vad gäller public service.
              Det tycker jag är olyckligt, för de här frågorna är väldigt viktiga.
              Jag ser gärna att vi har en gemensam syn på public service, och
              där är digitalradion just nu en viktig fråga.
            </seg>
            <seg xml:id="i-04df2a533ad51ebd-0">
              Min fråga är: Hur tänker kulturministern gå vidare i den frågan?
            </seg>
          </u>
          <note type="speaker" xml:id="i-b495ee173ded3b53-0">
            Anf. 142 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-c057c5cbdc708707-14">
            <seg xml:id="i-91f90238caf3266d-0">
              Fru talman! Jag ska se om jag kan börja med den sista frågan
              om utredningarna. Vi följer, kan man väl säga, en god tradition
              som infördes redan under den socialdemokratiska regeringens tid,
              att man allt oftare använder sig av expertutredningar. Det innebär
              inte att man behöver runda riksdagen eller parlamentarikerna.
              Ofta har man referensgrupper.
            </seg>
            <seg xml:id="i-96d5712241133c4a-0">
              Vi har just haft en presstödsutredning där samtliga politiska
              partier har varit representerade. Den resulterade i en total enighet.
              Jag vet inte om man ska se det som en framgång eller ett problem.
              Det får vi väl se när den har varit ute på remiss. Men några större
              förändringar kommer uppenbarligen inte att göras av presstödet
              även om det måhända från pressens sida kan finnas ett behov av
              det. Men det får vi se, om vi vill ha många röster här.
            </seg>
            <seg xml:id="i-624b64908ad27b5e-0">
              Sedan var det en fråga om vad jag ska göra med ett uppdrag och
              en analys som jag fortfarande inte har sett. Det är en omöjlig
              fråga att besvara. Det kan hända att det har en positiv marknadspåverkan.
              Det kan hända att det har en negativ marknadspåverkan. Men hur
              som helst är det en tydlig önskan från flera parter, bland annat
              tidningsutgivarna, att man också ska se hur deras tidningar och
              andra nyhetskanaler påverkas av det som exempelvis Sveriges Radio
              och SVT gör på webben. De har nämligen helt andra ekonomiska möjligheter
              och helt andra ekonomiska muskler. De går in i året med 7,4 miljarder
              kronor. Det är det få andra medieslag som gör.
            </seg>
          </u>
          <note type="speaker" xml:id="i-38b2d3365824184f-0">
            Anf. 143 TINA EHN (MP) replik:
          </note>
          <u who="tina_ehn_94fa72" xml:id="i-394b8d3a2d17f795-1">
            <seg xml:id="i-0ab7114a874b2f57-0">
              Fru talman! Jag vill tacka kulturministern för närvaro i kammaren
              – kulturministern får ta det som hon vill.
            </seg>
            <seg xml:id="i-438a497454bbc7ac-0">
              Vi har hört stora ord om demokrati och om det demokratiska uppdraget
              och om allt viktigt runt public service. Vi har också hört mycket
              om det här med internet och att vi inte vet hur framtiden ser
              ut. Vi vet bara att det kommer att förändras snabbt och att vi
              alla har ett behov av att koppla upp oss mot nätet. Samtidigt
              vet vi att alla inte har tillgång till internet.
            </seg>
            <seg xml:id="i-abb4a2dd1bf6c99b-0">
              Det i sig är en väldigt viktig sak för den här regeringen, tycker
              jag, som har haft ett mål om att man ska ha 100 megabit senast
              2020. Det kommer man inte att nå upp till om man inte gör de ordentliga
              satsningar som behövs. Det tänkte jag bara lägga till i den här
              diskussionen.
            </seg>
            <seg xml:id="i-3513ce7823f833af-0">
              Vi har hört flera som har uttalat sig som om vi skulle ersätta
              marksändningarna. När vi har pratat om det här med att kunna tillgodoräkna
              sig det som sker på webben har vi hört att man ska ersätta det.
              Det står klart och tydligt i texten från utskottet att det inte
              handlar om att ersätta det hela.
            </seg>
            <seg xml:id="i-244f34facbc49020-0">
              Den reservation som har kommit från Alliansen är inte lika tydlig
              som diskussionen har varit här i dag, där man på något sätt vill
              utmåla något slags hot. Jag tycker att det är väldigt missvisande
              när man har en sådan diskussion.
            </seg>
            <seg xml:id="i-358ac40d597932d5-0">
              Det vore intressant att höra vad kulturministern har för ståndpunkt.
              Jag skulle vilja nämna anslagsvillkoren. I dem är det ganska klart
              och tydligt hur de här public sevice-företagen ska jobba, och
              det utesluter att man skulle ta bort allting från marknätet.
            </seg>
          </u>
          <note type="speaker" xml:id="i-9ad0a8c2683b1277-0">
            Anf. 144 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-c057c5cbdc708707-15">
            <seg xml:id="i-f69f6f481ec70356-0">
              Fru talman! Jag vill bara säga inledningsvis att det för mig
              är självklart att delta i debatten, i synnerhet när det är en
              så pass avgörande och viktig fråga på mediesidan som public service
              är – men tack ändå!
            </seg>
            <seg xml:id="i-d194699e51f4dbed-0">
              Jag ser egentligen inte det här som något märkligt. Precis som
              Tina Ehn säger är det givet att de tre bolagen också är aktiva
              på webben. Det ska de vara. Men de uppdrag som de tre bolagen
              har är väldigt speciella. Det ska inte vara reklam. De har ett
              uppdrag att spegla hela landet. Det handlar om det som rör funktionshindrades
              möjligheter, vilket jag dock tycker, som jag sade tidigare, ska
              mätas. Men det är ett sidospår.
            </seg>
            <seg xml:id="i-ee1593b7f4aeabb7-0">
              Men det kan finnas en frestelse, för att vara ärlig, att lägga
              över program som kanske inte har så många tittare på webben och
              sedan säga att man har fullgjort sitt uppdrag trots att de kanske
              inte når de grupper som skulle ha glädje av att se de här programmen.
              De kan göra detta ändå. Men jag tycker att det är en princip,
              så länge vi inte har ett fullt utbyggt bredband i hela landet,
              att man använder marknätet, som de allra flesta betalar radio-
              och tv-avgiften för. Det handlar om att kunna nå dem som bor i
              glesbygd, som använder sig av något av de nationella minoritetsspråken
              eller som har andra intressen av att se program som inte går i
              de breda kommersiella kanalerna.
            </seg>
          </u>
          <note type="speaker" xml:id="i-7f8cb442d1b53c52-0">
            Anf. 145 TINA EHN (MP) replik:
          </note>
          <u who="tina_ehn_94fa72" xml:id="i-394b8d3a2d17f795-2">
            <seg xml:id="i-9a2638a5d20cbefa-0">
              Fru talman! Ett fullt utbyggt bredband i hela landet ska vi ha.
              Det ska dock inte blandas ihop med denna fråga, tänker jag, så
              som har gjorts i dag.
            </seg>
            <seg xml:id="i-7caa140eaeb4b825-0">
              Jag skulle vilja läsa upp vad som står i anslagsvillkoren. Det
              finns tre olika. Det finns för Sveriges Utbildningsradio, Sveriges
              Television och Sveriges Radio. Jag har med mig två av tre.
            </seg>
            <seg xml:id="i-6e0134c7c5ae2188-0">
              När det gäller Utbildningsradion står det: Utbildningsradion
              ska delta i den tekniska utvecklingen av produktions- och distributionsteknik
              för radio och tv. För att nå tittarna är det nödvändigt att kärnverksamheten
              tillgängliggörs på olika plattformar. Utbudet ska utformas på
              ett sådant sätt att så många som möjligt kan tillgodogöra sig
              programmen. Man bör iaktta försiktighet när det gäller satsningar
              på oprövad teknik eller teknik som inte alla lyssnare och tittare
              har tillgång till. Man ska särskilja vad som är att betrakta som
              kärnverksamhet och kompletterande verksamhet och upprätthålla
              en god balans i omfattningen mellan dessa.
            </seg>
            <seg xml:id="i-82bfa2b4d4c1c4a1-0">
              Så står det i stort sett också i Sveriges Televisions anslagsvillkor.
              Man ska delta i den tekniska utvecklingen av produktions- och
              distributionsteknik för tv. För att nå tittarna är det nödvändigt
              att kärnverksamheten tillgängliggörs på olika plattformar. Utbudet
              ska utformas på ett sådant sätt att så många som möjligt kan tillgodogöra
              sig tjänsterna och programmen. Sveriges Television bör iaktta
              försiktighet när det gäller satsningar på oprövad teknik eller
              teknik som inte alla tittare har tillgång till.
            </seg>
            <seg xml:id="i-f199716118449ca2-0">
              Skulle man lägga över allting bryter man mot detta.
            </seg>
          </u>
          <note type="speaker" xml:id="i-ce3eb7a4f04cd6e8-0">
            Anf. 146 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-c057c5cbdc708707-16">
            <seg xml:id="i-cac71b6d388b0868-0">
              Fru talman! Jag får säga till Tina Ehn som jag sade till Lars
              Ohly nyligen. Jag har aldrig någonsin påstått att man skulle lägga
              över allting. Jag har talat om att det finns en frestelse och
              att man ändock jagar tittare i konkurrens med de kommersiella
              kanalerna. Det råder ingen brist på underhållning i etermedierna.
            </seg>
            <seg xml:id="i-99399a44747001ad-0">
              Jag tänker inte protestera mot anslagsvillkoren. Vi har skrivit
              dem själva. Jag tycker att de är alldeles utmärkta. Men det är
              inte samma sak. Jag tycker att man också inom granskningsnämnden
              ska mäta detta och låta det ingå i det uppdrag som bolagen har.
              Det är en helt annan sak. Men självklart ska man kunna göra allt
              det som står i anslagsvillkoren, som vi själva har formulerat.
            </seg>
          </u>
          <note xml:id="i-5fc3d2a3846a9378-3">
            Överläggningen var härmed avslutad.
          </note>
          <note xml:id="i-7b5fc637dba5cbce-0">
            14 § Bordläggning
          </note>
          <note xml:id="i-a42a7011516fd63c-0">
            Följande dokument anmäldes och bordlades:
          </note>
          <note xml:id="i-bc556f03f399d22c-0">
            15 § Anmälan om interpellationer
          </note>
          <note xml:id="i-78c362f43993f509-0">
            Följande interpellationer hade framställts:
          </note>
          <note xml:id="i-bb6dbed90c95c2dc-0">
            den 19 november
          </note>
          <note xml:id="i-efb898844499034b-0">
            Raimo Pärssinen
          </note>
          <note xml:id="i-e443f27ce9122316-0">
            Lars Johansson
          </note>
          <note xml:id="i-45dd523eb6f6ec7b-0">
            Hillevi Larsson
          </note>
          <note xml:id="i-47ac7267c1199a00-0">
            Gustav Fridolin
          </note>
          <note xml:id="i-1087595d62f24fc4-0">
            den 20 november
          </note>
          <note xml:id="i-f390bc2c8737399e-0">
            Bo Bernhardsson
          </note>
          <note xml:id="i-45dd523eb6f6ec7b-1">
            Hillevi Larsson
          </note>
          <note xml:id="i-6bd5be5d72d28335-0">
            Eva Olofsson
          </note>
          <note xml:id="i-37ada5750c4fc4dd-0">
            Kent Persson
          </note>
          <note xml:id="i-48800e888eb36afa-0">
            Lars Mejern Larsson
          </note>
          <note xml:id="i-4b643308ed73daa6-0">
            Monica Green
          </note>
          <note xml:id="i-46c84637200f7585-0">
            Ann-Christin Ahlberg
          </note>
          <note xml:id="i-46c84637200f7585-1">
            Ann-Christin Ahlberg
          </note>
          <note xml:id="i-06f92b9fd9fa61c6-0">
            Isak From
          </note>
          <note xml:id="i-317962e4b366cfe9-0">
            Maria Stenberg
          </note>
          <note xml:id="i-28ec479613d2fd82-0">
            Interpellationerna redovisas i bilaga som fogats till riksdagens
            snabbprotokoll tisdagen den 26 november.
          </note>
          <note xml:id="i-d45536dac6c88b87-0">
            16 § Anmälan om frågor för skriftliga svar
          </note>
          <note xml:id="i-4a0dcf9b6aba97e9-0">
            Följande frågor för skriftliga svar hade framställts:
          </note>
          <note xml:id="i-bb6dbed90c95c2dc-1">
            den 19 november
          </note>
          <note xml:id="i-e1e94353cac97165-0">
            Maria Ferm
          </note>
          <note xml:id="i-1087595d62f24fc4-1">
            den 20 november
          </note>
          <note xml:id="i-b0825041d67762b3-0">
            Veronica Palm
          </note>
          <note xml:id="i-84c946cce5553789-0">
            Andreas Carlson
          </note>
          <note xml:id="i-ba62fd184d048de4-0">
            Teres Lindberg
          </note>
          <note xml:id="i-75a80b34b28fe016-0">
            Kent Härstedt
          </note>
          <note xml:id="i-b2cb754eb18e1562-0">
            Frågorna redovisas i bilaga som fogats till riksdagens snabbprotokoll
            tisdagen den 26 november.
          </note>
          <note xml:id="i-a6c836c6c73a41da-0">
            17 § Anmälan om skriftliga svar på frågor
          </note>
          <note xml:id="i-346b9064a0c33539-0">
            Skriftliga svar på följande frågor hade inkommit:
          </note>
          <note xml:id="i-1087595d62f24fc4-2">
            den 20 november
          </note>
          <note xml:id="i-951ca7548a162548-0">
            Agneta Luttropp
          </note>
          <note xml:id="i-a35c97f5f65d3f37-0">
            Lena Hallengren
          </note>
          <note xml:id="i-808660de5565e403-0">
            Maria Lundqvist-Brömster
          </note>
          <note xml:id="i-260e9a0a8601523d-0">
            Markus Wiechel
          </note>
          <note xml:id="i-f6ea0a547a6009e6-0">
            Jonas Eriksson
          </note>
          <note xml:id="i-7080637687c365e6-0">
            Svaren redovisas i bilaga som fogats till riksdagens snabbprotokoll
            tisdagen den 26 november.
          </note>
          <note xml:id="i-2e7ed5f7640fb338-0">
            18 § Kammaren åtskildes kl. 18.59.
          </note>
          <note xml:id="i-547574519185926e-0">
            Förhandlingarna leddes
          </note>
          <note xml:id="i-eefbe81623bda8e1-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
