<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--128</head>
          <docDate when="2013-06-18">2013-06-18</docDate>
        </div>
      </front>
      <body>
        <div>
          <note xml:id="i-8cfd1e4864cc48b9-0">
            ﻿
          </note>
          <note xml:id="i-14cdd534f086ccf0-0">
            Riksdagens protokoll
          </note>
          <note xml:id="i-bae5cb35af8852ae-0">
            2013/14:128
          </note>
          <note type="date" xml:id="i-0eb55aa478d4054e-0">
            Onsdagen den 18 juni
          </note>
          <note xml:id="i-cc70a0d0610102ce-0">
            Kl. 09:00 - 18:48
          </note>
          <note xml:id="i-264534d76a907c1c-0">
            Välkomsthälsning
          </note>
          <note xml:id="i-441114cb8cadc4ab-0">
            Anf. 1 TALMANNEN:
          </note>
          <note xml:id="i-9ac445b7fbbbc407-0">
            Innan vi inleder debatten vill jag fästa kammarens uppmärksamhet
            på att vi bland åhörarna vid dagens debatt har en delegation från
            Rumäniens parlament under ledning av talmannen i deputeradekammaren
            Valeriu Zgonea.
          </note>
          <note xml:id="i-5d9980e50f60a593-0">
            I would like to greet the delegation from the Parliament of Romania,
            under the leadership of Valeriu Zgonea, President of the Chamber
            of Deputies, a warm welcome to the Swedish Parliament.
          </note>
          <note xml:id="i-045d0b029eee6b5c-0">
            1 § Partiledardebatt
          </note>
          <note type="speaker" xml:id="i-4f1132d5772c35e7-0">
            Anf. 2 Statsminister FREDRIK REINFELDT (M):
          </note>
          <u xml:id="i-60c63026b6e2e092-0" who="unknown">
            <seg xml:id="i-849daa2eb76ca8ae-0">
              Herr talman! I den lilla belgiska staden Ypres dog nästan en
              miljon människor under första världskriget. Där samlas Europeiska
              rådet nästa vecka för att minnas och hedra dem som föll. Det var
              uppemot 20 miljoner människor som dog i första världskriget, vilket
              är en ofattbar siffra för oss som har fötts i fredens Europa.
            </seg>
            <seg xml:id="i-4810d208cf716aaf-0">
              Hundra år senare är krig och våld fortfarande verklighet i många
              delar av världen. Kriget i Syrien är inne på sitt fjärde år. Fler
              än 150 000 har dödats, och nästan tio miljoner är på flykt. Vi
              ser en av de största flyktingströmmarna till vårt land sedan andra
              världskriget.
            </seg>
            <seg xml:id="i-f1f9c9291a45433d-0">
              Så snabbt kan det gå att rasera ett samhälle. Så svårt är det
              att få stopp på en negativ våldsspiral.
            </seg>
            <seg xml:id="i-fee3c1247d8efa95-0">
              Våldets gränslöshet och våldets tendens att sprida sig från ett
              land till ett annat ser vi också i Irak, där extrema krafter med
              våld och förtryck utmanar en bräcklig statsbildning. Det är en
              svår utmaning att skapa frihet, demokrati, ekonomiskt välstånd
              och förtroende i ett samhälle.
            </seg>
            <seg xml:id="i-84585fd52d84b6d8-0">
              Ännu närmare oss ser vi Rysslands annektering av Krim. Situationen
              i Ukraina är en fara för Europa. Det är en utmaning mot den internationella
              rättsordningen. Rysslands agerande utgår från en kalla-kriget-mentalitet
              som bara har förlorare.
            </seg>
            <seg xml:id="i-f437f7987dcd9253-0">
              Homs, Kirkuk, Donetsk – alla tre ligger långt bort, men de är
              våra grannar. Det finns mänskliga broar mellan våra länder. Många
              svenskar har nära band till Syrien, Irak, Libyen, Afghanistan
              och Somalia, och många är oroliga.
            </seg>
            <seg xml:id="i-37df59a079535091-0">
              Det finns politiska krafter i Europa, också här hemma, som profiterar
              på motsättningar, som får sin näring ur ett vi-och-de-tänkande
              och som ser människors olikheter som ett hinder, inte som en möjlighet.
            </seg>
            <seg xml:id="i-6eda0ad265e14f11-0">
              Till dem vill jag säga: Det är den sortens människosyn som har
              skapat så många krig och konflikter i världen.
            </seg>
            <seg xml:id="i-29e3913af30d08c2-0">
              Vår uppgift är att tydligt stå upp för tolerans, sammanhållning
              och ömsesidig respekt.
            </seg>
            <seg xml:id="i-2c7b75bc462a5532-0">
              Herr talman! Om 88 dagar går svenska folket till vallokalerna.
              Då folkomröstar Sverige om arbetslinjen. Vi vill att över fem
              miljoner människor ska ha ett jobb år 2020.
            </seg>
            <seg xml:id="i-4a1442f2bcc287c1-0">
              Ett jobb utvecklar oss som människor. Det ger oberoende och möjlighet
              att stå på egna ben. Det skapar en känsla av tillhörighet och
              gemenskap att ha ett jobb att gå till. Man får jobbarkompisar,
              fikapauser, ny kunskap, trygghet och sommarsemester.
            </seg>
            <seg xml:id="i-9edc8cb5566ff6b0-0">
              När fler jobbar stärks sammanhållningen mellan människorna i
              vårt land. Jag vill att fler människor ska få uppleva allt det
              som det innebär att ha ett jobb.
            </seg>
            <seg xml:id="i-62fdc391bf529055-0">
              Sedan 2006 har jobben vuxit med över 250 000. Över en kvarts
              miljon fler människor har fått allt det som kommer med ett jobb
              – och det är bara början. Vi har satt upp ett ambitiöst mål för
              hur jobben ska bli fler. Det bygger på att det är fler som arbetar,
              och det kan bara nås om jobben blir ännu fler. Vi vill att över
              fem miljoner människor ska ha ett jobb år 2020, vilket är 350
              000 fler än i dag.
            </seg>
            <seg xml:id="i-0a4d5760c1f5c3b4-0">
              Mot oss står Socialdemokraternas arbetslöshetsmål och därtill
              bristen på besked från övriga vänsterpartier. Arbetslöshetsmålet
              kräver inte ett enda nytt jobb. Det är med andra ord som vanligt
              med Socialdemokraterna. När de hade makten stod var femte svensk
              i arbetsför ålder utanför arbetsmarknaden. Varje dag fick 140
              människor veta att det var dags för förtidspension.
            </seg>
            <seg xml:id="i-a33ee76db8b1d515-0">
              En regering som sätter jobben främst kan aldrig acceptera en
              sådan väg. Vi har konsekvent satt jobben främst, för alla människor
              vill och kan bidra utifrån sina egna förutsättningar. Närmare
              200 000 människor som tidigare gömdes och glömdes i åtgärder och
              program har lämnat utanförskapet. Många av dem är nu en del av
              arbetskraften och söker jobb.
            </seg>
            <seg xml:id="i-6940920cd0bab97a-0">
              De som tidigare sökte jobb har i stor utsträckning fått jobb,
              i flera fall sedan länge, med god löneutveckling. Många av dem
              är dessutom födda i ett annat land.
            </seg>
            <seg xml:id="i-b08815d5892b60d5-0">
              Herr talman! Vårt fokus på jobben har gett resultat. Vi har högst
              sysselsättningsgrad och arbetskraftsdeltagande i hela EU. Vi ligger
              i topp när det gäller hur många kvinnor som jobbar. Det är fler
              kvinnor som jobbar heltid. Nästan dubbelt så många äldre jobbar.
              Reallönerna och de disponibla inkomsterna har vuxit. Människor
              har fått mer kvar av lönen.
            </seg>
            <seg xml:id="i-7fa51f64b7224625-0">
              Vårt jobbmål kräver att vi fortsätter att hålla arbetslinjen
              tillsammans med nya åtgärder och reformer och att vi fortsätter
              att ta ansvar för ordning i ekonomin så att människor och företag
              vågar tro på framtiden och så att vi bygger skyddsvallar inför
              nästa kris.
            </seg>
            <seg xml:id="i-d87fc6b4901e5ac6-0">
              När vi säger att över fem miljoner ska jobba år 2020 står vi
              inför en ny typ av utmaning. Trösklarna till att få ett jobb är
              allt högre samtidigt som många som söker jobb står längre från
              arbetsmarknaden och möts av högre krav än kanske någonsin tidigare.
            </seg>
            <seg xml:id="i-ac6cdcf82ed4c9b6-0">
              Den skoltrötta 20-åringen som inte gick klart gymnasiet, 59-åringen
              som blev av med jobbet för flera år sedan men som inte kunnat
              komma tillbaka, kvinnan som i vuxen ålder kommit till Sverige
              från Afghanistan och försöker hitta en plats i samhället eller
              den rullstolsburna som mitt i livet tvingas möta en arbetsmarknad
              som inte är anpassad – alla är de exempel på hur utmaningen ser
              ut i vår tid.
            </seg>
            <seg xml:id="i-887d9007e0b00b3f-0">
              Men vi säger: Alla människor behövs. Alla jobb behövs.
            </seg>
            <seg xml:id="i-c0aa417eed6f4528-0">
              Detta kräver en regering som tar ansvar för att jobben ska komma
              alla till del. Vi vill att det ska gå snabbare att komma in på
              arbetsmarknaden för människor som kommit hit från andra länder.
              Fler ska kunna påbörja sfi så snart de fått uppehållstillstånd.
              Instegsjobben ska kunna kombineras med komvux. Utländska akademiker
              ska få snabbare hjälp med översättning av sina meriter och större
              chans till kompletterande utbildning.
            </seg>
            <seg xml:id="i-d5aa98473d84ccf3-0">
              Vi vill ge mer stöd till människor med funktionsnedsättning och
              bättre möjlighet till studiemotiverande kurser. Fler ska få chans
              att jobba inom Samhalls verksamhet och på så sätt få in en fot
              på arbetsmarknaden.
            </seg>
            <seg xml:id="i-0bc00555eb7e7dc5-0">
              Vi vill satsa mer på unga som vill gå sin egen väg och starta
              eget. Starta-eget-bidraget ska kunna omfatta fler. Ung Företagsamhet
              och Drivhuset ska få mer resurser.
            </seg>
            <seg xml:id="i-92c5dd33d38de82e-0">
              Vi vill fortsätta våra förändringar av den svenska skolan. Vi
              vill ha tioårig grundskola, skolstart vid sex års ålder, mindre
              klasser, mer matematik och fler behöriga lärare.
            </seg>
            <seg xml:id="i-ba57ad87f57072fc-0">
              Fram till valdagen kommer vi att presentera fler förslag för
              hur jobben ska komma fler till del. Vill man att jobben ska bli
              fler måste man ha politiken för det.
            </seg>
            <seg xml:id="i-fa915b666a6cd1c3-0">
              Herr talman! Aldrig tidigare har så många människor haft subventionerade
              anställningar som i dag. Därtill är arbetsmarknadspolitiken väl
              utbyggd. De viktiga skattefinansierade välfärdsjobben beräknar
              vi kommer att bli fler.
            </seg>
            <seg xml:id="i-94e6443f1a7a8a6c-0">
              Allt är dock beroende av en långsiktig strategi för att fler
              företag ska kunna växa. Många tänker nog på stora företag som
              Volvo, ABB och Ericsson när man talar om Sverige som exportland.
              Men jag har under våren träffat många mindre företag runt om i
              landet som har tillverkat och exporterat allt från pepparkakor,
              underställ och plastförpackningar till fröer och motorvärmare.
              Deras beskrivning är att om man vill växa måste man ut i världen.
              Ett växande företag i Sverige blir snabbt ett exportföretag. Den
              svenska marknaden är för liten.
            </seg>
            <seg xml:id="i-23347ea47de80d70-0">
              Att svenska företag växer är bra för Sverige. Då växer vår ekonomi,
              och jobben blir fler. Vi ser hur världsekonomin förändras. Om
              vi ska kunna behålla företagen här hemma måste de tycka att det
              är värt det – att starta, att växa och att stanna i Sverige.
            </seg>
            <seg xml:id="i-79bc479dab5b7276-0">
              Sverige är ett av världens mest konkurrenskraftiga länder. Vi
              behöver mer frihandel och ännu bättre företagsklimat. I detta
              läge ser vi partier på vänsterkanten som skulle förskjuta den
              politiska tyngdpunkten längre ut till vänster än någonsin tidigare.
              Arbetstiden ska förkortas, det ska bli dyrare att anställa unga,
              valfriheten ska begränsas och skatterna ska höjas för människor
              som jobbar och för företagen som anställer.
            </seg>
            <seg xml:id="i-6c21a4d1775a6465-0">
              I en tid när vi verkligen behöver människor från andra länder
              som kommer hit och jobbar vill Socialdemokraterna försvåra arbetskraftsinvandring.
              Ge svenska jobb åt svenskar först, heter det. Hur kan det vara
              bra för Sverige? Hur kan det vara bra för svenska företag och
              för jobben?
            </seg>
            <seg xml:id="i-7654d358239348c1-0">
              Partierna på vänsterkanten har en sak gemensamt: De är emot arbetslinjen.
              Deras politik är direkt skadlig för jobben och för företagen i
              Sverige – Socialdemokraterna: minus 80 000 jobb, Miljöpartiet:
              minus 70 000 jobb och Vänsterpartiet: minus 140 000 jobb.
            </seg>
            <seg xml:id="i-14cf172e9f613534-0">
              Resultatet av en vänsterpolitik är färre jobb. Det hotar ekonomin
              och resurserna till skolan, äldreomsorgen och allt som är vårt
              gemensamma.
            </seg>
            <seg xml:id="i-72442653ce278555-0">
              Herr talman! I våra fyra partier i Alliansen förbereder vi oss
              tillsammans. Vi har satt upp ett ambitiöst jobbmål. Våra förslag
              och reformer är helt inriktade på detta. Vi kommer aldrig att
              släppa tyglarna om Sveriges ekonomi. Vi lovar inte allt till alla.
              På vänsterkanten verkar man ha en annan syn på politiskt ansvarstagande.
            </seg>
            <seg xml:id="i-be978611a5eba3d8-0">
              I allt fler frågor är partierna på vänsterkanten splittrade.
              De har inga förberedelser, inga gemensamma förslag och ingen som
              helst aning om vägen framåt. Väljarna förtjänar att få veta vad
              som skulle vänta med en eventuell vänsterregering, men när kommer
              svaren?
            </seg>
            <seg xml:id="i-1859c7dea565e60f-0">
              Sverige är på rätt väg. Svensk ekonomi är starkare än på 40 år.
              Sedan 2006 har jobben blivit över en kvarts miljon fler, och det
              är ändå bara början.
            </seg>
          </u>
          <note type="speaker" xml:id="i-0f5b863edd1da986-0">
            Anf. 3 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-0">
            <seg xml:id="i-bb7ec253a4bfbf47-0">
              Herr talman! Jag tackar statsministern.
            </seg>
            <seg xml:id="i-edd54e7d34240db1-0">
              Jag håller i min hand statsministerns första regeringsförklaring
              från den 6 oktober 2006. När jag läste den fastnade jag framför
              allt på ett stycke som handlar om skolan. Nu talade statsministern
              inte särskilt mycket om skolan, men då sade han så här: Fler elever
              skall lämna skolan med kunskaper och förutsättningar för att tryggt
              kunna fungera som medborgare och i arbetslivet. Genom att sätta
              kunskap i centrum och satsa på kvalitet skall resultaten i den
              svenska skolan förbättras.
            </seg>
            <seg xml:id="i-7cdbd4ae7df9d07c-0">
              Hur har det gått under åtta år med detta löfte till svenska folket?
              Jo, under dessa år har resultaten sjunkit dramatiskt i svensk
              skola. Sverige har de snabbast fallande kunskapsresultaten i hela
              PISA-undersökningen. Sammanlagt 91 000 elever har lämnat skolan
              utan att ha behörighet att komma in på gymnasiet under dina regeringsår,
              Fredrik Reinfeldt.
            </seg>
            <seg xml:id="i-843bbc66600b65d5-0">
              PISA-studien visar också att förklaringen till kunskapsresultaten
              stavas ökad ojämlikhet. Skolresultaten skiktas och segregeras
              mycket mer än tidigare. Skolverket konstaterar att en av huvudförklaringarna
              till de fallande skolresultaten är den bristande likvärdigheten
              i skolsystemet.
            </seg>
            <seg xml:id="i-12ba8267b97f4b17-0">
              Jag lyssnade på statsministern i en radiointervju för inte så
              länge sedan. Då förnekade han att det är ett problem att segregationen
              mellan skolor ökar i Sverige. Men faktum är att andelen elever
              som går i skolor med riktigt låga resultat har fördubblats under
              din tid vid makten, Fredrik Reinfeldt.
            </seg>
            <seg xml:id="i-fb83cbaf41c7ca5a-0">
              I dag presenterar vi socialdemokrater ett nytt förslag om att
              satsa stort på de skolor som har stora problem och utmaningar.
              Under de kommande fyra åren satsas 2 miljarder kronor på att höja
              resultaten för alla elever.
            </seg>
            <seg xml:id="i-a0f6282842346ab3-0">
              Jag vill fråga statsministern: Hur tänkte du, Fredrik Reinfeldt,
              när du tog bort det nationella stödet till de skolor som har tuffast
              utmaningar och i stället prioriterade skattesänkningar?
            </seg>
          </u>
          <note type="speaker" xml:id="i-f4d11e39f841aa6a-0">
            Anf. 4 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-1" who="unknown">
            <seg xml:id="i-3fa6fbc926d35cf5-0">
              Herr talman! Jag har väntat på detta. Inför valet 2006 sade Socialdemokraterna:
              Vi överger det här med jobben. Det var likadant inför 2010, och
              nu är det dags igen. Det spelar ingen roll vad de skriver i sina
              eftervalsanalyser om att de en gång för alla ska lova att aldrig
              mer släppa jobben. Varenda gång vi närmar oss valet gör de det.
              Då är det andra frågor som gäller. Det är aldrig jobb och ekonomi
              när det verkligen blir skarpt i mötet med väljarna. Det är det
              första beskedet.
            </seg>
            <seg xml:id="i-edd6088807bc2bf5-0">
              Det andra är att det ni föreslår för att möta detta ungefär är
              vad vi föreslår, det vill säga att resurser riktas till de skolor
              som är mest utsatta. Det jag sade i intervjun var att PISA och
              de experter som har uttolkat det säger att skillnaderna mellan
              elever är mer påfallande och större än den mellan skolor.
            </seg>
            <seg xml:id="i-9e08152161460f46-0">
              Men viktigast av allt är kanske att säga att Mikael Damberg inte
              fångar den känsla som nu sprids när man går genom skolans korridorer.
              Det är inte känslan av att alla är på väg att dö och att allting
              är förskräckligt. Känslan är att man kämpar med att skapa en bättre
              skola och att man pratar mycket om alla reformer som har kommit.
            </seg>
            <seg xml:id="i-4c5e03d30b6f28ed-0">
              Vi får inte beröm hela tiden. Jag har varit ute och träffat många
              gymnasieelever som tycker att det är otroligt mycket betyg: A
              har blivit tuffare än MVG – vem är ansvarig för det? När jag säger
              att det är jag säger de: Då ska du få höra vad vi tycker. Så pratar
              man i svensk skola. De säger: Oj, vad mycket prov och tester det
              är! Föräldrar märker att nio- och tioåringar kommer hem och säger:
              Jag ska ha nationellt prov, och jag är lite nervös. Det är svensk
              skola.
            </seg>
            <seg xml:id="i-8ac6f8c1a26bd52a-0">
              Mikael Damberg har missat alltihop. Han är bara stolt över att
              framställa det så här: I det här landet dör allting, allt bara
              faller ihop och vi socialdemokrater är så himla glada över det.
            </seg>
            <seg xml:id="i-2022ac4e92cb2cbe-0">
              Men jag är inte glad över det. Jag är glad över att det finns
              lite framtidstro i svensk skola och att de reformer vi har satt
              in är på väg att göra den svenska skolan bättre. Försök lyssna
              på det någon gång, Mikael Damberg! Försök tro på någonting! Försök
              stå för något som riktar sig framåt! Det gör vi.
            </seg>
            <seg xml:id="i-453d1e645e2f9e4a-0">
              Vi begär stöd av väljarna för att fortsätta med vår inriktning:
              tidigare skolstart och mer matematikundervisning. Det är den vägen
              vi ska välja.
            </seg>
          </u>
          <note type="speaker" xml:id="i-7effa867370ecca8-0">
            Anf. 5 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-1">
            <seg xml:id="i-b649fa753c23b2a8-0">
              Herr talman! Jag börjar förstå varför Moderaterna rasar i opinionen.
              Statsministern är tondöv om han inte hör vad svenska folket säger
              om svensk skola, nämligen att det har varit fel väg att gå att
              prioritera skattesänkningar framför skolan. I år – i den budget
              som du, Fredrik Reinfeldt, lade på riksdagens bord i slutet av
              förra året – prioriterar man att satsa tjugo gånger mer på skattesänkningar
              än på insatser till skolan.
            </seg>
            <seg xml:id="i-adb245914f3adc03-0">
              Det är inte första gången, Fredrik Reinfeldt. Du prioriterade
              krogmomsen framför skolan, du prioriterade bolagsskatten framför
              skolan och du prioriterade jobbskatteavdrag 1, 2, 3 och 4 och
              sedan 5 framför skolan. Då hamnar man till slut i en situation
              där skolan inte orkar med sitt uppdrag och där lärare och rektorer
              känner att de inte får det stöd och den hjälp de behöver.
            </seg>
            <seg xml:id="i-68a3cb69770cce67-0">
              När du dessutom tog bort stödet till de skolor som har tuffast
              utmaningar hamnade du väldigt snett, herr statsminister. Resultatet
              är ingenting att vara energisk över. Resultatet är fallande skolresultat
              – vi faller snabbast i hela OECD-området. Det behövs en ny skolpolitik
              där vi vågar prioritera skolan. Tyvärr har du prioriterat skattesänkningar
              i åtta års tid, Fredrik Reinfeldt.
            </seg>
          </u>
          <note type="speaker" xml:id="i-b626b774b4bb4dbc-0">
            Anf. 6 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-2" who="unknown">
            <seg xml:id="i-edd258b76b823cea-0">
              Herr talman! Ska vi avslöja för Socialdemokraterna vad vi andra
              vet? Har ni sett deras opinionskurva? Mikael Damberg har missat
              det – vad tråkigt.
            </seg>
            <seg xml:id="i-0f016de6a60c8c54-0">
              Jag vill återigen säga att när det gäller de skattesänkningar
              vi har föreslagit är vi stolta över att folk har mer kvar av lönen.
              Vi har noterat att ni inte tänker ta bort dem – Socialdemokraterna
              accepterar 90 procent av skattesänkningarna. Har ni hört det,
              svenska väljare? Vilket hyckleri det är. De står i vartenda tal
              och låtsas som att de är emot, men om de får makt och inflytande
              tänker de inte ta bort dem. Och vi får se vad det blir när Vänsterpartiet
              och Miljöpartiet är klara – då kommer det inte att vara så roligt.
              Det är så det låter.
            </seg>
            <seg xml:id="i-c24c35755993d7a8-0">
              Vi ska göra mer av det vi redan har påbörjat. Utmaningen att
              svenska skolelever ska lära sig mer tar vi på allvar – mer matematikundervisning,
              fler lärare och fler behöriga lärare. Vi är på rätt väg.
            </seg>
            <seg xml:id="i-f86feba1c17769b0-0">
              Sedan ska vi berätta för eleverna när de skriver PISA-proven
              att det är på allvar. Det verkar möjligen inte ha nått fram. Men
              det är mycket prov, och det är en förändrad skola. Det kommer
              att leda rätt. Med en vänsterregering blir det högst oklart vad
              som sker, men det de brukar göra är att ta bort kunskapslinjen.
              Det är farligt.
            </seg>
          </u>
          <note type="speaker" xml:id="i-0b65514dfd32a583-0">
            Anf. 7 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-0">
            <seg xml:id="i-21dd47657deff6ea-0">
              Herr talman! Ojämställdheten har ett pris, statsministern, ett
              pris för de talanger som inte tas till vara i ett näringsliv där
              manligt kön fortfarande väger tyngre än kompetens, ett pris för
              de tjejer som slås ut i en skola där självkänslan reduceras till
              prestation, ett pris för de kvinnor som slits ut på en arbetsmarknad
              där kvinnor slits så mycket hårdare än män. 10 miljarder är den
              årliga samhällskostnaden direkt ur statsbudgeten för att kvinnor
              får bära välfärden på sina axlar, själva får bära det som vi behöver
              bära tillsammans.
            </seg>
            <seg xml:id="i-d83b0c4e7f7df7ec-0">
              För 30 år sedan var kvinnors sjukskrivning inte högre än mäns.
              Men sedan kom 90-talskrisen, nedskärningar i vården, omsorgen
              och skolan, slimmade organisationer, färre medarbetare och hårdare
              villkor – och i dag får vi betala priset: 10 miljarder årligen.
              Så hög är kostnaden för kvinnors högre sjukskrivning än mäns.
            </seg>
            <seg xml:id="i-499a10ac0da497e5-0">
              Under de 30 år som har gått har en del gjorts för männens arbetsmarknad.
              I flera manligt dominerade branscher har man förhandlat sig till
              bättre villkor i avtalen. I Byggnads, Pappers, Metall och Unionen
              finns det avtal om arbetstidsförkortningar. Det finns kvar arbetsmiljöutmaningar,
              men just detta har man lyckats med, och detta är bra, för när
              medarbetarna mår bra blir också lönsamheten bättre.
            </seg>
            <seg xml:id="i-4c37994073bd9d90-0">
              Men för kvinnor som sliter i äldreomsorgen finns inte den chansen.
              När kroppen tar stryk får man i stället betala själv eller be
              om deltid eller också fastnar man i sjukersättning, och när pensionen
              kommer tackas man med lägsta möjliga pension.
            </seg>
            <seg xml:id="i-89e568b2f34f24ad-0">
              Vi vill att de arbetstidsförkortningar som har kommit männen
              i industrin till del också ska bli möjliga för kvinnor i omsorgen.
              Jag har förstått att det är ett krav som har fått flera moderater
              att protestera högljutt. Därför vill jag nu ge statsministern
              möjlighet att förklara: Varför ska kvinnor i omsorgen inte få
              den möjlighet till arbetstidsförkortning som män i industrin har
              fått?
            </seg>
          </u>
          <note type="speaker" xml:id="i-9af0b3a7a44cd117-0">
            Anf. 8 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-3" who="unknown">
            <seg xml:id="i-d0654647b57b9fb8-0">
              Herr talman! Detta kommer att vara dagens tema: vänsterpartiernas
              attack på arbetslinjen, hur mycket jobb som ska försvinna, hur
              mycket kortare våra arbetsdagar ska bli, hur mycket friår och
              ledighet vi ska introducera i Sverige när de får inflytande.
            </seg>
            <seg xml:id="i-3b14517cbfdc291b-0">
              Då vill jag säga till alla svenska väljare: Nyckeln till allt
              vi vill är arbetade timmar. Det vet varenda suppleant i kommunfullmäktige
              i vartenda land som har läst en budget. Nyckeln sitter i att man
              får upp antalet arbetade timmar, för att finansiera skolan, för
              att finansiera äldreomsorgen, för att klara det stora välfärdsåtagandet.
            </seg>
            <seg xml:id="i-33489beed6d6c29c-0">
              Kom ihåg att vi lever på en kontinent som har bara 7 procent
              av världens befolkning. Bara 25 procent av världens bnp-tillväxt
              skapas här – det är snabbt på väg nedåt – men över hälften av
              världens sociala välfärdskostnader finns på vår kontinent. Ska
              den ekvationen hålla är nyckeln arbete: arbete därför att det
              är bra för människor, arbete därför att det utvecklar vårt samhälle
              och inte som Miljöpartiet säger är hotet mot mänskligheten – jag
              håller inte med. Där finns det vägval som svenska folket står
              inför.
            </seg>
            <seg xml:id="i-c856c008865dfa9e-0">
              Låt mig säga: Jag respekterar om man i avtal väljer att gå fram
              med arbetstidsförkortning. Man kan välja det – jag tror på den
              svenska modellen. Man kan välja att ta en del av löneutrymmet
              för att förkorta arbetstiden. Men jag tror inte på att tvinga
              fram detta med lagstiftning, och jag tycker inte att Miljöpartiet
              och Vänsterpartiet, som föreslår detta, är ärliga med att det
              kraftigt skulle minska bnp och skapa stora problem för Sverige.
            </seg>
            <seg xml:id="i-5d688e3af0410031-0">
              Jag delar uppfattningen att omsorgstrycket är ett tecken på att
              Sverige fortfarande är ojämställt – det ligger tyngre på kvinnor
              än på män. Men jag delar inte beskrivningen av att det stora problemet
              och utmaningen i svensk skola bara skulle handla om unga tjejer,
              för det tycker jag är en felaktig beskrivning. Vi ser snarare
              en utveckling där många tjejer har väldigt bra skolresultat medan
              vi har problem med många av pojkarna, de unga, arga männen, som
              kommer ut ur en skola där de inte riktigt finner sig till rätta
              och inte verkar klara de bästa skolresultaten. Det är också en
              samhällsutmaning.
            </seg>
            <seg xml:id="i-d8132c04813c3e2a-0">
              Jag tror på att se hela samhället – inte bara halva.
            </seg>
          </u>
          <note type="speaker" xml:id="i-f451fd04403e535c-0">
            Anf. 9 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-1">
            <seg xml:id="i-4e81b8584d7a3100-0">
              Herr talman! Den riktigt stora utmaningen i svensk skola är att
              vi har haft en regering som har lagt på lärarna nya pappersuppgifter,
              samtidigt som man har skurit bort medarbetare från skolan. Nio
              av tio lärare vittnar om att de har fått ägna mer tid åt att fylla
              i papper, och samtidigt har nästan 10 000 medarbetare skurits
              bort från svensk skola.
            </seg>
            <seg xml:id="i-039c975977f10970-0">
              Man behöver inte ha högsta resultat i PISA-provet för att inse
              att om färre medarbetare ska ägna mer tid åt att fylla i papper
              blir det mindre tid över för eleverna, mindre tid över för den
              bråkiga killen som har svårt att koncentrera sig, mindre tid över
              för den oroliga tjejen som behöver någon som ser just henne bortom
              prestation, prov och betyg. Det är resultatet av Alliansens skolpolitik.
            </seg>
            <seg xml:id="i-037c3eed4a3e8d50-0">
              Herr talman! Statsministern måste ha missat hur det faktiskt
              ser ut i svensk äldreomsorg i dag, att många kvinnor tvingas lämna
              arbetsmarknaden eller gå ned till deltid redan vid 50–55 års ålder.
              Var är arbetslinjen i det? Var är arbetslinjen i att slita ut
              människor långt före pensionen? Det är den stora samhällskostnaden
              i dag – inte Miljöpartiets förslag.
            </seg>
          </u>
          <note type="speaker" xml:id="i-0b92a40c6b1c250b-0">
            Anf. 10 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-4" who="unknown">
            <seg xml:id="i-32ab34120d960a6f-0">
              Herr talman! Vi har skjutit till resurser till svensk skola.
              Jag delar inte Gustav Fridolins beskrivning, men jag har svårt
              att förstå hur lösningen på det problem som du beskriver är att
              vi låter lärarna lämna strax efter lunch, med din arbetstidsförkortning.
            </seg>
            <seg xml:id="i-8fdec8f097f4d2e9-0">
              Du hade en fråga till mig. Ursäkta, nu tappade jag bort den.
            </seg>
          </u>
          <note type="speaker" xml:id="i-c84f7f5a82bbbee6-0">
            (GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-b48812e45092f3ed-2">
            <seg xml:id="i-dae7683b3aecb7f0-0">
              Nu är jag mest intresserad av varför du tycker att detta är ett
              bra tillfälle att hitta på saker om andras politik.)
            </seg>
          </u>
          <note xml:id="i-73a036a9b36cbf5a-0">
            Det var inte din fråga.
          </note>
          <note type="speaker" xml:id="i-c84f7f5a82bbbee6-1">
            (GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-b48812e45092f3ed-3">
            <seg xml:id="i-1b6cc92a8b7842d3-0">
              Nej, min fråga var: Har du sett hur det ser ut i äldreomsorgen?)
            </seg>
          </u>
          <note xml:id="i-933e077f227f2193-0">
            Ja, det har jag!
          </note>
          <note type="speaker" xml:id="i-c84f7f5a82bbbee6-2">
            (GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-5188e3991cd44ef1-0" next="cont">
            <seg xml:id="i-bc787e6999fd2f67-0">
              Har du sett hur människor lämnar )
            </seg>
          </u>
          <note xml:id="i-39d9b82bdcb9f397-0">
            (TALMANNEN: Nu är det replikrunda!)
          </note>
          <u who="gustav_fridolin_58edbf" prev="cont" xml:id="i-379485cc637bc584-0">
            <seg xml:id="i-af918cec8ba0d6d3-0">
              Så här borde vi ha det oftare – det är en härlig dialog! Låt
              mig då säga när det gäller äldreomsorgen
            </seg>
          </u>
          <note type="speaker" xml:id="i-c84f7f5a82bbbee6-3">
            (GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-b48812e45092f3ed-4">
            <seg xml:id="i-26a77e6dc6030452-0">
              Eller så lyssnar man från början!)
            </seg>
            <seg xml:id="i-3417edb4d99be4fd-0">
              Jag har varit mycket i svensk äldreomsorg. Min uppfattning är
              att det absolut är viktigt att lyssna på den personal som finns
              där. Man jobbar nu ofta med utrustning som avlastar de lyft som
              fanns förr. Många kommuner börjar bli bättre på att inte dela
              på passen.
            </seg>
            <seg xml:id="i-89507c515de0c104-0">
              Det finns mycket att lyssna in. Men jag delar inte din uppfattning
              när du beskriver alla som uttröttade och utan möjlighet att arbeta.
              Det tycker jag återigen är en vanbeskrivning av ett område där
              många gör uppskattade insatser.
            </seg>
          </u>
          <note type="speaker" xml:id="i-2c313bff8b8638aa-0">
            Anf. 11 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-0">
            <seg xml:id="i-471f0b7738d43aa7-0">
              Herr talman! Jag tänkte göra statsministern glad genom att prata
              lite jobb – det var det han ville, sade han.
            </seg>
            <seg xml:id="i-c37d85087ee196bb-0">
              Det är en mycket positiv bild som målas upp i Fredrik Reinfeldts
              anförande. Han är oerhört stolt över vad regeringen har åstadkommit
              under de åtta år som han har haft makten, och han får applåder
              av församlingen för detta. Det är naturligtvis fantastiska resultat
              att ha skapat 250 000 nya jobb i Sverige. Det är oerhört många.
            </seg>
            <seg xml:id="i-b3892da970d98cac-0">
              Däremot hörde jag inte Fredrik Reinfeldt i anförandet nämna arbetslösheten
              över huvud taget. Jag tror inte att han nämnde det en enda gång.
              Men det är inte så konstigt.
            </seg>
            <seg xml:id="i-b38720ed3261a91b-0">
              Samtidigt som sysselsättningen har ökat med säkert fler än 250
              000 har arbetslösheten ökat. Vi har alltså en ökad sysselsättning
              men en arbetslöshet som ligger kvar på väldigt höga nivåer. Förklaringen
              till det är att vi ständigt fyller på arbetskraften mer än vad
              vi lyckas skapa jobb, mer än vad man lyckas öka sysselsättningen.
              Det är det jag inte riktigt får ihop.
            </seg>
            <seg xml:id="i-741df6c1143e3f50-0">
              För ett par veckor sedan lovade Fredrik Reinfeldt och regeringen:
              Till 2020 ska vi ha fem miljoner människor sysselsatta. Det innebär
              ungefär 350 000 nya jobb. Då är min fråga till Fredrik Reinfeldt:
              Med hur många människor kommer man att öka arbetskraften under
              samma tid?
            </seg>
          </u>
          <note type="speaker" xml:id="i-29a1aaa4307393b8-0">
            Anf. 12 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-5" who="unknown">
            <seg xml:id="i-ccc55afb17b11f67-0">
              Herr talman! Det finns inte bara ett ord eller en siffra som
              kan beskriva svensk arbetsmarknad, utan man måste beskriva sysselsättning,
              arbetslöshet och arbetskraft och titta på olika former av sysselsättningsdeltagande.
              Jag nämnde faktiskt flera av dessa.
            </seg>
            <seg xml:id="i-f3e5f0d01be3dea7-0">
              Vi har byggt en politik för att inte förtidspensionera stora
              delar av arbetskraften. Det har gjort att arbetskraften växer
              mycket snabbt i Sverige. Till det bidrar att vi har en av de snabbast
              växande befolkningarna i Europa, både därför att vi har ett barnafödande
              som är positivt men också därför att människor kommer från andra
              länder.
            </seg>
            <seg xml:id="i-0b8c915ca20ca426-0">
              Jag har många gånger diskuterat med Jimmie Åkesson att det inte
              är ett statiskt förhållande att man kommer hit och kanske inte
              får jobb dag ett, utan det är mer en fråga om hur snabbt man kommer
              i arbete. Det är en samhällsutmaning som vi har anledning att
              ta på allvar.
            </seg>
            <seg xml:id="i-3353160eea43fcb7-0">
              Jag delar inte uppfattningen att de som ännu saknar jobb bara
              skulle vara människor som kommer från andra länder. Det är inte
              experternas mening när de går igenom detta, utan de nämner flera
              grupper. De nämner människor över 55 år som har varit arbetslösa
              länge och som har dålig kontakt med arbetsmarknaden och oftast
              inte grundläggande utbildningar. De nämner människor som lever
              med funktionshinder av olika slag. De nämner unga som har svårt
              att komma in. De nämner också gruppen utrikes födda, framför allt
              dem som inte har lärt sig svenska språket eller kommer med kort
              eller ingen utbildningsbakgrund. Vi har ganska goda kunskaper
              om detta.
            </seg>
            <seg xml:id="i-54cc7b9cfaa18405-0">
              Mitt svar blir inte: Sätt en dörr i ansiktet på dem, skyll dem
              för allt ont! Så tycker jag att Sverigedemokraterna gör – absolut.
              Jag säger snarare: Anpassa och förändra våra system och möjliggör
              för människor att lära sig svenska språket snabbare och se till
              att de kommer i arbete!
            </seg>
            <seg xml:id="i-1bbeb1e1bf7c8303-0">
              Dessutom: Det fungerar! En stor del av den sysselsättningsutveckling
              som jag redovisade gäller utrikes födda som kommer in i arbetsmarknaden.
              Vi har haft en mycket kraftig ökning av just människor från andra
              länder som får jobb. Vi får det också i sektorer som har varit
              viktiga med vår RUT-reform och med restaurangmomsen, för att bara
              nämna två av branscherna.
            </seg>
            <seg xml:id="i-4e4596288404f53d-0">
              Så bygger vi Sverige långsiktigt starkare. Minns vad jag sade
              om arbetade timmar! Många av dessa arbetade timmar utförs av människor
              från andra länder.
            </seg>
          </u>
          <note type="speaker" xml:id="i-a0ce94cbac68d14f-0">
            Anf. 13 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-1">
            <seg xml:id="i-98247e85cc62d699-0">
              Herr talman! Det råder ingen tvekan om att många av dessa arbetade
              timmar utförs av människor från andra länder – så är det – därför
              att väldigt många människor i vårt land är just från andra länder,
              och de blir fler.
            </seg>
            <seg xml:id="i-fe247d6fd9f2102c-0">
              Även om Fredrik Reinfeldt försöker ta sig runt detta problem
              genom att inte tala om det förekommer det. Det är klart att vi
              har långtidsarbetslösa och andra som står långt från arbetsmarknaden.
              Men det är inte dessa människor som varje år fyller på arbetskraften
              med 50 000–60 000 nya människor, utan det är invandringen som
              gör det. Det råder ingen som helst tvekan om det. Hade vi inte
              haft den stora invandring som vi har hade arbetslösheten legat
              väsentligt lägre än vad den gör i dag. Det var inte så länge sedan
              vi hörde statsministern ge uttryck för exakt den uppfattningen
              genom att säga att massarbetslöshet inte existerar bland etniska
              svenskar mitt i livet. Så är det, även om det nu säkert också
              finns andra som är arbetslösa.
            </seg>
            <seg xml:id="i-024afa302e2ea7fd-0">
              Min fråga kvarstår: Har man från regeringens sida kapitulerat
              inför arbetslösheten? Och med hur många människor kommer arbetskraften
              att växa när jobben blir 350 000 fler?
            </seg>
          </u>
          <note type="speaker" xml:id="i-fc5f1ad2cb36625a-0">
            Anf. 14 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-6" who="unknown">
            <seg xml:id="i-a8e57ef11f982fe0-0">
              Herr talman! Återigen vill jag säga att det beror på hur man
              ser på människor. Är människor ett problem, tynger de, ska de
              räknas som en kostnad eller är de en tillgång och någonting att
              arbeta med att utveckla? Sverigedemokraterna har den förra synen,
              och jag har den senare. Jag tycker att man kan påverka ett samhälle.
              Man ska skapa förutsättningar för människor att komma i arbete.
            </seg>
            <seg xml:id="i-97d794e2b9821766-0">
              Vi vet naturligtvis inte hur mycket arbetskraften kommer att
              växa av det enkla skälet att vi är en återspegling av en värld
              i krig och i oro. När jag tillträdde som statsminister kom stora
              grupper från Afghanistan och Somalia. Nu kommer de största grupperna
              från Syrien. Vi ska inte bli förvånade om det nu i stället kommer
              att komma många människor från Irak. Det beror alltså på hur krig
              och sekteristiskt våld utvecklar sig över världen. Det skapar
              fruktansvärda samhällen som vi ger människor andrum och möjlighet
              att komma undan från. Hit kommer driftiga människor som väldigt
              ofta snabbt kommer i arbete, startar företag och bidrar till vår
              välfärd. Hur mycket vi underlättar för dem att komma i arbete
              är också en fråga om vår egen välfärd och vår egen framtid. Så
              ser jag på människor. Återigen, Jimmie Åkesson: Det är det som
              avgör. Är de ett problem, är de möjliga att påverka eller är de
              en kostnad och ett hinder?
            </seg>
          </u>
          <note type="speaker" xml:id="i-eac5c5a8280fdd3b-0">
            Anf. 15 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-0">
            <seg xml:id="i-4eba1c10cddd0e41-0">
              Herr talman! Statsministern! Ska Sverige vara ett land där det
              är fritt fram för arbetsgivare att säga upp fast anställda för
              att sedan ta tillbaka dem som timanställda eller deltidsanställda?
              Om det handlar den stora konflikten om Öresundståg. Men egentligen
              handlar det om hela den svenska arbetsmarknaden.
            </seg>
            <seg xml:id="i-ba010e1b13695424-0">
              Jag var nere på Malmö central och talade med några av dem som
              nu strejkar för sina fasta jobb. Jag talade med en ung kvinna
              som berättade om sin oro för att inte veta om hon kan försörja
              sig och sin familj och för att inte kunna få ett hyreskontrakt
              därför att hon inte längre har ett fast jobb. Hon blev uppsagd
              efter att ha jobbat i flera år åt samma arbetsgivare.
            </seg>
            <seg xml:id="i-8053255c97b6dbad-0">
              Det handlar inte bara om Öresundståg. På Stadium i Norrköping
              får flera hundra gå, inte för att de inte behövs utan för att
              det är enklare för arbetsgivaren att ha dem i otrygga anställningar.
              Ni har ett ansvar för detta, Fredrik Reinfeldt.
            </seg>
            <seg xml:id="i-d144a6d3a6eb47c1-0">
              Men vi vill ta ett ansvar för att lägga om politiken. Vi behöver
              en lex Veolia. Vi vill att lagen om anställningsskydd och medbestämmandelagen
              ska stärkas vid upphandlingar. Vi vill ta bort anställningsformen
              allmän visstid. Visst behöver vi visstidsanställningar ibland,
              men inte år efter år. De bör begränsas. Vi vill inte heller att
              man ska kunna sparka folk för att i stället ta in bemanningsföretag.
            </seg>
            <seg xml:id="i-f5366123e9557896-0">
              Det är detta som det handlar om på svensk arbetsmarknad i dag,
              och vi har tagit ställning. Men vad säger statsminister Fredrik
              Reinfeldt? Ska Sverige vara ett land där arbetsgivare fritt ska
              kunna sparka gamla trotjänare för att sedan ta tillbaka dem på
              nåder som deltidsanställda eller timanställda?
            </seg>
          </u>
          <note type="speaker" xml:id="i-a66c99eb02474651-0">
            Anf. 16 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-7" who="unknown">
            <seg xml:id="i-9063662d06397382-0">
              Herr talman! Vänsterledaren vet att vara domare i en svår arbetsmarknadskonflikt.
              Den ena parten har rätt, och den andra har fel.
            </seg>
            <seg xml:id="i-51a82444b268f7e0-0">
              Jag tror på den svenska modellen. Jag tror att arbetsmarknadens
              parter ska lösa detta, och de har också konfliktinstrument som
              de nu använder för att göra det.
            </seg>
            <seg xml:id="i-e90757c5cbf3d976-0">
              Om vi gör det som Jonas Sjöstedt sade har vi en annan modell.
              Då står vi här i riksdagen och berättar vem som har rätt och vem
              som har fel. Och gör de inte som vi säger lagstiftar vi. Då kommer
              vi att förbjuda det som vi inte tycker om. Då ska visstidsanställningen
              väck. Bemanningsföretagen ska bort. Här ska inte någon flexibilitet
              få finnas.
            </seg>
            <seg xml:id="i-8c52d714c7a722ae-0">
              Ljuger alltså alla företag i hela Sverige och alla arbetsgivare
              som säger att de möter en ny typ av konkurrens där de ofta ser
              kortsiktiga cykler i sin efterfrågan? Ljuger de? Hittar de på
              att de behöver flexibilitet? Har det bara kommit ondska av detta?
            </seg>
            <seg xml:id="i-9abc632160b6d8aa-0">
              Mitt besked är att vi behöver vara tydliga med att grunden för
              trygghet på svensk arbetsmarknad är tillsvidareanställning. Och,
              mina vänner, över 80 procent av dem som har jobb i Sverige har
              fast anställning. De som finns i olika former av tidsbegränsade
              anställningar ligger stabilt under 20 procent och har gjort det
              mycket länge, också under de år som Vänsterpartiet har varit med
              och påverkat politiken i Sveriges riksdag. Är det den flexibiliteten
              som nu ska väck?
            </seg>
            <seg xml:id="i-63744da1fc8f0181-0">
              Jag har dessutom noterat att vi har ett stort flöde av dem som
              har visstidsanställning över till tillsvidareanställning. Det
              har redovisats att 70 000 per kvartal på det sättet faktiskt kommer
              över i fast anställning.
            </seg>
            <seg xml:id="i-d9ce43680516df4c-0">
              Det verkar vara som vi säger, nämligen att det behövs en sänkt
              tröskel för att sedan komma vidare. Vad är det som detta återspeglar
              på svensk arbetsmarknad? Jo, det återspeglar att man vill testa
              lite och att man lite grann vill veta vilka man anställer eftersom
              det är så höga kostnader och risker förknippade med modernt företagande
              om man felrekryterar. Ljuger alla företagare som säger detta?
              Är det vad vänsterpartierna i Sveriges riksdag säger?
            </seg>
            <seg xml:id="i-00e268f339e722e9-0">
              Jag tycker att man ska respektera den svenska modellen och balansen.
              Om det finns någon som använder det på ett felaktigt sätt ska
              det rättas till. Men Jonas Sjöstedt påstod att det ska försvinna
              med lagstiftning. Det är vad som väntar.
            </seg>
          </u>
          <note type="speaker" xml:id="i-7da30925b4ce273a-0">
            Anf. 17 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-1">
            <seg xml:id="i-d71cdea870912b8e-0">
              Herr talman! Om otrygghet hade gett arbete hade Sverige haft
              full sysselsättning i dag. Men ditt problem, Fredrik Reinfeldt,
              är att vi inte har det. Vi har bara en växande otrygghet. Vem
              drabbar den? Den drabbar främst kvinnor och unga. Hur påverkas
              de? De är mycket mindre villiga att kritisera sin arbetsgivare
              när det uppstår fel och brister. De är mycket mer oroliga för
              hushållets ekonomi. De är mycket mer oroliga för att bli arbetslösa.
              När de blir fler och när man provocerar grunden i den svenska
              modellen på detta sätt har statsministern ingenting att säga.
              Det är ett ja till arbetsgivarna att inte säga något när de provocerar
              på det sättet.
            </seg>
            <seg xml:id="i-3383868e818fc3af-0">
              Ännu längre går allianspartiet Folkpartiet som inte svarar med
              en politik för trygga jobb utan med en politik för att begränsa
              strejkrätten i Sverige. Vad säger statsminister Reinfeldt om det
              förslaget? Är det Alliansens politik?
            </seg>
          </u>
          <note type="speaker" xml:id="i-5747fe5887a5e507-0">
            Anf. 18 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-8" who="unknown">
            <seg xml:id="i-60510fc95a34b168-0">
              Herr talman! Det är det uppenbart inte, eftersom vi inte har
              ändrat proportionalitetsregler eller andra regler på svensk arbetsmarknad.
            </seg>
            <seg xml:id="i-e4bd39ae2798139d-0">
              Återigen: Den här beskrivningen av att alla i Sverige upplever
              otrygghet – det finns naturligtvis exempel på detta – är det sanningen?
              Är det så att nära nog alla upplever att de är på väg att förlora
              jobbet? Är det rätt beskrivning av Sverige?
            </seg>
            <seg xml:id="i-08584473017b0363-0">
              Jag vill hävda att vi har en mycket trygg arbetsmarknad. Över
              80 procent har fast anställning. Inom många yrken som ungdomar
              väljer att utbilda sig till i gymnasieskolan har vi en mycket
              stor trygghet och knappt någon arbetslöshet alls. Om man blir
              förskollärare, lärare eller polis, finns det då en stor arbetslöshetsrisk
              i dessa yrken?
            </seg>
            <seg xml:id="i-ba670b8db424af24-0">
              Den omvandling som sker sker mycket i den konkurrensutsatta industrin
              och inom vissa sektorer. Där behöver vi omvandlingsstöd, och vi
              behöver jobba med människor för att de ska kunna komma vidare
              i arbetslivet. Ett sätt att göra det är att skapa flexibilitet
              i kombination med den trygghet som den svenska modellen erbjuder.
              Det är vårt alternativ.
            </seg>
          </u>
          <note type="speaker" xml:id="i-d5f9037f31246121-0">
            Anf. 19 MIKAEL DAMBERG (S):
          </note>
          <u who="mikael_damberg_23b905" xml:id="i-4338db02c798c970-2">
            <seg xml:id="i-1d6d192c18b5a034-0">
              Herr talman! Pensionärsskatt, riskkapitalbolag i skolan, läx-RUT,
              tvångs-LOV, utförsäkrad och fas 3 är sex ord och uttryck som den
              moderatledda regeringen har berikat det svenska språket med och
              vilkas innebörd för åtta år sedan skulle ha uppfattats som lätt
              bisarra.
            </seg>
            <seg xml:id="i-99bb6fd71bf2b850-0">
              Varför ska pensionärer betala högre skatt än löntagare? Varför
              ska staten ge skatterabatt till de föräldrar som har råd att ge
              sina barn läxhjälp? Varför ska svårt cancersjuka i Sverige bli
              av med sin sjukersättning?
            </seg>
            <seg xml:id="i-2938d89967bbdcea-0">
              Man skulle kunna raljera över Alliansens nya ordlista och göra
              sig lite rolig, men för mig och många andra är det allvar. Vi
              är många som känner att det Sverige vi har byggt upp tillsammans
              håller på att förändras – att vårt land håller på att glida isär,
              bli kallare och hårdare. Grupper ställs mot varandra: sjuka mot
              friska, män mot kvinnor, arbetslösa mot dem som har jobb och pensionärer
              mot löntagare.
            </seg>
            <seg xml:id="i-12dabce00a734749-0">
              I dag är över 400 000 människor arbetslösa i vårt land. Statsministern
              nämner inte dem i sitt anförande. I dag sjunker skolresultaten
              i Sverige snabbast av alla jämförbara länder. Statsministern talar
              inte om det i sitt anförande. Jag tror att det är därför förtroendet
              för Moderaterna och regeringen rasar. Efter åtta år blir det alltmer
              uppenbart att människor har tröttnat. Svenska folket säger: Det
              är nog nu. Det räcker. Allt i livet stavas faktiskt inte privatiseringar,
              skattesänkningar eller utförsäkringar.
            </seg>
            <seg xml:id="i-8983dbe4df90269b-0">
              Socialdemokratin har ett övergripande syfte: Vi drivs av en vilja
              att skapa ett mer jämlikt samhälle där vi alla kan lyckas tillsammans.
              Det finns dock två stora hinder för att vi ska lyckas med det.
              Det första är den höga arbetslösheten, och det andra är de låga
              skolresultaten. Jag vill säga till statsministern att de hänger
              ihop, för vi kommer aldrig att klara framtidens jobb om vi inte
              klarar utmaningarna i skolan.
            </seg>
            <seg xml:id="i-661180add555c84c-0">
              Det finns ingenting som skapar så stora klyftor i ett samhälle
              som arbetslöshet. Den bryter ned, släcker drömmar och är oerhört
              dyr för både den enskilde och samhället som helhet. Det finns
              heller ingenting så fundamentalt orättvist i ett samhälle som
              en skola där ett barns kunskap och framtid avgörs av vilken familj
              man tillhör, vilken samhällsklass man tillhör eller vilket bostadsområde
              man råkar växa upp i.
            </seg>
            <seg xml:id="i-0ca79ed51d9d6bdc-0">
              Därför finns det ingen viktigare framtidsinvestering än en skola
              som ger alla barn samma goda förutsättningar i livet. Därför finns
              det inget radikalare än att se till att varje ung kille och tjej
              får ett jobb. Alla människor borde få uppleva den där härliga
              känslan – den där friheten – när man får sin lön i slutet av månaden.
              Därför är jobben, skolan och välfärden Socialdemokraternas viktigaste
              prioriteringar. Därför ska skolresultaten upp och arbetslösheten
              ned under nästa mandatperiod. Det kommer att vara vårt huvudfokus
              under hela nästa mandatperiod.
            </seg>
            <seg xml:id="i-8a19ca2dc03b7a7b-0">
              (Applåder)
            </seg>
            <seg xml:id="i-da028c29ddd170a4-0">
              Herr talman! Sanna är 16 år. Hon bor i Sundby i Helsingfors,
              och i hennes skola är nästan alla niondeklassare behöriga till
              gymnasiet. Bara några minuters bilväg därifrån, i Tensta, bor
              Alex. I hans skola är det 60 procent som inte kommer in på gymnasiet
              – 60 procent! De bor så nära varandra men har så olika förutsättningar
              inför framtiden.
            </seg>
            <seg xml:id="i-878a6adb5910e24a-0">
              Förra veckan firades skolavslutning över hela landet. Många elever
              fick säkert frågan: Vad vill du bli när du blir stor? Jag hoppas
              att ingen höll tillbaka. Jag hoppas att både Sundbytjejen och
              Tenstakillen med självklarhet svarade: Jag ska bli spelprogrammerare.
              Jag ska bli frisör. Jag ska bli veterinär. I skolor där utmaningarna
              är stora är nämligen drömmarna ofta alldeles för små. Det ska
              inte spela någon roll vem du är, vilka dina föräldrar är eller
              var du bor – Sverige ska vara ett land där alla barn kan drömma
              storslagna drömmar.
            </seg>
            <seg xml:id="i-c9957f91693b8645-0">
              Herr talman! För att skapa en jämlik och toppresterande skola
              måste vi ha samma förväntningar på bilmekanikernas barn som på
              läkarnas. Vi vuxna måste utgå från att alla barn kan och ska klara
              skolan. Vi socialdemokrater är beredda att avsätta de medel som
              krävs för att lärarna och rektorerna ska kunna vända utvecklingen
              i svensk skola. För oss går skolan före skattesänkningar varje
              dag i veckan.
            </seg>
            <seg xml:id="i-aa732c5c2a47bb59-0">
              Vi har redan föreslagit mindre klasser, investeringar i lärarna,
              läxhjälp till alla barn, sommarskola för dem som inte når målen
              och obligatoriskt gymnasium. I dag går vi vidare och riktar under
              de kommande åren en miljardsatsning för att lyfta resultaten i
              de skolor som har tuffast utmaningar. Det handlar om att ge alla
              barn en bra start i livet, och det kommer mer. Vi socialdemokrater
              kommer att fortsätta prioritera skolan till dess vi ser resultat.
              Vi kommer att ta stöd av forskningen, söka brett samarbete och
              agera långsiktigt. Det är vad svensk skola behöver, inte fler
              oneliners eller fler skott från höften.
            </seg>
            <seg xml:id="i-c68dcd23bca731e4-0">
              Herr talman! De senaste åren har jag besökt otroligt många små
              och medelstora företag. Jag har samtalat med Astrid Friborg i
              Kista, vars största problem har varit att få tag i kapital för
              att kunna utveckla sin helt nya produkt. Jag har lyssnat till
              Anders Tunestam i Borlänge, som startade ett upprop mot att små
              företag inte får betalt i tid. Bengt Lundberg tröttnade på de
              dåliga kommunikationerna och gick så långt att han köpte in ett
              eget flygplan för att kunna flyga in kunder från Tyskland och
              Polen till sin fabrik.
            </seg>
            <seg xml:id="i-a42d7f8c63c62adb-0">
              Även om Sveriges företagare är fantastiska är det inte alla som
              går riktigt lika långt för att leverera resultat. Därför behövs
              det en aktiv näringspolitik. Vi socialdemokrater har utvecklat
              vår politik för små och medelstora företag och lagt fram en lång
              rad förslag för att fler ska våga anställa, för att fler ska vilja
              expandera och för att fler ska gå på export och sälja sina produkter
              på en global och växande marknad.
            </seg>
            <seg xml:id="i-bd0e7db30ec77a24-0">
              En anledning till att vi lägger så stort fokus på näringspolitiken
              är att Sverige år 2020 ska ha lägst arbetslöshet i EU. Det är
              Socialdemokraternas mål. Vi ska göra det genom att öka sysselsättningen
              – så ska vi nå EU:s lägsta arbetslöshet.
            </seg>
            <seg xml:id="i-b698c6aa1c3baf19-0">
              Först sade Moderaterna att det inte går att sätta upp mål för
              jobben. Sedan presenterade de en budget som var kliniskt ren från
              jobbinsatser. Nu har de backat och formulerat ett eget jobbmål,
              och moderatmålet innebär att arbetslösheten år 2020 beräknas vara
              6,2 procent – 6,2 procent! Det är ungefär lika högt som när de
              tog makten för åtta år sedan. Moderatmålet rymmer ingen ambitionshöjning
              utan är en framskrivning av liggande prognos. Så kan man ju också
              göra.
            </seg>
            <seg xml:id="i-8fa91e5c0578caf3-0">
              Moderatmålet skulle innebära att Sverige efter 14 år med Reinfeldt
              och Borg är tillbaka på den arbetslöshetsnivå som samma personer
              kallade massarbetslöshet 2006. Det duger inte, herr talman. Så
              agerar en regering som har gett upp om jobben. Så agerar en regering
              som inte längre har någon egen jobbpolitik. Så agerar bara en
              regering som faktiskt är slut.
            </seg>
            <seg xml:id="i-260564ca9dea8a86-0">
              Herr talman! En del menar att det inte finns några skillnader
              i politiken, men mot en regering som har gett upp om arbetslösheten
              står en socialdemokrati som säger att det faktiskt går att få
              ned arbetslösheten till EU:s lägsta nivå om vi jobbar tillsammans.
              Mot en skattesänkningspolitik som har lett till en skolkris står
              socialdemokratins investeringar för att alla elever ska nå målen
              i skolan. Mot en statsminister som är otroligt nöjd med allt,
              som är väldigt tondöv för vad som diskuteras i Sverige i dag,
              står ett svenskt folk som faktiskt säger: Det räcker nu.
            </seg>
            <seg xml:id="i-ca339b116c10b4ad-0">
              Jag är övertygad om att vi är många som vill att Sverige återigen
              ska vara ett föregångsland. Sverige ska vara ett land vi är stolta
              över och ett land där vi ser positivt på framtiden, där vi tror
              att nästa generation kan få det bättre än vi själva och där full
              sysselsättning och solidaritet ersätter växande klyftor och rasism.
              För att åstadkomma den förändringen måste vi dock rösta bort den
              här trötta regeringen i höst.
            </seg>
            <seg xml:id="i-9f1a708cbaeceabb-0">
              Rösta på Stefan Löfven som Sveriges nästa statsminister! Det
              räcker nämligen nu. Det är dags att låta en ny tid ta vid. I september
              är det vi tillsammans som bestämmer vilka ord och begrepp som
              kommer att prägla Sverige under de kommande åren. Jag ser fram
              emot att svenska folket ska göra det valet. Det är dags för ett
              bättre Sverige för alla.
            </seg>
            <seg xml:id="i-8a19ca2dc03b7a7b-1">
              (Applåder)
            </seg>
          </u>
          <note type="speaker" xml:id="i-eb321fa2abbca5a3-0">
            Anf. 20 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-9" who="unknown">
            <seg xml:id="i-838a785b85762e2e-0">
              Herr talman! Alla miljöpartister och vänsterpartister här inne
              – ni hörde att ni inte finns, eller hur? Det var inte ett ord
              om er. Mot en regering står S, och ni finns inte. Jag är stolt
              att ha vänner i politiken; Socialdemokraterna vill inte veta av
              er.
            </seg>
            <seg xml:id="i-2643e3429bc0e2fa-0">
              Då ska vi alltså jämföra målen. Det är ett jättebra mål att säga
              att det ska vara 5 miljoner i jobb 2020; det innebär att 350 000
              fler ska få sysselsättning. Nej, det är för mesigt, säger Socialdemokraterna.
              Det är intressant. Hur många fler ska få jobb med er? Om 350 000
              är för lite, hur många fler? Nämn en siffra, Mikael Damberg, så
              ska vi diskutera vilka åtgärder som krävs för att åstadkomma det.
            </seg>
            <seg xml:id="i-736fa631236ecc62-0">
              Det finns tre problem med Socialdemokraterna.
            </seg>
            <seg xml:id="i-5ca835aee321b3d6-0">
              Det första är det som de öppet föreslår, och det är inte mycket.
              Det som de föreslår är att vi ska höja skatter på dem som jobbar
              och med det finansiera en kraftig bidragsutbyggnad. Det slår mot
              jobben; det är dåligt.
            </seg>
            <seg xml:id="i-46cbdd4599c4375c-0">
              Det andra är alla de eftergifter de kommer att göra till partierna
              de nu låtsas inte existerar, nämligen Miljöpartiet och Vänsterpartiet.
              Det är bara att gå igenom vad Miljöpartiet och Vänsterpartiet
              föreslår. Det är en bred attack på arbetslinjen. De föreslår arbetstidsförkortning.
              Stäng ned branscher, förbjud bemanningsföretag! Ni har redan hört
              i en del repliker vad det handlar om. Nattliga förhandlingar kommer
              att följa, eftergifter kommer att följa. Ingenting av detta vet
              ni. Den som röstar på Socialdemokraterna vet alltså inte vilka
              eftergifter de röstar på till partier till vänster om Socialdemokraterna.
              Det är det andra problemet.
            </seg>
            <seg xml:id="i-79727ce34f6c33a2-0">
              Det tredje problemet är att ni oförberedda. Ni har lagt er till
              med en attityd där ni så fort ni får en fråga säger: Det grejar
              vi. Det är ett skojigt svar. Kan vi få lite mer svar på hur, med
              vad, vilken skatt, vilket förslag? Det som händer när man får
              makt och inflytande är nämligen att människor förväntar sig att
              man gör någonting konkret. De förväntar sig lite bättre än det
              grejar vi eller hänvisning till breda överenskommelser, det vill
              säga: Vi har ingen aning om vad vi tycker, men det verkar bra
              att säga breda överenskommelser, för då kanske vi slipper en följdfråga.
            </seg>
            <seg xml:id="i-e44187d9b0f45d33-0">
              Det är alltså inte svaret. Genom att vara oförberedd blir det
              något annat än vad man har sagt. Det blir dyrt och dåligt, och
              det kommer senare. Det är vad som väntar svenska folket.
            </seg>
          </u>
          <note type="speaker" xml:id="i-1d6c3ad424d6bf5c-0">
            Anf. 21 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-3">
            <seg xml:id="i-cf69abb86026c0db-0">
              Herr talman! Socialdemokraterna har till skillnad från Moderaterna
              en jobbpolitik. Ni har ju tagit paus från er jobbpolitik. Er jobbpolitik
              var skattesänkningar. Nu har ni pausat dem något år, och vi får
              se vad som händer sedan. Det är tomt i regeringens verktygslåda,
              och det märker folk.
            </seg>
            <seg xml:id="i-cd2226fc33c02af8-0">
              Vår jobbpolitik bygger på tre ben. Först är det fundamentalt
              att vi har stabila statsfinanser. Vi kan diskutera någon annan
              gång hur vi i Sverige nu har en situation med väldigt stora underskott.
              89 miljarder i underskott är inte bra för framtiden. Men givet
              stabila statsfinanser bygger vår jobbpolitik på tre ben.
            </seg>
            <seg xml:id="i-4cdd1fe8a49d7b38-0">
              Det första benet handlar om investeringar i bostadsbyggande,
              infrastruktur och i forskning och utveckling – sådant som bygger
              och driver utvecklingen framåt och skapar efterfrågan på nya jobb.
            </seg>
            <seg xml:id="i-ffebf4f7ecba534c-0">
              Det andra benet i vår jobbpolitik handlar om näringspolitik,
              om samverkan, om innovationsprogram, om de små och medelstora
              företagens möjligheter att växa och nå ut på exportmarknader.
              Vi har lagt fram en lång rad förslag här och driver gärna regeringen
              framför oss på det området. Ni har kallat näringslivet för särintresse.
              Vi vill samverka för Sveriges bästa.
            </seg>
            <seg xml:id="i-93b1ae4a1ec454f5-0">
              Det tredje benet handlar om utbildningspolitik. I dag fungerar
              svensk arbetsmarknad allt sämre. Bara jämfört med för sex år sedan
              är det 80 000 jobb som kunde ha funnits och tillsatts på svensk
              arbetsmarknad om arbetsmarknaden hade fungerat bättre. Men då
              måste man orka prioritera utbildning, och statsministern talar
              bort utbildningen. Då måste man bygga ut högskolan, då måste man
              bygga ut yrkeshögskolan, då måste man permanenta yrkesvux, då
              måste man se till att Arbetsförmedlingen faktiskt fungerar och
              ger den utbildning som krävs för att de arbetslösa ska gå från
              arbetslöshet till ett nytt jobb.
            </seg>
            <seg xml:id="i-5219d6eec77dbd54-0">
              Allt det här är nedprioriterat i Moderaternas Sverige. Förstår
              man inte vad som skapar förutsättningar för jobb förstår jag att
              man väljer att sätta ett jobbmål som är enligt prognos. Men prognosen
              visar att Sverige år 2020 med ert jobbmål skulle ha 6,2 procents
              arbetslöshet. Det var ju det du kallade massarbetslöshet när du
              blev vald till statsminister, Fredrik Reinfeldt. Hur kan ditt
              mål för nästa mandatperiod och mandatperioden därefter vara att
              vi ska tillbaka till det som du kallade massarbetslöshet när du
              blev vald till statsminister? Den ambitionen är för låg, Fredrik
              Reinfeldt.
            </seg>
          </u>
          <note type="speaker" xml:id="i-2a3914bd594052e5-0">
            Anf. 22 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-10" who="unknown">
            <seg xml:id="i-640687ed577bdb15-0">
              Herr talman! Var det någon som fick med siffran som Mikael Damberg
              svarade med? Har ni skrivit ned den? Vad mer än 350 000, om det
              nu är för mesigt, är siffran? Till slut måste man ju svara på
              frågor.
            </seg>
            <seg xml:id="i-4a7654e26427fb50-0">
              Sedan har jag en fråga till svenska folket. Mikael Damberg säger
              att ingenting har gjorts förutom skattesänkningar. Jag har varit
              statsminister i åtta år. Har någon av er sett att det byggs någon
              väg, att någonting sker runt våra större städer när det gäller
              att dra nya trafikleder och att göra nyinvesteringar i järnväg?
              Har någon av er som jobbar med forskning noterat att det kommit
              mer resurser? Har någon av er noterat att det har kommit ett nytt
              betygssystem i svensk skola och att fler nu söker till läraryrket?
            </seg>
            <seg xml:id="i-1ddb683bc91c5fc9-0">
              Finns det någon i Sverige som har noterat något av detta, ring
              Mikael Damberg! Han har missat alltihop. Ingenting av detta har
              han sett, ingenting av detta har skett. Snacka om att blunda för
              verkligheten!
            </seg>
          </u>
          <note type="speaker" xml:id="i-89bd3eeec7843b0b-0">
            Anf. 23 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-4">
            <seg xml:id="i-ff9ae8c70f0ce789-0">
              Herr talman! Nu känner vi igen statsministern. Han är så oerhört
              nöjd, nästan så att han kan explodera av stolthet.
            </seg>
            <seg xml:id="i-abbad9a4c28eee02-0">
              Problemet är att arbetslösheten är högre än när du tillträdde.
              Problemet är att skolresultaten sjunker snabbast av alla jämförbara
              länder. Statsministern säger: Åk ut och se allt vi har gjort!
              Men då kanske ni har gjort fel saker.
            </seg>
            <seg xml:id="i-4328a0873c8ac2da-0">
              Om utvecklingen innebär att arbetslösheten är högre än när ni
              tillträdde och om skolresultaten faller snabbare i Sverige än
              i alla andra länder, då säger jag: Tänk om, gör något nytt! Det
              som jag tror att svenska folket nu vill se är någonting annat
              som prioriterar annorlunda än ni. Och det ser jag fram emot att
              svenska folket faktiskt ska göra.
            </seg>
            <seg xml:id="i-6d49109f010671d3-0">
              Tror verkligen statsministern att han kan bli vald på att bara
              skrämmas med vad andra tycker? Jag tror att det är helt fel strategi.
              Man vinner val på att berätta vad man själv vill.
            </seg>
            <seg xml:id="i-025224f2072302e4-0">
              Vi socialdemokrater prioriterar jobben, skolan och välfärden,
              och vi prioriterar det före fortsatta skattesänkningar och privatiseringar,
              som är den politik som du har stått för i åtta år. Jag tycker
              att du borde vara man nog att stå för den politik du har bedrivit.
            </seg>
          </u>
          <note type="speaker" xml:id="i-0ffb905f56004284-0">
            Anf. 24 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-11" who="unknown">
            <seg xml:id="i-51cc0ca968cd42b1-0">
              Herr talman! Jag skulle vilja be Micke Damberg att precisera
              skillnaden mellan Socialdemokraterna och Sverigedemokraterna när
              det gäller synen på arbetskraftsinvandring.
            </seg>
            <seg xml:id="i-7099ca514ed4fcee-0">
              Jag läste en intervju med Jan Larsson, Socialdemokraternas valgeneral,
              i Dagens Industri. Där står det så här: Enligt Jan Larsson finns
              det inga problem med att formulera en tydlig politik som handlar
              om exempelvis behovsprövning vid arbetskraftsinvandring, som kan
              locka såväl väljare på vänsterkanten som SD-sympatisörer.
            </seg>
            <seg xml:id="i-0d3e32ca7e76a74b-0">
              En ledande socialdemokratisk riksdagsledamot i denna kammare
              intervjuades nyligen i Radio Skaraborg om skillnaden mellan Sverigedemokraternas
              och Socialdemokraternas syn på arbetskraftsinvandring. Han svarade
              så här: Vi hade den politiken innan Sverigedemokraterna ens fanns.
              Det handlade alltså inte om att redogöra för skillnaden, utan
              vad det handlade om var att Socialdemokraterna var först med att
              stoppa arbetskraftsinvandringen.
            </seg>
            <seg xml:id="i-d4c3e8380e3c171e-0">
              Jag tror att den syn på arbetskraftsinvandring som finns inom
              LO, inom socialdemokratin och inom Sverigedemokraterna är att
              när en arbetskraftsinvandrare kommer hit tar han eller hon ett
              jobb, och då blir en svensk arbetslös. Men sanningen är att så
              fungerar det inte i verkligheten.
            </seg>
            <seg xml:id="i-f1b1ee46d8786f4c-0">
              Muhammed Ali är en indisk dataingenjör som kom till Sverige och
              anställdes ute i Kista. I Rapport frågade man Muhammed Alis chef:
              Men är det inte så att när han kommer hit från Indien tar han
              ett jobb från en svensk dataingenjör? Chefen svarade: Nej, det
              är precis tvärtom, för när vi anställer honom ökar vi vår kompetens,
              och det skapar i själva verket nya och fler jobb i Sverige.
            </seg>
            <seg xml:id="i-36a0f489cdb7f2eb-0">
              Mikael Damberg, vad är egentligen skillnaden mellan Socialdemokraterna
              och Sverigedemokraterna när det gäller arbetskraftsinvandring?
            </seg>
          </u>
          <note type="speaker" xml:id="i-ce13be113286d592-0">
            Anf. 25 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-5">
            <seg xml:id="i-723fb75dc37191b5-0">
              Herr talman! Folkpartiledaren brukar vara raljant i sina repliker,
              och det är han nu också. Han säger att Socialdemokraterna vill
              stoppa arbetskraftsinvandringen. Vilket enormt påstående!
            </seg>
            <seg xml:id="i-169a643a1424943f-0">
              Socialdemokraterna tror på arbetskraftsinvandring. Vi behöver
              mer arbetskraftsinvandring. Vi kommer aldrig att klara den demografiska
              utmaningen i Sverige om inte fler människor kommer till vårt land
              från Europa men också utanför. Stora delar av svenskt näringsliv
              hittar inte arbetskraft med rätt kompetens i dag. Industrin letar
              efter ingenjörer, forskningen behöver toppforskare som kommer
              till Sverige för att berika våra miljöer och dataspelsprogrammerare
              måste rekryteras från Israel, USA och runt om i världen. Alla
              dessa behöver vi för att vi ska klara framtiden och vår konkurrenskraft.
            </seg>
            <seg xml:id="i-92f38402ed6f14f1-0">
              Däremot finns ett problem i Sverige som innebär att människor
              utnyttjas. Jag förstår inte varför den borgerliga regeringen har
              så svårt att tala om det.
            </seg>
            <seg xml:id="i-9df56996cf25632d-0">
              Vad säger egentligen Jan Björklund om de bärplockare som vi har
              sett reportage om år ut och år in? De kommer hit och jobbar på
              sommaren och åker sedan hem utblottade och skuldsatta. Är det
              ett problem för Sverige? Ja, det tycker vi, för vi tycker att
              de här människorna utnyttjas.
            </seg>
            <seg xml:id="i-64a950e374d9ac5a-0">
              Vi ser rapporter om att byggnadsarbetare får komma hit och jobba
              för 50 kronor i timmen. Då brukar vi i den här kammaren oftast
              säga att svenska kollektivavtal ska gälla i Sverige, men 50 kronor
              i timmen är inte en lön för en byggnadsarbetare i Sverige. Dessa
              människor utnyttjas.
            </seg>
            <seg xml:id="i-155d1459c9810bde-0">
              När det gäller hotell- och restaurangbranschen granskade Hotell-
              och restaurangfacket alla arbetsgivare som har tagit in arbetskraft,
              och man hittade inte en enda arbetsgivare som klarade sig utan
              en prickning.
            </seg>
            <seg xml:id="i-84f62eb95d30e473-0">
              Kan det här regelverket vara lite konstigt i dag? Kan det vara
              så att människor faktiskt utnyttjas därför att regelverket inte
              finns där?
            </seg>
            <seg xml:id="i-28e4669a3db23c8e-0">
              Vi har varit väldigt tydliga med att för de människor som kommer
              till Sverige och får erbjudande om ett jobb ska den lön som arbetsgivaren
              lovat dem vara den som gäller, att det ska vara juridiskt bindande.
              Tycker Jan Björklund det?
            </seg>
            <seg xml:id="i-f698fcfa8bdac42d-0">
              Vår bild är väldigt tydlig. Vi tycker att det är bra med arbetskraftsinvandring,
              men det ska vara sjysta villkor på svensk arbetsmarknad.
            </seg>
          </u>
          <note type="speaker" xml:id="i-6f2f006ad4c26781-0">
            Anf. 26 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-12" who="unknown">
            <seg xml:id="i-af4ba8ab91bd4080-0">
              Herr talman! Mikael Damberg svarar inte på frågan om arbetskraftsinvandring.
              I stället ägnar han hela inlägget åt att tala om anställningsvillkoren
              och återupprepa EU-debatten om huruvida man ska ha kollektivavtal
              eller inte. Där är vår linje glasklar. Självklart gäller svenska
              kollektivavtal i Sverige. Men det är inte det den här debatten
              handlar om. Den handlar om att ni vill införa behovsprövning,
              Mikael Damberg. Det var det både Jan Larsson och Urban Ahlin svarade
              på, och det är det som er partiledare har sagt. Ni vill införa
              behovsprövning och låta facket få avgöra vilka som ska få komma
              hit och inte.
            </seg>
            <seg xml:id="i-557794a729275ef6-0">
              Är man bagare önskar man självklart att det inte ska finnas så
              många andra bagare, för då går ens egna affärer bättre. Jag förstår
              att ett fackförbund önskar att det ska vara brist på arbetskraft
              i det egna yrket, för då kan man driva upp lönerna långt över
              avtalen. Men hur ett politiskt parti som värnar om Sveriges framtid
              kan tillägna sig den uppfattningen är mer svårbegripligt. Sverige
              har i själva verket varit beroende av arbetskraftsinvandring sedan
              medeltiden. Människor som vill bidra till vårt välstånd ska vara
              välkomna hit. Ni borde skämmas, Mikael Damberg! LO ska inte få
              bli vår nya gränspolis.
            </seg>
          </u>
          <note type="speaker" xml:id="i-0e7403acfa6935d9-0">
            Anf. 27 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-6">
            <seg xml:id="i-731d5ac99b73995a-0">
              Herr talman! Det finns en avgrundsdjup skillnad mellan socialdemokratin
              och SD i synen på andra människor. Det gäller också arbetskraftsinvandringen.
              Vi hörde tidigare här SD:s ledare stå och säga att han tycker
              att det är fel att människor kommer hit och ökar arbetskraften.
              För min del tror jag att det är bra att människor kommer hit och
              jobbar i Sverige. Men man ska komma till Sverige på sjysta villkor.
              Det ska vara ordning och reda på svensk arbetsmarknad. Det är
              väldigt viktigt.
            </seg>
            <seg xml:id="i-23e36e1b5def7089-0">
              Jag tycker faktiskt att Folkpartiet bör fundera på varför det
              är så provocerande för borgerliga politiker när man säger att
              en polack och en thailändare ska ha samma lön som vi andra i Sverige.
              Vad är det som är så svårt med att konstatera det? Vad är det
              som är så omöjligt med att säga att det arbetserbjudande människor
              får när de ska komma till Sverige ska vara juridiskt bindande?
              Det är ganska enkla förändringar som skulle skapa ordning och
              reda på svensk arbetsmarknad. Människor ska komma till Sverige
              och jobba. Det är bra för vårt land. Men de ska göra det på sjysta
              villkor.
            </seg>
          </u>
          <note type="speaker" xml:id="i-4a28ac11f9726032-0">
            Anf. 28 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-13" who="unknown">
            <seg xml:id="i-88ad1eb603ac15af-0">
              Herr talman! Det Mikael Damberg kallar jobbpolitik är inte annat
              än en skattechock för mer bidrag och fler Amsplatser. Den saftiga
              notan skickas till unga, företagare och landsbygd. Man ger ett
              antal miljoner med ena handen, men med den andra håvar man in
              miljarder från just företag, landsbygd och unga. Kostnaden för
              att anställa unga kommer att fördubblas. Restaurangmomsen kommer
              att fördubblas. Faktum är att unga människor används som kassako.
              I stället för de riktiga jobb de har i dag kommer de att erbjudas
              en 90-dagarsgaranti från 90-talet. De kommer att erbjudas höjda
              bidrag och fluffiga visioner, men också nya fräscha ord som innovationskatapulter.
              Det är nya ord för gamla grejer. Det är en politik som snarare
              hör hemma i Antikrundan tillsammans med andra gamla saker som
              inte funkar men är riktigt dyra.
            </seg>
            <seg xml:id="i-e77b8725a2af1a97-0">
              Och tyvärr stannar det inte där. Hur gärna Mikael Damberg än
              vill få det att framstå som att Socialdemokraterna kommer att
              ha egen majoritet i riksdagen är det långt ifrån sanningen. Inför
              valet 2010 hade Socialdemokraterna 727 dagar på sig att forma
              en gemensam politik med sina kompisar. Det gick visserligen så
              där, men man hade ändå en gemensam grundsyn om ekonomi och jobb.
              Om Socialdemokraterna, Vänsterpartiet och Miljöpartiet skulle
              vinna i höst har de 15 dagar på sig att jämka ihop sig.
            </seg>
            <seg xml:id="i-20fd066472c03e2b-0">
              Frågorna är: Ska vi förbjuda tillväxt, som Miljöpartiet vill,
              eller ska vi ha fler som jobbar? Ska man förkorta arbetstiden?
              Ska RUT-avdraget avskaffas? Ska friåret införas? Ska fastighetsskatten
              införas? Säger man ja eller nej till arbetskraftsinvandring?
            </seg>
            <seg xml:id="i-decb7c0c12926421-0">
              Vilken jobbpolitik kommer egentligen att införas om Socialdemokraterna
              vinner makten?
            </seg>
          </u>
          <note type="speaker" xml:id="i-d375057aa2c571da-0">
            Anf. 29 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-7">
            <seg xml:id="i-561baf0f318ac6e1-0">
              Herr talman! Det känns som att den här repliken har hållits någon
              gång förut. Men det är väl bra. Då tar vi det en gång till.
            </seg>
            <seg xml:id="i-8fb6c9a400347007-0">
              Ni i Centerpartiet tar väldigt lite intryck av två saker: verkligheten
              och forskningen. När ni talar om ungdomsarbetslöshet tänker ni
              bort att ungdomsarbetslösheten är högre nu än när ni började er
              resa. Att 40 000 ungdomar har varit arbetslösa längre än sex månader
              kan man inte tro när man hör Annie Lööfs berättelse om hur bra
              regeringens politik är för ungdomar. Att allt fler ungdomar hamnar
              i fas 3 – då har man varit arbetslös väldigt länge – har hon glömt
              bort att berätta. På något sätt är detta symtomatiskt för Centerpartiet.
            </seg>
            <seg xml:id="i-45edde8d8e43a075-0">
              Vår politik redovisade jag förut. Vi vill öka investeringarna
              i utbildningspolitik men också smart näringspolitik och samverkan.
              Det är politik som driver nya jobb, nya marknader och ny export
              men även ger bättre möjlighet för de arbetslösa att ta de jobb
              som finns. Det är smartare.
            </seg>
            <seg xml:id="i-8e757829ab93fb65-0">
              Centerpartiets devis är: Köp en, betala för fyra! De dyra åtgärder
              som näringsministern hänvisar till kostar. För varje nytt jobb
              som kan ha skapats har staten betalat för fyra jobb. Då förstår
              jag att staten hamnar i budgetunderskott. Då förstår jag att staten
              i dag lånar 10 miljoner kronor i timmen för att finansiera de
              skattesänkningar man genomför.
            </seg>
            <seg xml:id="i-da79bbdcfab1551d-0">
              Problemet för Annie Lööf är nu att till och med Finansdepartementet
              har sagt att nedsättningen av arbetsgivaravgiften för 25-åringar
              inte gav någon effekt. Den har kostat samhället 15 miljarder kronor,
              men den gav ingen effekt. Snacka om slöseri med skattepengar!
              Vi vill i stället rikta de pengarna till de arbetslösa ungdomar
              som behöver jobb och utbildning. Det är en mer effektiv politik.
            </seg>
            <seg xml:id="i-e205a90335ec666e-0">
              Jag har lyssnat till Centerpartiet i många olika debatter den
              senaste tiden, och jag kan avslöja för Anders Borg och statsministern
              att det inte finns en skatt som Annie Lööf inte lovar att sänka
              efter valet. De borgerliga partierna talar om splittring på den
              rödgröna sidan, men splittringen på deras egen sida är enorm.
              Det enda man brukar komma överens om är nya skattesänkningar.
            </seg>
          </u>
          <note type="speaker" xml:id="i-dd008ca5778b3d37-0">
            Anf. 30 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-14" who="unknown">
            <seg xml:id="i-f0d67aad2bd7ce93-0">
              Herr talman! Jag förstår varför Mikael Damberg duckade för min
              fråga. Vilken jobbpolitik ska gälla efter valet? Faktum är att
              det är er 90-dagarsgaranti för unga som är utdömd av en enig forskarkår
              som ineffektiv och dyr.
            </seg>
            <seg xml:id="i-c27782c8bd564d50-0">
              Jag tycker att Mikael Damberg låter ungefär som jag gissar att
              Tage Erlander lät på 60-talet, då man snuddade vid 50-procentsgränsen.
              Nu ser inte verkligheten riktigt ut så. Ni är beroende av att
              samarbeta, och din partiordförande har tydligt pekat ut Miljöpartiet
              som ett av samarbetspartierna. Stå inte här och låtsas som att
              frågan inte är relevant!
            </seg>
            <seg xml:id="i-76f771069e7ee16b-0">
              Centerpartiet har fått igenom mycket i vårt allianssamarbete
              för jobben, företagen, miljön och landsbygden. Men frågan är nu
              vad ni är beredda att kompromissa om. Är ni beredda att avskaffa
              RUT? Är ni beredda att införa förmögenhetsskatt? Är ni beredda
              att lagstifta om förkortad arbetstid? Är ni beredda att förbjuda
              tillväxt? Svara på frågorna!
            </seg>
          </u>
          <note type="speaker" xml:id="i-5318afe7507ff585-0">
            Anf. 31 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-8">
            <seg xml:id="i-35f1b796f8fa4f7c-0">
              Herr talman! Annie Lööf drar lans mot 90-dagarsgarantin, som
              har införts i två länder med lägre ungdomsarbetslöshet än Sverige,
              nämligen Finland och Österrike. Ni kan lära er lite av andra länder
              för att se vad man kan åstadkomma mot ungdomsarbetslösheten om
              man tänker lite smartare än vad denna regering gjort.
            </seg>
            <seg xml:id="i-384e5c35e2656aa4-0">
              När det gäller opinionen blir det lite konstigt. Vem ska ta vem
              och regera med vem efter valet? Dessa angrepp känns lite svagare
              i dag än för en tid sedan. Tittar man på mandatfördelningen i
              de senaste opinionsundersökningarna kan man se att de allianspartier
              som kommer in i riksdagen tillsammans är ungefär lika stora som
              Socialdemokraterna. Då måste man fundera på vad det blir av er
              jobbpolitik. Vem ska ni förhandla med? Är det SD som ska avgöra
              hur er jobbpolitik ska se ut nästa mandatperiod? Eller ska ni
              förhandla med oss? Jättegärna! Vi har ett annat förhållningssätt
              till detta. Vi tror att blockpolitik är skadlig för Sverige. Vi
              tycker att vi partier ska redovisa för väljarna vad vi vill göra
              nästa mandatperiod. Blockpolitiken har skadat Sverige. Vi tror
              att det behövs mer samarbete i svensk politik, inte mer blockpolitik.
              Det går vi till val på.
            </seg>
          </u>
          <note type="speaker" xml:id="i-fa2b3f773f7944c0-0">
            Anf. 32 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-2">
            <seg xml:id="i-1ce674b81daae2de-0">
              Herr talman! Det var ett intressant meningsutbyte om arbetskraftsinvandringen
              alldeles nyss mellan Mikael Damberg och Jan Björklund. Det är
              alltid kul att höra andra berätta vad jag tycker. Jag har ingenting
              emot arbetskraftsinvandring. Den kan vara bra, men den ska vara
              behovsprövad. Jag tycker att frågan till Mikael Damberg är relevant,
              men han svarar inte på den. Är socialdemokratin för en behovsprövad
              arbetskraftsinvandring? Det kan inte vara så svårt att svara på
              det. Det är bara att säga ja eller nej. Egentligen var det inte
              det jag tänkte prata om, men jag ställer ändå frågan.
            </seg>
            <seg xml:id="i-31bc8003a19bace4-0">
              Jag vill följa upp en annan sak som jag och Mikael Damberg pratade
              om för ungefär ett halvår sedan, senast jag deltog i en sådan
              här debatt, nämligen rätten till heltid. Det är något som Göran
              Persson lovade för 13 år sedan. Det har man sedan upprepat i varje
              valkampanj sedan 2002.
            </seg>
            <seg xml:id="i-0ac28c9787670612-0">
              Senast vi stod här sade Mikael Damberg: Vi tänker inte vänta
              till valrörelsen med den här frågan. Vi kommer att kunna se resultat
              redan innan valet. Vid årsskiftet kommer socialdemokratiska kommuner
              att ha fattat beslut om att gå vidare med den här frågan i respektive
              kommun. Det är ett väldigt viktigt löfte för oss.
            </seg>
            <seg xml:id="i-c3259ce9decb6853-0">
              Min första fråga till Mikael Damberg är: Hur många socialdemokratiska
              kommuner har fattat de besluten sedan vi diskuterade det för ett
              halvår sedan? Jag förutsätter att det är alla, eftersom det är
              ett väldigt viktigt löfte för Socialdemokraterna.
            </seg>
            <seg xml:id="i-adcd5f9631c34ca0-0">
              Den andra frågan är: Varför saknas det pengar till detta i Socialdemokraternas
              budgetar? I varenda budget har man inte anslagit en enda krona
              till detta, inte ens i den vårmotion som man kom med nu senast,
              trots att det är ett väldigt viktigt löfte för Socialdemokraterna.
            </seg>
            <seg xml:id="i-85523628eb1082b0-0">
              Jag undrar: Varför saknas det pengar? Vi har sett det senaste
              utspelet om att man ska lägga över det på arbetsmarknadens parter
              i stället. Det är förvisso väldigt intressant. Men har man då
              släppt det som ett väldigt viktigt vallöfte? Jag vill ha ett besked
              av Mikael Damberg. Kommer det inga pengar till rätt till heltid
              i offentlig sektor?
            </seg>
          </u>
          <note type="speaker" xml:id="i-1bc4b482145b8ba6-0">
            Anf. 33 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-9">
            <seg xml:id="i-6b357d519e17882b-0">
              Herr talman! Vi vill inte gå tillbaka till någon arbetsmarknadsprövning
              och den behovsprövning på det sättet som fanns förut. Det vill
              vi inte ha. Däremot måste man kunna gå in och reglera tydligare
              i fall vi har problem på arbetsmarknaden som vi inte kan lösa
              i de branscher som har stora problem. Det är vår linje. Det är
              ingenting konstigt. Vi vill inte tillbaka till det gamla systemet.
            </seg>
            <seg xml:id="i-724e557c7dfe29a9-0">
              Jag uppfattade mycket väl att Sverigedemokraternas ledare sade
              att det var ett problem att arbetskraften växte. Det var det stora
              problemet i replikväxlingen med statsministern. Jag menar att
              det är bra om arbetskraften växer. Det är bra om människor kommer
              till vårt land och jobbar som ingenjörer, dataspelsprogrammerare
              eller i andra yrken som specialistkockar. Det kan vara jättebra
              för Sverige, och det är bra för Sverige långsiktigt. Däremot ska
              inte människor utnyttjas på svensk arbetsmarknad.
            </seg>
            <seg xml:id="i-6de0a444695b73d6-0">
              När det gäller den andra frågan om rätten till heltid och att
              vi vill göra heltid till norm på svensk arbetsmarknad kan jag
              glädjande nog berätta att jag tror att i stort sett alla socialdemokratiska
              kommuner i Sverige har fattat ett sådant beslut att vi ska gå
              mot heltid. Vi har också haft flera kommuner som har varit pådrivande
              nationellt i Dalarna och i Nynäshamn som har infört olika modeller.
            </seg>
            <seg xml:id="i-be31ea4ebb656900-0">
              Deras erfarenheter är att när de har gjort det har det inte kostat
              mer pengar. Det är rationellt att jobba med personer på heltid
              på ett helt annat sätt. Man minskar kostnader för sjukskrivningar,
              man kan jobba mer smart med kompetensutveckling för personalen
              och man kan höja kvaliteten på verksamheten. För oss är det en
              viktig fråga.
            </seg>
            <seg xml:id="i-138696ad9516302d-0">
              Vi har också tagit ett nytt steg, som du själv noterat. Stefan
              Löfven har sagt att om vi får chansen vill vi lösa ut frågan i
              ett centralt avtal med de fackliga representanterna på kommun-
              och landstingssidan för att visa att vi gör modellen till norm
              på hela den offentliga arbetsmarknaden i kommuner och landsting
              för att se till att heltid blir en norm på svensk arbetsmarknad.
              Vi jobbar på med den frågan väldigt hårt.
            </seg>
          </u>
          <note type="speaker" xml:id="i-a8c4ba497db39efe-0">
            Anf. 34 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-3">
            <seg xml:id="i-7a166bf4a1346af2-0">
              Herr talman! När det gäller växande arbetskraft och liknande
              är det klart att det är bra om arbetskraften växer. Men den ska
              inte växa så mycket som den har gjort, så att den växer väsentligt
              mer än antalet jobb. Då ökar arbetslösheten, och arbetslöshet
              vill vi inte ha, åtminstone inte jag. Det är problemet. Det är
              inte att det kommer hit människor och jobbar, utan att det kommer
              så många som inte får möjlighet att jobba.
            </seg>
            <seg xml:id="i-5b1e303064bbe67e-0">
              När det sedan gäller frågan om rätt till heltid är problemet
              att man inte anslår pengar. Jag håller med om att på sikt ska
              det inte behöva kosta någonting. När man inte anslår pengar åtminstone
              initialt blir följden av rätt till heltid fler delade pass och
              fler helgpass. Det är problemet. Det vittnar också kommuner om
              runt om i hela landet i dag som har infört det.
            </seg>
            <seg xml:id="i-ba018f1c9666680f-0">
              Det saknas alltså pengar. Det man behöver för att lösa ut det
              och för att inte mer heltid ska leda till fler delade turer och
              fler helgpass är pengar. Det handlar om en ambitionshöjning i
              välfärden. Det föreslår vi, men det föreslår inte Socialdemokraterna.
              När man talar om rätt till heltid borde man berätta vilka följder
              det får när man inte anslår pengar.
            </seg>
          </u>
          <note type="speaker" xml:id="i-ac2650e33c8ee8d0-0">
            Anf. 35 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-10">
            <seg xml:id="i-1f172cf9a6f10582-0">
              Herr talman! Det är viktigt att se att vi socialdemokrater alltid
              har prioriterat insatser för kommuner och landsting och välfärdens
              kärna. Vi är beredda att prioritera det före stora skattesänkningar.
              Tyvärr kan jag konstatera att Sverigedemokraterna gång på gång
              under den här mandatperioden har stött regeringens skattesänkningar.
            </seg>
            <seg xml:id="i-5d4c0f42bfa1f356-0">
              Det betyder att kommunerna får allt mindre pengar för att klara
              den löpande verksamheten. Det blir allt svårare att fixa heltid
              för personalen. Det blir allt svårare att fixa de löneökningar
              och villkorsförbättringar som många kvinnor i offentlig sektor
              drömmer om när de jobbar i offentlig sektor. Det har du varit
              med och bidragit till, Jimmie Åkesson.
            </seg>
            <seg xml:id="i-c0c535f2231cbf4e-0">
              Sedan kan man säga att Sverigedemokraterna alltid i sin fantasibudget
              har extra pengar till allt. Ni har pengar till allt. Det är jätteenkelt
              att vara politiker om man säger: Vi har hundratals miljarder som
              vi kan fördela på vad som helst. Men det är inte riktigt på riktigt.
              Därför kan man inte ta era löften på riktigt stort allvar.
            </seg>
            <seg xml:id="i-bd33c7ac851896fb-0">
              När vi ser hur ni har röstat här i riksdagen, så har ni röstat
              för skattesänkningar gång på gång. Det har urgrävt finansieringen
              av den offentliga sektorn. Det ansvaret får ni bära med er in
              i valrörelsen.
            </seg>
          </u>
          <note type="speaker" xml:id="i-e49a5439557ce1fb-0">
            Anf. 36 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-ed9954232532c009-0">
            <seg xml:id="i-78fe3fc0faf14729-0">
              Herr talman! För något år sedan genomlevde vi i Sverige och i
              Europa i stort en stor skandal som handlade om hästlasagne. Vi
              som konsumenter kände oss väldigt lurade när det handlade om produkter
              som man trodde innehöll en viss sak men man fick ut någonting
              helt annat. Varudeklarationen stämde inte.
            </seg>
            <seg xml:id="i-25bedd5125080cc1-0">
              Vi har väl alla uppfattningen att det är viktigt att man som
              konsument ska kunna göra informerade val och välja själv, och
              då måste det finnas en tydlig innehållsdeklaration. Politik är
              lika viktigt som mat. Demokrati är betydelsefullt.
            </seg>
            <seg xml:id="i-4e78ddcf6089cf70-0">
              Det finns hästlasagne i politiker, herr talman, som försöker
              ta svenska folket genom valrörelsen utan att ge några som helst
              besked om innehållet i den anrättning som man erbjuder.
            </seg>
            <seg xml:id="i-722a04e81e86d363-0">
              Häromdagen såg jag en intervju med Karl-Petter Thorwaldsson på
              SVT. Han är LO:s ordförande och ingår i Socialdemokraternas partiledning,
              och i det mäktiga verkställande utskottet är han en kollega till
              Mikael Damberg.
            </seg>
            <seg xml:id="i-0318cec20ad3abc7-0">
              Karl-Petter Thorwaldsson är ofta väldigt tydlig i sina besked.
              Han ger i tre punkter en väldigt klar analys. Han säger: Miljöpartiets
              politik hotar jobben. Det är oansvarigt att som Miljöpartiet kräver
              stänga minst två kärnkraftsreaktorer under nästa mandatperiod.
            </seg>
            <seg xml:id="i-360dcbbf48f37a81-0">
              Han säger att Miljöpartiets politik skulle leda till försämrad
              svensk konkurrenskraft. Han får frågan: Hur skulle det gå att
              samarbeta med det partiet om du är så kritisk? Nej, jag tror att
              det blir väldigt svårt att få det att gå ihop, säger Karl-Petter
              Thorwaldsson.
            </seg>
            <seg xml:id="i-ad1f458d82991bb5-0">
              Vad är Mikael Dambergs besked? Delar han Karl-Petter Thorwaldssons
              analys av situationen?
            </seg>
          </u>
          <note type="speaker" xml:id="i-e75c26265831166b-0">
            Anf. 37 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-11">
            <seg xml:id="i-6e6c867eb9148f2e-0">
              Herr talman! Vi gick till val i Europaparlamentet för en tydligare
              innehållsdeklaration för maten och även för dessa produkter. Det
              är väl Moderaterna som har bromsat det väldigt länge. Det är ett
              problem för er.
            </seg>
            <seg xml:id="i-cb13420b6d6749d4-0">
              Jag hade också kunnat använda debatten till att diskutera den
              borgerliga splittringslistan, eller hur? Men då hamnar vi lätt
              i en sandlåda där du ska ha blåa hinkar och spadar och jag ska
              ha röda hinkar och spadar. Jag vill inte sitta i den sandlådan
              med dig.
            </seg>
            <seg xml:id="i-9b64a018695b30b2-0">
              Alla vet att de borgerliga partierna tycker olika om kärnkraften,
              a-kassan, föräldraförsäkringen, Nato, huvudmannaskapet i skolan,
              huvudmannaskapet i sjukvården, skattepolitikens inriktning och
              det tredje och det fjärde. Så är det.
            </seg>
            <seg xml:id="i-0898afd671c2e495-0">
              Vi kan tjafsa om det. Jag tycker att man ska vara tydlig som
              parti om vad man vill och vad man går till val på. Problemet för
              de borgerliga partierna nu är att ni är fyra partier som enligt
              opinionen inte har en chans att få en egen majoritet, i varje
              fall som det ser ut just nu.
            </seg>
            <seg xml:id="i-2a16aec765528a15-0">
              Om ni inte har det, hur ska ni då få ihop er matematik? Vem ska
              ni då regera med? Är det Sverigedemokraterna som ska avgöra de
              frågorna för er, eller är det något annat parti som ska göra det?
            </seg>
            <seg xml:id="i-0d19fde2ba23b44f-0">
              Jag tror att väljarna förtjänar inte bara pajkastning mellan
              partierna utan att företrädarna för partierna säger: Jag står
              för de här sakerna. Jag vill göra det här. Vi prioriterar jobben,
              skolan och välfärden.
            </seg>
            <seg xml:id="i-2275ddacf184d243-0">
              Vad Kristdemokraterna prioriterar är lite oklart än så länge
              i valrörelsen. Men det kanske kommer vad det ger sig. Om Kristdemokraterna
              vill hålla sig över 4 procent tror jag att de ska ägna mer tid
              åt att berätta vad de själva skulle vilja göra i valrörelsen så
              att väljarna kan ta ställning.
            </seg>
            <seg xml:id="i-066626f9645fdfa0-0">
              Än så länge blir det bara ett politiskt spel av detta. Det tror
              jag inte väljarna uppskattar.
            </seg>
          </u>
          <note type="speaker" xml:id="i-f387cef7a66a8a8f-0">
            Anf. 38 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-ed9954232532c009-1">
            <seg xml:id="i-38c02ba378e74dc3-0">
              Herr talman! Mikael Damberg lämnar ett tydligt besked: Man är
              för innehållsdeklarationer när det gäller mat. Det är bra. Men
              det var inte det som frågan gällde, utan en innehållsdeklaration
              när det gäller politiken. Vad vill Socialdemokraterna?
            </seg>
            <seg xml:id="i-6e574d9fa62adccc-0">
              Vi kristdemokrater lämnar besked om vad vi vill. Vi kommer att
              förhandla med våra kamrater inom Alliansen för att vi vill ge
              ett tydligt besked till svenska folket om vad vi vill göra om
              vi får förtroendet. Vi är inte där än; valdagen inträffar i september.
              Hur svenska folket väljer är upp till dem. Men vi vill berätta
              vad vi vill.
            </seg>
            <seg xml:id="i-fe07ab966ebfa89c-0">
              Min fråga till Mikael Damberg var: Vad vill ni göra tillsammans?
              Ni ska samarbeta med ett parti som på fundamentala punkter tycker
              någonting annat. Det här är inte en sandlådediskussion. En spade
              är en spade. Lämna besked om huruvida er politik är kompatibel
              med Miljöpartiets eller inte! Hur blir det med energipolitiken?
              Hur blir det med tillväxten? Kommer ni att kunna samarbeta?
            </seg>
            <seg xml:id="i-293c5658bc97d771-0">
              Jag tror att svenska folket vill rösta för en politik men också
              för ett regeringsalternativ.
            </seg>
          </u>
          <note type="speaker" xml:id="i-fedc83b42ef866b1-0">
            Anf. 39 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-12">
            <seg xml:id="i-b26af0c4ad2d8371-0">
              Herr talman! Då kan jag lugna Kristdemokraterna med att vi socialdemokrater
              verkligen ser Miljöpartiet som ett parti som funderar över hur
              man skapar framtidsjobb. Hur kan den gröna omställningen bidra
              till nya innovationer och ny teknik? Där har vi mycket som vi
              har gemensamt. Vi tycker inte exakt likadant om kärnkraftsfrågan
              – det gör vi inte – precis som Centerpartiet inte tycker likadant
              som Folkpartiet i kärnkraftsfrågan. Så är det.
            </seg>
            <seg xml:id="i-3919e20aaf7d679c-0">
              Vi har sagt att energipolitiken behöver en långsiktig överenskommelse
              över blockgränserna. Det har den här regeringen varit dålig med.
              Det är att svika industrin, det är att svika jobben och det är
              att svika Sveriges framtid att inte orka med att förhandla med
              andra partier utanför den lilla Alliansen i frågor som är så viktiga
              för vårt land. Sverige behöver samarbete – inte stenhård blockpolitik.
              Om det kommer valet att handla också i höst. Jag ser fram emot
              det valet.
            </seg>
          </u>
          <note type="speaker" xml:id="i-d1c846b3d0a22d09-0">
            Anf. 40 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-b48812e45092f3ed-5">
            <seg xml:id="i-2913caa94be736ff-0">
              Herr talman! Det går inte att stå still i en värld som förändras.
              Politik kan aldrig vara att lova att allting blir precis som det
              är, för politik är att möta förändringen, möta de utmaningar vi
              står inför och skapa möjligheter för människor – vilket får mig
              att vilja tala om miljöfrågorna. Jag har förstått att de inte
              ligger så där väldigt högt upp på dagordningen. Jag trodde möjligen
              att de skulle komma fram när Göran Hägglund började tala om hästlasagne,
              men där gick jag bet.
            </seg>
            <seg xml:id="i-9928b1ef01b61053-0">
              Jag surfade in på Alliansens kampanjhemsida och gick in på stycket
              som heter Vår vision för Sverige. Där kan man läsa om jobb, sysselsättning,
              ekonomi, ansvar, skola, omsorg, sjukvård, kriminalpolitik, globalisering,
              öppenhet, migration, jämställdhet, trygghet, gemenskap och tillit
              men inte ett enda ord om miljön och klimatet.
            </seg>
            <seg xml:id="i-d3837cfb873d150d-0">
              Låt mig tråka er med följande.
            </seg>
            <seg xml:id="i-690a987e32ec7bd8-0">
              Nästa år möts världens ledare för ett klimattoppmöte i Paris.
              Det är sannolikt sista chansen att få till ett bindande avtal
              om utsläppsminskningar. Valet i höst blir en omröstning om vilken
              miljöminister svenska folket vill skicka till det kanske viktigaste
              politiska mötet under vår livstid och om vad den ministern ska
              säga. Vi vet precis vad som behöver göras. Tekniken finns. Lösningarna
              finns. Det som saknas är det politiska modet.
            </seg>
            <seg xml:id="i-abdc19018d3589c5-0">
              Varje gång jag har mött statsministern i en klimatdebatt här
              i kammaren har han svarat: Det spelar liten roll vad Sverige gör.
              Vi är så små. Varje gång har jag undrat: Hur ser det egentligen
              ut där på diskbänken i Rosenbad? Vi vet ju alla vad som händer
              när ingen tar ansvar och när alla bara hoppas att någon annan
              ska göra något. Det som börjar med en sked, en tallrik, en kopp
              eller en kastrull blir snart ett berg av disk som ligger där och
              gror in. Alla tänker: Varför skulle just jag börja diska? Jag
              har ju bara bidragit med en sked, en kopp, en tallrik och en kastrull.
              Så börjar de arga lapparna fylla skåpluckorna med upplysningen
              om att din mamma minsann inte jobbar här. Det brukar liksom inte
              hjälpa – inte förrän någon går före, kavlar upp ärmarna och börjar
              ta ansvar. Då sluter snart någon annan upp – i varje fall om man
              har sjysta kolleger – och tar torkhandduken och gör sitt. Om man
              bara är tillräckligt många sätter man ett exempel där alla till
              slut börjar diska sin kopp.
            </seg>
            <seg xml:id="i-da03111b98561a84-0">
              Sveriges möjligheter att påverka världen handlar om vad vi gör
              här hemma, om vi skyller på andra eller om vi faktiskt börjar
              ta ansvar. Sverige kan. Vi har bland de bästa förutsättningarna
              i världen att bygga ett helt förnybart energisystem. Vi har ett
              näringsliv i framkant. Vi har ett jordbruk som kan och vill tillverka
              klimatsmart mat till våra skolor och äldreboenden. Vi har skolor
              i behov av upprustning, och vi har behov av klimatinvesteringar
              i tåg som går i tid och upprustade förorter. Vi äger gemensamt
              Vattenfall – i dag en av Europas största klimatbovar med större
              utsläpp än Sverige som land och som Alliansen vill låta bryta
              ny kol. Det kan i stället användas för att bygga ett förnybart
              energisystem här hemma.
            </seg>
            <seg xml:id="i-0f672072f757d3b4-0">
              Allra mest har vi människor som vill – människor som varje dag
              gör klimatsmarta val. De sätter sig på cykeln, de hoppas trots
              allt på tåget, de väljer den Kravmärkta varan och försöker göra
              sin del. Vi har sjysta kolleger i det här landet – sådana som
              diskar sin kopp. Jag hoppas att de också finns i pentryt på Regeringskansliet.
            </seg>
            <seg xml:id="i-b4b25c4f8851647d-0">
              Det finns en sak som skiljer en överfull diskho från ett övertrasserat
              klimatkonto. Om man inte diskar sin kopp drabbar det mest en själv
              och kollegerna, men om vi inte tar ansvar för klimatet är det
              barnen som får betala. Vi är den första generationen som vet precis
              vad våra barn kommer att fråga oss: Vad gjorde ni? Ni fick forskarrapporterna.
              Ni såg Europa översvämmas. Ni såg människor fly från torkan i
              Afrika. Så vad gjorde ni? Jag vill att Sverige ska kunna svara:
              Vi gör allt för att du ska få växa upp i en trygg värld.
            </seg>
            <seg xml:id="i-2641cd5c6e9782de-0">
              Herr talman! Det är lätt att skrämmas av förändringar. Jag tänkte
              på det när jag följde Alliansens konvent och hörde er säga att
              den stora frågan är jobben. Det kan man förstå. Arbetslösheten
              är högre än när ni tillträdde. Långtidsarbetslösheten är högre.
              Ungdomsarbetslösheten är högre. Man frågar er: Vad är ert stora
              förslag för att fler unga ska få komma i jobb? Då svarar ni i
              kör: Vårt stora förslag är att inte genomföra oppositionens politik.
              Det var ju oväntat.
            </seg>
            <seg xml:id="i-f5dff68e1d3c267b-0">
              Tidigare har ni lovat jobbskatteavdrag lite oavsett vad frågan
              har varit. Skatterna har sänkts en, två, tre, fyra och fem gånger.
              Men det har liksom inte hjälpt. Nu lovar ni i stället att ni inte
              ska sänka skatten – i varje fall inte just nu. Alliansens förslag
              för att få fler jobb är alltså att göra ingenting. Det var ju
              ett väldigt nytänkande.
            </seg>
            <seg xml:id="i-5a3befa19a725249-0">
              För mig handlar jobbpolitiken i stället om att se förändringen
              och ta del av den. Det är inte bara Sverige som behöver moderniseras.
              Över hela världen letar man efter smartare transportsätt, bättre
              stöd för energi och grönare sätt att bygga städer. Fråga SKF,
              vars största exportsuccé är kullager till vindkraften! Fråga ABB,
              som förser den förnybara energin över världen med smarta elnät!
              Fråga Volvo, som säljer hela bussystem till världens största städer!
            </seg>
            <seg xml:id="i-620521622f0c9f57-0">
              Framtidens jobb kommer inte av sig själva; det har de aldrig
              gjort. Den politiska debatten fylls nu av mål om jobben, men om
              vi ska nå något av målen handlar det om vad vi faktiskt gör. Det
              handlar om det politiska modet att fatta de beslut som gör att
              ny teknik utvecklas här och att vi här hittar lösningar som också
              resten av världen behöver. Så har Sverige byggts starkt – genom
              att vi har varit först med det nya snarare än sist med det gamla.
              Det handlar om teknik, om utveckling och om värderingar.
            </seg>
            <seg xml:id="i-4ec11c9824427e61-0">
              Herr talman! Ingen förändring tycks skrämma män så mycket som
              jämställdhet. När statsministern i SVT:s Agenda blev utfrågad
              om Moderaternas resultat i EU-valet ville han inte alls tala om
              Moderaterna, utan om Grön ungdom och dess kamp om att man är redo
              för en feministisk revolution. Jag vet inte vad det är, sade statsministern,
              eller hur den ska drabba Sverige.
            </seg>
            <seg xml:id="i-230283578ea7a93b-0">
              Låt mig berätta hur feminismen kan drabba Sverige, statsministern.
              I dag har vi en våldtäktslagstiftning som gång på gång gör rättegången
              till ett andra övergrepp mot offret. Juridiskt sett är det inte
              kvinnans bedömning av om hon ville ha sex utan mannens bedömning
              av vad kvinnan ville som fäller avgörandet. Vi behöver en samtyckesparagraf
              i den svenska våldtäktslagstiftningen. Så skulle feminismen drabba
              Sverige.
            </seg>
            <seg xml:id="i-076592f64dffe03a-0">
              I den här takten kommer kvinnor och män inte att ha jämställda
              löner förrän år 2138. Inkomstskillnaderna har till och med ökat
              under Alliansens tid vid makten. Vi behöver jämställda ledningar
              i de största börsbolagen, jämställd föräldraförsäkring och bättre
              villkor i offentliga kvinnodominerade yrken. Så skulle feminismen
              drabba Sverige.
            </seg>
            <seg xml:id="i-1f882c184b793117-0">
              Unga tjejer mår allt sämre. Självkänslan reduceras till en tävling
              om poäng på proven, om likes på Instagram och om att se ut som
              de retuscherade modellerna i reklamen. Till slut äter prestationsångesten
              upp tjejen där under. Vi behöver en skola som klarar av att se
              elever, också bakom prov och betyg. Vi behöver en skola där det
              finns lärare med tid, elevhälsa och normkritisk pedagogik. Så
              skulle feminismen drabba Sverige.
            </seg>
            <seg xml:id="i-f38517348579d22a-0">
              Herr talman! Avslutningsvis: Det blåser kallt i Europa, och Sverige
              är en del av Europa. Vi får inte blunda för den växande rasismen
              här. Den romska diskriminerade personen som räcker ut handen i
              hopp om solidaritet men möts av glåpord kan inte blunda. Det älskande
              paret som får sin bil vandaliserad och som inte vågar gå ut på
              grund av att deras kärlek inte uppskattas av hatande homofober
              kan inte blunda. Den muslimska kvinnan som inte längre tar spårvagnen
              sedan den gången hon blev påhoppad, slöjan drogs av henne och
              hon blev ombedd att åka hem trots att hon alltid har bott här
              kan inte blunda. Därför ska ingen av oss blunda.
            </seg>
            <seg xml:id="i-d67c2c9a90a4cb6e-0">
              Vi är nu många som säger: Det räcker nu. Vi är många som står
              upp för att vår arbetsplats är mot rasism, som fyller en nedklottrad
              skola med kärlek, som tar tillbaka ett förortstorg från rasisterna
              och som hjälper flyktingarna som har flytt krigets helvete och
              kommit till vår by. Det är det varma Sverige, det är det Sverige
              som jag älskar och det är det Sverige som vi faktiskt kan vara.
            </seg>
          </u>
          <note type="speaker" xml:id="i-bb4bfcec49942432-0">
            Anf. 41 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-15" who="unknown">
            <seg xml:id="i-0b3dbd5cf9f7d447-0">
              Herr talman! Jag vill först berömma Gustav Fridolin för de viktiga
              orden på slutet och för att han kopplar det till ord som värme
              och till det som vi tycker om med Sverige när vi står upp mot
              rasism. Det viktiga är att vi gör det över politiska gränser och
              andra typer av gränser i samhället.
            </seg>
            <seg xml:id="i-0243e74be13ae192-0">
              När vi lyssnar på Gustav Fridolin kan vi konstatera att ett problem
              är att han gärna vill vara vår reporter i världen och i verkligheten.
              Men om 88 dagar kan alltså svenska folket rösta fram en rödgrön
              majoritet som helt plötsligt lägger en annan typ av ansvar på
              Gustav Fridolin och som vi sällan får höra någonting om. Vad tänker
              Miljöpartiet göra om de får makt och inflytande? Vi hör socialdemokrater
              som står och berättar vad de ska göra med skolan som om ni inte
              har någonting med det att göra, trots att ni inte har samma förslag.
              Vem är det som ska bestämma över svensk skola?
            </seg>
            <seg xml:id="i-dbe7c8f743d9f9d1-0">
              Gustav Fridolin har gjort en poäng av att ständigt berätta om
              alla dessa höjda löner och alla dessa förstärkta resurser. Men
              noterar Gustav Fridolin att Socialdemokraterna alltså inte föreslår
              samma sak? Om man röstar på Gustav Fridolin, får man Socialdemokraternas
              skolpolitik då? Eller är det tvärtom? Jag tror att man runt om
              i Sveriges skolor är ganska intresserade av beskeden om det.
            </seg>
            <seg xml:id="i-f2d5842b691f9c07-0">
              Dessutom blir jag inte riktigt klok på om det ska bli stor förändring
              eller om det inte ska bli det. Jo, det ska bli stor förändring.
              Vi ska avskaffa kärnkraften, miljöskatterna ska höjas med 17 miljarder,
              vi ska höja bensinskatten, vi ska höja skatten på vattenkraft,
              vi ska höja skatten på kärnkraft – innan den avvecklas – och sedan
              ska vi införa flygskatt. Samhället ska ställas om, och tillväxten
              ska bekämpas. Ibland har Gustav Fridolin fått frågan: Hur ska
              det påverka enskilda? Det är en jätteförändring av samhället.
              Gustav Fridolin svarar då: Nej, det är bara en hundring. Svenska
              folket behöver inte vara oroliga. Det är en jätteförändring, men
              för just er – allihop som bor i Sverige – är det ingen förändring,
              en klimathundring. Thats it!
            </seg>
            <seg xml:id="i-fca0dc842e04ac31-0">
              Jag har lite svårt att få ihop det där. Och jag tror inte på
              den typen av budskap. Antingen är det revolution, Gustav Fridolin
              – då ställer man samhället på ända – eller också är det inte det.
              Ni får ta och bestämma er!
            </seg>
          </u>
          <note type="speaker" xml:id="i-9e75f2631baf5c80-0">
            Anf. 42 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-6">
            <seg xml:id="i-8d70b57e0ff7a5a2-0">
              Herr talman! Ja, vi vill höja lärarlönerna, och vi är beredda
              att backa skattesänkningar på inkomster över 40 000 för att kunna
              höja lärarlöner och anställa fler i skolan.
            </seg>
            <seg xml:id="i-7a95597f2b6adeb2-0">
              Ja, vi vill avveckla kärnkraften. Och ja, vi kommer ibland in
              från olika håll när vi ska sätta oss ned och förhandla med Socialdemokraterna.
              Det är så det är att vara två olika partier. Ni tycker också olika
              om skola, a-kassa, jämställdhet, vårdnadsbidrag, hbtq-rättigheter,
              om snart sagt allting. Ni sätter er ned och förhandlar för att
              komma fram till en politik i respekt för varandra. Så fungerar
              politik; så fungerar det politiska hantverket. Jag har varit med
              om det, och Fredrik Reinfeldt har varit med om det.
            </seg>
            <seg xml:id="i-b1218c7f08fb3abc-0">
              Herr talman! Det är lite intressant att statsministern hoppar
              till för orden feministisk revolution som Grön ungdom använder.
              Vi har sett många revolutioner i historien som har varit av det
              slag att man har bytt ett tänkande mot ett nytt utan att någon
              hand har lyfts mot en annan människa – den industriella revolutionen,
              den agrara revolutionen och it-revolutionen. Ja, statsministern
              borde veta eftersom man i Moderaternas nya idéprogram kan läsa
              om behovet av en frihetsrevolution. Ändå är det något med feministisk
              revolution som någonstans retar statsministern så mycket.
            </seg>
            <seg xml:id="i-54eb74dbf32884c6-0">
              Vet ni vad? Jag tror inte att det är det andra ordet i ordparet
              som är statsministerns problem. Jag tror att kritiken mot det
              kommer upp eftersom han inte vill tala om det första, om feminism.
              Han vill inte tala om att inkomstskillnaderna har ökat mellan
              män och kvinnor under Alliansens tid vid makten, om att unga tjejer
              mår allt sämre och om att vi inte har fått en vettig våldtäktslagstiftning
              med en samtyckesparagraf i Sverige. Jag vill därför fråga statsministern
              rakt och öppet: Är du feminist?
            </seg>
          </u>
          <note type="speaker" xml:id="i-d02d89cdb9594350-0">
            Anf. 43 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-16" who="unknown">
            <seg xml:id="i-b5c9b1552e20827f-0">
              Herr talman! Jag kan avslöja att jag är moderat. Jag är trygg
              i den beteckningen.
            </seg>
            <seg xml:id="i-53b476c7edfcfa82-0">
              Jag misstror dem som tror att etiketter och ismer ska staplas
              på varandra, dessutom ismer och etiketter som uttolkas av andra
              och som meddelar att det du tycker är fel. Jag vill inte leva
              på det sättet. Jag vill leva som fri. Jag vill kunna tycka fritt,
              men jag tillhör partiet Moderaterna. Ja, det är ett öppet och
              brett parti. Och ja, det finns meningsskiljaktigheter mellan våra
              fyra allianspartier. Men du har missat det lilla datumet den 14
              september. Titta i din almanacka! Där står det: Val till riksdagen.
            </seg>
            <seg xml:id="i-ed9a1802b370392e-0">
              Skillnaden är alltså att vi före valet kommer att berätta för
              väljarna hur vi har stämt av mellan våra partier. Ni tänker ha
              nattliga förhandlingar och chocka svenska folket efter valet.
              Det är den stora skillnaden. Du kan inte stå här och lova högre
              löner. Du har nämligen ingen aning.
            </seg>
            <seg xml:id="i-14d75ac180e4a1f7-0">
              Jag tycker på något sätt att det spelar lite roll om man står
              och håller i Miljöpartiets valsedel och tänker att nu ska Gustav
              Fridolin få inflytande så att det blir högre löner. Man röstar,
              och sedan kommer du att dyka upp efter en förhandling och säga:
              Det blev inte det. Det blev något annat. Vad synd!
            </seg>
            <seg xml:id="i-7ea4a784279f3166-0">
              Folk gillar inte sådant. Det bygger inte tillit, men det är det
              ni kommer att chocka folk med efter valet.
            </seg>
          </u>
          <note type="speaker" xml:id="i-9a295af13e8216b1-0">
            Anf. 44 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-7">
            <seg xml:id="i-2f9afd7580e7ffb7-0">
              Herr talman! Ja, man kan vara säker. Om man tar Miljöpartiets
              valsedel kommer Miljöpartiet att få större inflytande i de förhandlingar
              som sker efter valet. Ju större vi blir, desto större blir möjligheterna
              för en bra klimatpolitik där vi tar barnens framtid på allvar
              och desto större blir möjligheterna för en skolpolitik där vi
              faktiskt anställer fler och höjer lärarlöner. Det är vår inriktning
              som vi går in i förhandlingar med andra partier om.
            </seg>
            <seg xml:id="i-577ae06950633a7d-0">
              Om man röstar på Alliansen är det mer osäkert. Ni har flera partier
              som inte ens vet om de kommer att klara spärren. Gäller då det
              som de har fått igenom i era förhandlingar? Ska ni föra kristdemokratisk
              politik om vårdnadsbidrag även om Kristdemokraterna inte sitter
              i riksdagen och trots att ingen av er gillar det? Det vet man
              inte.
            </seg>
            <seg xml:id="i-3bfa861b4b9a0ad7-0">
              Politik bygger på förhandlingar, respekt för varandra och att
              man sitter ned och kommer överens. Ju större vi blir, desto större
              styrka har vi i förhandlingarna för att göra verklighet av våra
              krav och våra löften om miljön och skolan.
            </seg>
            <seg xml:id="i-3b83d24301a213b6-0">
              En sak kan man dock vara säker på. Det finns en tydlig prioriteringsskillnad
              i svensk politik mellan de som har prioriterat skattesänkningar
              i varje läge de har haft och vi som nu vill prioritera arbete
              för skolan och miljön.
            </seg>
          </u>
          <note type="speaker" xml:id="i-0b774f528169b026-0">
            Anf. 45 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-17" who="unknown">
            <seg xml:id="i-dbb559b51fcf2a24-0">
              Herr talman! Efter ett framgångsrikt EU-valsresultat, som jag
              gratulerar Miljöpartiet till, är självförtroendet på topp. Jag
              hörde ordet statsbärande uttalas på Miljöpartiets kongress, och
              ni uppträdde redan så. Men då ställs det vissa krav. Jag tänkte
              tala om säkerhets- och försvarspolitik i det Europa som vi nu
              lever i.
            </seg>
            <seg xml:id="i-8aed46dd8c92ccb5-0">
              Åsa Romson fick frågan i en intervju i vintras vad som är farligast
              med den ryska krigsmakten. Hon svarade: Det är att deras fordon
              just nu rostar sönder, så att det blir lokala miljöproblem.
            </seg>
            <seg xml:id="i-85cb64475ef65d62-0">
              Därefter inträffade den ryska aggressionen mot Ukraina och annekteringen
              av Krim i en stil som man måste jämföra med Anschluss på 30-talet.
            </seg>
            <seg xml:id="i-7798f129d1b423d0-0">
              Försvarsberedningen fick förlängd tid, och då trodde man att
              alla hade tänkt efter. Sedan landade Försvarsberedningen i bland
              annat en miljöpartistisk reservation där ni ville skära 12 miljarder
              på försvaret under de närmaste åren.
            </seg>
            <seg xml:id="i-f288328b94afdd50-0">
              Jag vill bara ställa en mycket blygsam fråga i stor ödmjukhet
              av ren och skär nyfikenhet: Hur kommer det sig att Miljöpartiet
              – precis när vi ser ett mer aggressivt och upprustat Ryssland
              än på mycket länge, ett Ryssland som begår det grövsta övergreppet
              på folkrätten i modern tid i Europa – då signalerar att det är
              lämpligt att Sverige ska genomföra en massiv nedrustning?
            </seg>
          </u>
          <note type="speaker" xml:id="i-3e92541550062f6a-0">
            Anf. 46 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-8">
            <seg xml:id="i-8c1509c1479d76a4-0">
              Herr talman! Vilken tur att vi inte har föreslagit det då. Den
              här diskussionen handlar ju om vad vi tror ger bäst säkerhetsförutsättningar
              för Sverige och hur Sverige får ett försvar som man är trygg med.
              Vi är tveksamma till att köpa in ytterligare 60 eller 70 super-JAS
              till en kostnad av 40 000 kronor för varje svensk familj. Gör
              det svensk försvarsmakt bättre i ett läge när man inte ens kan
              bemanna de flygplan som man har? Vi i Miljöpartiet vill hellre
              satsa på ett försvar med bättre bemanning – det har vi försökt
              samarbeta om i riksdagen. Om inte alla pengar läggs på JAS-plan
              kan man också ha en del pengar över till skolan och andra insatser.
            </seg>
            <seg xml:id="i-acd46c3478580e0b-0">
              Så nej, vi föreslår ingen massiv nedrustning, men vi har andra
              försvarsprioriteringar.
            </seg>
            <seg xml:id="i-c8d77103949c1cf3-0">
              Utbildningsministern talade om fordon. Är utbildningsministern
              medveten om att en del av dessa fordon är atomubåtar? Ja, det
              är en stor säkerhetspolitisk fara om Ryssland låter radioaktivitet
              läcka ut i världen.
            </seg>
            <seg xml:id="i-523bf5d7efdf1119-0">
              Ryssland är ju en stormakt i dag, inte för sin ekonomi, den är
              något mindre än Italiens. Det är inte en stormakt för sin stora
              krigsmakt, den är faktiskt en tredjedel så stor som EU:s samlade
              krigsmakt. Ryssland är en stormakt på grund av Europas energiberoende.
            </seg>
            <seg xml:id="i-749dc3cc5efc8dee-0">
              I morgon startar Ringhals med bland annat ryskt kärnkraftsbränsle
              köpt av ett av Putins företag som är djupt invecklat i det ryska
              kärnvapenprogrammet. Om man går in på hemsidan kan man se stolta
              bilder av de ryska kärnvapnen samtidigt som man kan klicka på
              en länk där det står: Vi får nu sälja kärnbränsle också till Vattenfall.
            </seg>
            <seg xml:id="i-1a4f7bae03580ae6-0">
              Det finns två problem med detta. Det ena är att det är kärnkraftsbränsle
              och det andra är att det är ryskt.
            </seg>
            <seg xml:id="i-3f9c35363a5cbefb-0">
              Tycker vice statsministern att det är vettigt att svensk kärnkraft
              laddas med ryskt kärnkraftsbränsle från ett företag som är djupt
              invecklat i det ryska kärnvapenprogrammet?
            </seg>
          </u>
          <note type="speaker" xml:id="i-ebf66685c999b33f-0">
            Anf. 47 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-18" who="unknown">
            <seg xml:id="i-e518a76f0ca2965a-0">
              Herr talman! Gustav Fridolin svarade inte på frågan. Ni föreslår
              nästan 12 miljarder i nedskärningar av försvarsbudgeten under
              de närmaste fyra åren. Det är i genomsnitt uppemot 3 miljarder
              per år. Det är det som återfinns i ert budgetförslag. Men Gustav
              Fridolin säger att det inte är så, att man bara inte vill ha nya
              flygplan.
            </seg>
            <seg xml:id="i-c522b05513d13cd4-0">
              De är inte bara de nya flygplanen som ni är emot, Gustav Fridolin.
              Ni har också varit emot de flygplan som vi har. Ni har alltid
              varit emot inköp av flygplan till det svenska flygvapnet. Ni röstade
              nej när JAS-besluten togs 1992, ni röstade nej när JAS-beslutet
              togs 1996 och ni röstar nej nu. Men JAS är de enda flygplan vi
              har. Ska vi ha ett flygvapen utan flygplan?
            </seg>
            <seg xml:id="i-fb2370978338fdac-0">
              Det finns ett antal länder i Europa som inte har ett flygförsvar.
              Det är Andorra, San Marino, Vatikanstaten och Liechtenstein, men
              samtliga länder står under Natos beskydd. Och nu vill Miljöpartiet
              att också Sverige ska tillhöra den listan.
            </seg>
            <seg xml:id="i-3461a77c624a2a1a-0">
              Det är möjligen populistiskt att lova dessa pengar till allting
              annat som är lite mer populärt i väljarkåren på valdagen. Men
              det är sannerligen ansvarslöst när det gäller Sverige.
            </seg>
          </u>
          <note type="speaker" xml:id="i-af3586316978ca3a-0">
            Anf. 48 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-9">
            <seg xml:id="i-c7a5041577816ce4-0">
              Herr talman! Det är så roligt att debattera med Jan Björklund.
              Man vet aldrig riktigt vilket årtionde som man befinner sig i.
              Nu tog han upp försvarsbeslut från 1992. Men jag har svårt att
              tro att Miljöpartiet röstade emot några vapen med tanke på att
              vi inte satt i riksdagen då. När vi diskuterar skolpolitik brukar
              vi vara tillbaka på 70-talet i de olika skolpolitiska diskussionerna.
            </seg>
            <seg xml:id="i-ddaf87f2d940a7dc-0">
              Jag svarade på frågan. Vi tycker att de JAS-plan som finns i
              dag bör uppgraderas för att Sverige ska ha ett tryggt försvar.
              Man måste också satsa på att bemanna dem på ett bra sätt så att
              det går att flyga med dem. Det är en viktigare prioritering än
              att nu köpa in 70 nya så kallade super-JAS. Det är vår försvarspolitiska
              ingång, och det är den som vi förhandlar med andra partier om.
            </seg>
            <seg xml:id="i-553b0b932d0622ab-0">
              Du svarade däremot inte på frågan. Inte med ett ord berörde du
              det som gör att Ryssland kan agera folkrättsvidrigt i Ukraina
              och bryta mot de mänskliga rättigheterna på hemmaplan, som gör
              att Ryssland i dag får bete sig som en stormakt utan hänsyn till
              mänskliga rättigheter och folkrätt, nämligen Europas beroende
              av rysk energi.
            </seg>
            <seg xml:id="i-46831ca8c9e48f5e-0">
              Du brukar stå här och prata om rysk gas. Ja, Europa måste minska
              beroendet av rysk gas. Men hur kommer det sig att du inte vill
              svara på frågan om dina kärnkraftverk ska laddas med Putins uran?
            </seg>
          </u>
          <note type="speaker" xml:id="i-70a18298afd6e2b0-0">
            Anf. 49 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-19" who="unknown">
            <seg xml:id="i-7938b9069cf527d4-0">
              Herr talman! Jag vill återge ett kort stycke ur en bok som jag
              bläddrade i nyss:
            </seg>
            <seg xml:id="i-d440b53bba8a85c1-0">
              Vi som gick i skolan på 90-talet fick lära oss att vi var ett
              problem, i varje fall för kommunens budget. Varför skulle man
              annars skära ned på vikarier och studiematerial, slå samman klasser
              eller hålla gymnastiklektioner ute medan idrottshallen stod tom?
              På Bjärnums skola stavades alltså dogmen köpstopp.
            </seg>
            <seg xml:id="i-e958e69e955e56e8-0">
              Kanske känner Gustav Fridolin igen de här raderna. De är nämligen
              han själv som har skrivit dem i sin bok Blåsta – nedskärningsåren
              som formade en hel generation .
            </seg>
            <seg xml:id="i-aa2cf7992fa940c8-0">
              Jag känner verkligen igen mig i den boken. Gustav Fridolin och
              jag är årsbarn. Det var samma sak i Värnamo: köpstopp, alltmer
              slitna skolböcker, sämre mat, håltimmar och alltmer stressade
              lärare. Vi är båda uppväxta under 90-talskrisen, och vi är den
              första generation sedan andra världskriget som har fått uppleva
              nedskärningar i välfärden.
            </seg>
            <seg xml:id="i-fc3e5a588514674a-0">
              I början av 90-talet minskades Sveriges ekonomi med ett par procent
              per år. Det var en ekonomi utan tillväxt, och vår generation betalade
              för den.
            </seg>
            <seg xml:id="i-3248ec6388417ff4-0">
              Gustav Fridolin har skrivit en hel bok om det här, om åren då
              Sverige inte hade någon tillväxt. Men i dag lutar de politiska
              funderingarna åt ett annat håll. Fast förankrad i vänsterburen
              drömmer sig Miljöpartiet tillbaka till en tid då människor producerade
              vad de själva behövde. Den unga generationen kan nu knappast drömma
              om att få det bättre än den äldre generationen.
            </seg>
            <seg xml:id="i-74cdbe332af64137-0">
              Mina frågor är: Hur blir välfärden bättre om man förbjuder tillväxt?
              Hur blir skolan bättre om vi återupplever 90-talet? Hur kan man
              få en bättre skola om man ska ha ett ekonomiskt system som inte
              bygger på tillväxt – för att citera Miljöpartiets valmanifest?
            </seg>
          </u>
          <note type="speaker" xml:id="i-e5c3ac22251c3a97-0">
            Anf. 50 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-10">
            <seg xml:id="i-141081ba951ce878-0">
              Herr talman! Jag har faktiskt två boktips till Annie Lööf. Det
              ena är att läsa ut boken som jag gav ut för några år sedan. I
              slutet av den finns rätt så viktiga resonemang om hur man ska
              kunna fortsätta att satsa på skolan i en tid när vi inte kan förlita
              oss på en ekonomisk utveckling där vi tär på naturresurserna för
              kommande generationer och släpper ut alltmer växthusgaser.
            </seg>
            <seg xml:id="i-5aa02f3e5431552b-0">
              Sedan har jag ett annat lästips till Annie Lööf, och det är Centerpartiets
              idéprogram. Där står det:
            </seg>
            <seg xml:id="i-360513bc33f7b2e5-0">
              Tillväxtbegreppet behöver kompletteras med andra mått som gör
              att vi kan mäta välstånd ur ett mer långsiktigt, ekologiskt och
              socialt perspektiv.
            </seg>
            <seg xml:id="i-5fbdf589d071dfd3-0">
              Jag har faktiskt lite fler lästips till kollegerna här. Som sommarlektyr
              till Jan Björklund rekommenderar jag Klas Eklunds föreläsning
              på Bertil Ohlin-institutet 2011. Han säger:
            </seg>
            <seg xml:id="i-5fd5126e12790a1b-0">
              För mig känns bnp otidsenligt och analytiskt irrelevant. Ska
              vi sätta upp mål för den ekonomiska politiken, låt oss sätta upp
              det som vi siktar på: folkhälsa, medellivslängd, barnadödlighet,
              inkomster, budgetsaldo, bankstabilitet. Men tro inte att hög bnp-tillväxt
              såsom vi mäter den i dag nödvändigtvis är vägen dit.
            </seg>
            <seg xml:id="i-a4508f994b2dd7db-0">
              Och så har jag en bok till Göran Hägglund från den kloka Anders
              Wijkman som ifrågasätter ett ekonomiskt system där det ser ut
              som pluspost om vi fiskar ut den sista fisken eller hugger ned
              det sista trädet, trots att vi såklart blir fattigare och inte
              rikare.
            </seg>
            <seg xml:id="i-f03a1c9196691360-0">
              Avslutningsvis har jag ett lästips till Fredrik Reinfeldt. Det
              är ett utredningsdirektiv som ni fattade beslut om så sent som
              den 15 maj med önskemål om mått på livskvalitet som kan komplettera
              traditionella välfärdsmått. Där ska man mäta också från ekonomiska,
              sociala och miljömässiga. perspektiv.
            </seg>
            <seg xml:id="i-8cbd35ae59de73e1-0">
              Miljöpartiet är inte blinda motståndare till tillväxt. Men vi
              är motståndare till blind tillväxt.
            </seg>
            <seg xml:id="i-902efbc3a2c54ee8-0">
              Våra förutsättningar för en ekonomisk utveckling får inte bygga
              på att vi förstör möjligheterna för våra barn att leva på en planet
              med hållbart ekosystem och deras förutsättning till ekonomisk
              utveckling. Och detta borde vi inte vara oense om, för ni säger
              ju samma sak.
            </seg>
          </u>
          <note type="speaker" xml:id="i-4afbb6a30708ba62-0">
            Anf. 51 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-20" who="unknown">
            <seg xml:id="i-f4b20ee9c2a3ef26-0">
              Herr talman! Jag vill tacka Gustaf Fridolin för att han så tydligt
              lyfter fram hur vi partier påverkar regeringen och att vi från
              regeringens sida nu har tillsatt en utredning för att titta på
              kompletterande mått av bnp, såsom livskvalitet och miljömässighet.
              Bland annat har Klas Eklund suttit med i regeringens framtidskommission.
            </seg>
            <seg xml:id="i-97ef1940b04033a2-0">
              Men repliken handlar inte om det. Kompletterande mått på bnp
              är vi eniga om. Det som står i ert valmanifest, Gustav Fridolin,
              det som ni vill genomföra under de kommande fyra åren, handlar
              om en ekonomi utan tillväxt. Då frågar jag mig: Vad menar Gustav
              Fridolin med det? Förstår du inte vad tillväxt är?
            </seg>
            <seg xml:id="i-1b41badecffe771a-0">
              Tillväxt är att elever ska lära sig mer i skolan. Tillväxt är
              ny cancermedicin som kan gå på export. Tillväxt är fler solceller.
              Tillväxt är att dra räls över Sverige. Tillväxt är Volvo som utvecklar
              nya elbilar. Det är tillväxt. Det ni går till val på – enligt
              ert valmanifest – är en ekonomi utan tillväxt. Så står det.
            </seg>
          </u>
          <note type="speaker" xml:id="i-3e8a8754ff1cbc2b-0">
            Anf. 52 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-11">
            <seg xml:id="i-7a3b74fe001e1c40-0">
              Herr talman! Först citerar Annie Lööf ur en bok som hon inte
              läst ut. Sedan klarar Annie Lööf inte av att läsa innantill. Det
              står inte en ekonomi utan tillväxt. Du läste det korrekt i förra
              repliken, Annie Lööf. Det står ett hållbart ekonomiskt system
              som inte bygger på tillväxt. Vi har i dag en tillväxt som är beroende
              av ökande utsläpp och av att vi tar upp alltmer resurser ur jorden.
              Vi håller på att lämna över en planet till våra barn som förstör
              deras förutsättningar för ett gott liv. Vi lever varje år lite
              mer på kapitalet av naturresurserna i stället för att ha ett hållbart
              ekonomiskt system som gör att vi lever på räntan.
            </seg>
            <seg xml:id="i-bdb2ae65af1cb9fe-0">
              Det vill vi förändra, och det borde inte vara kontroversiellt.
              Det är något man tittar på i alla utvecklade ekonomier, och man
              frågar sig hur vi ska få nya mått på ekonomisk utveckling. Det
              är någonting som ni är stolta över att ha fått den nuvarande regeringen
              att titta på. Låt oss då jobba med det tillsammans i stället för
              att använda det som ett medvetet missförstående av varandra.
            </seg>
            <seg xml:id="i-b777a032108fc832-0">
              Det kommer en dag också efter valet, Annie Lööf, och då kommer
              vi att behöva samarbeta. Det samarbetet förbättras inte av att
              vi medvetet missförstår varandra.
            </seg>
          </u>
          <note type="speaker" xml:id="i-2e0618a2037393f2-0">
            Anf. 53 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-ed9954232532c009-2">
            <seg xml:id="i-d22f7c6912b20656-0">
              Herr talman! Jag vill fortsätta lite grann på det spår som tagits
              upp i de senaste replikerna, tillväxtens betydelse. Jag tror att
              Miljöpartiet många gånger i resonemanget förväxlar tillväxt med
              vissa effekter som kan uppkomma när det gäller tillväxt för att
              vi inte gör rätt.
            </seg>
            <seg xml:id="i-2405f9d8eb389cea-0">
              Jag önskar att jag kunde förklara det på ett bra sätt. Hade jag
              befunnit mig i ett annat sammanhang skulle jag kanske ha jämfört
              med bilen och sagt att det är korkat att vara emot bilen och att
              det är bättre att vara emot utsläppen från bilen. Men det är ett
              argument som ju inte biter på miljöpartisterna.
            </seg>
            <seg xml:id="i-f637e726c7442ccc-0">
              Vi kan se på den ekonomiska tillväxten förra året. Vi hade en
              ekonomisk tillväxt i Sverige på ungefär 1 ½ procent. Det ledde
              till att vi hade skatteintäkter på ungefär 20 miljarder kronor
              mer än året dessförinnan. Det gjorde att vi kunde satsa mer pengar
              på äldreomsorg. Det gjorde att vi kunde ge mer resurser till skolan.
              Det gjorde att vi kunde köpa bättre läkemedel när det kom fram
              nya innovativa sådana.
            </seg>
            <seg xml:id="i-704fb5653e0ca450-0">
              Det är svårt att tänka sig en tillvaro där vi inte har ekonomisk
              tillväxt. Det är svårt att tro att vi skulle kunna möta de utmaningar
              vi har som land och folk om vi inte hade ekonomisk tillväxt. Jag
              har suttit i förhandlingar om budgetar under år när det varit
              riktigt, riktigt tufft. Utan tillväxt finns bara nedskärningar
              att fördela. Jag kan försäkra Gustav Fridolin att det inte är
              en situation man som politiker vill hamna i, att ta ansvar för
              att spara på område efter område på grund av allt mindre resurser.
              Men det värsta är inte att det är synd om politiker. Det värsta
              är att det drabbar människor där ute i verkligheten. Det vill
              Miljöpartiet med berått mod ta bort.
            </seg>
          </u>
          <note type="speaker" xml:id="i-0d4c205b9f38e416-0">
            Anf. 54 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-12">
            <seg xml:id="i-f7349bdc5fb764d9-0">
              Herr talman! Det här blev en intressant debatt. Jag lyfte fram
              jämställdheten och miljön. Jämställdheten har mötts av en raljerande
              statsminister, och miljön möts av borgerliga politiker som ifrågasätter
              vårt engagemang för att vi ska kunna lämna över en jord i hållbart
              skick till våra barn.
            </seg>
            <seg xml:id="i-35e940d3b4218a84-0">
              Vi behöver en miljöpolitik och ett hållbart ekonomiskt system
              där människor får möjlighet att utvecklas och växa, där verksamheter
              får möjlighet att utvecklas och växa. Vi lägger varje år fram
              en budget i riksdagen där vi satsar mer än Alliansen på skolan,
              äldreomsorgen och andra viktiga saker som socialministern lyfter
              fram. Det gör vi eftersom vi inte tycker att skattesänkningar
              är den viktigaste prioriteringen. Det är där skiljelinjen går.
            </seg>
            <seg xml:id="i-1cd51c05b7dbdd6f-0">
              Det här blir lite märkligt, herr talman. Göran Hägglund säger
              att människor skulle drabbas av att vi funderar på hur vi kan
              bygga en hållbar ekonomi, men det är ju den ohållbara ekonomin
              som människor drabbas av. Vi ser hur människor i Sydeuropa slås
              ut i arbetslöshet med stora sociala problem som följd. Vi har
              hört det grekiska lärarfacket berätta för oss att barn svimmar
              under lektionerna för att de är undernärda. Det är resultatet
              av en ohållbar ekonomi där tillväxten hållits uppe av lånebubblor
              som till slut spruckit. Därför tycker vi att hushållens skuldsättning
              bör vara en indikator för den svenska ekonomin och vägas in tillsammans
              med bnp-tillväxten.
            </seg>
            <seg xml:id="i-f17b2c2e589cb2de-0">
              Nu ser vi hur utsläppen fortsätter att öka. Vi ser hur våra barn
              går mot en fullskalig klimatkatastrof där en tredjedel av levnadsytan
              för djur och växter kan slås ut redan under deras livstid om vi
              inte gör någonting. Den ohållbara ekonomin kommer att drabba våra
              barn. Därför behöver vi nya ekonomiska spelregler.
            </seg>
          </u>
          <note type="speaker" xml:id="i-b493957c7a8a88f3-0">
            Anf. 55 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-ed9954232532c009-3">
            <seg xml:id="i-a062efcd72dbf238-0">
              Herr talman! Miljöpartiet har fört ett filosofiskt resonemang
              som är mycket intressant och handlar om att styra politiken så
              att det finns korrektiv – sociala, ekologiska och så vidare –
              när det gäller vår utveckling. Det är oerhört viktigt, men det
              nya i det här sammanhanget är att Miljöpartiet i sitt valmanifest
              säger att vi ska ha ett ekonomiskt system som inte bygger på tillväxt.
              Det är någonting nytt som inte har funnits i världen tidigare.
            </seg>
            <seg xml:id="i-50b96e4df098aeb0-0">
              Fredrik Malm, folkpartistisk ledamot, har bett Pensionsmyndigheten
              titta på vad det skulle innebära för pensionärerna. De säger att
              för en pensionär som får 14 000 kronor i månaden skulle pensionen
              i stället bli 11 620 kronor. Den pensionären skulle alltså förlora
              2 380 kronor – per månad. Dessutom skulle man gå miste om uppräkningarna,
              alltså de löneökningar som sker årligen för pensionärerna.
            </seg>
            <seg xml:id="i-ed10339821d1c4d5-0">
              Med precision riktar sig Miljöpartiet mot den grupp som har mycket
              små möjligheter att hantera det.
            </seg>
          </u>
          <note type="speaker" xml:id="i-ab66db7d2316e7d7-0">
            Anf. 56 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-13">
            <seg xml:id="i-73ec1d99a0f460cb-0">
              Herr talman! Jag förstår att det är tufft att slåss mot fyraprocentsspärren.
              Men Göran Hägglund, sluta tramsa! Du vet att vi står för att vi
              behöver hållbara pensioner i det här landet. Det är ni som infört
              högre skatt på pensioner än på lön. Det är ni som infört ett system
              som innebär att man, när man går i pension och får ut lite mindre,
              plötsligt ska betala högre skatt. Det är ni som har infört det
              systemet. Det är vi som vill någonting annat.
            </seg>
            <seg xml:id="i-1a922f66eb83697d-0">
              Hur tror du att den ekonomiska situationen är för pensionärer
              i de länder som haft en ohållbar ekonomisk utveckling? Hur är
              situationen i dag för pensionärerna i södra Europa, när ekonomin
              efter uppblåsta lånebubblor kraschat och man jagat tillväxt snarare
              än att ha hållbara ekonomiska system där det finns pengar att
              fördela också för nästa generations beslutsfattare, också för
              nästa generation som vandrar på den här planeten?
            </seg>
            <seg xml:id="i-5958279ca7ae4990-0">
              Vi behöver ett hållbart ekonomiskt system. Att vi i dag har problem
              med ekonomin beror inte på att Miljöpartiet påtalar det. Det är
              ett nationalekonomiskt faktum som påtalas av allt fler seriösa
              bedömare i allt fler länder.
            </seg>
          </u>
          <note type="speaker" xml:id="i-ac7d1fe80d55c43e-0">
            Anf. 57 Utbildningsminister JAN BJÖRKLUND (FP):
          </note>
          <u xml:id="i-60c63026b6e2e092-21" who="unknown">
            <seg xml:id="i-68b35726249c2f82-0">
              Herr talman! Min högsta önskan är att få vara pojke. Då kan jag
              leva ett annat liv. Orden kommer från en flicka som heter Shaista.
              Hon är tio år och bor i Afghanistan. Mer kärnfullt kan man inte
              uttrycka behovet av ökad jämställdhet. Avståndet från Shaista
              till flickor i Sverige är långt. Här har generationer av kvinnor
              och män, ofta med liberala förtecken, banat väg för jämställdhet.
            </seg>
            <seg xml:id="i-60322ddc189d201b-0">
              Liberaler stred för kvinnors rätt till rösträtt, utbildning,
              bättre arbetsmiljö, avskaffad sambeskattning och en mer jämställd
              föräldraförsäkring. Vi lyckades så långt att Sverige i dag är
              ett av världens mest jämställda länder, kanske det mest jämställda
              landet i världen.
            </seg>
            <seg xml:id="i-f38720d956f3b9ae-0">
              Men vi har fortsatt en lång väg kvar att gå. Även om löneskillnaderna
              minskar mellan kvinnor och män tjänar en kvinna i genomsnitt 3,6
              miljoner kronor mindre än en man under sitt yrkesliv. Likvärdiga
              utbildningar och lika långa universitetsutbildningar som är mansdominerade
              och kvinnodominerade genererar olika löner. Trots att kvinnor
              har bättre utbildningsresultat är det männen som oftare går vidare
              i yrkeskarriären. Detta är den största kompetensförlust som finns
              i vårt samhälle.
            </seg>
            <seg xml:id="i-9218dc4c5dbeaaa9-0">
              De karriärtjänster för lärare som vi nu inför är en viktig jämställdhetsreform.
              Läraryrket är vårt största kvinnodominerade akademikeryrke. Det
              här innebär att de skickligaste lärarna får en kraftigt högre
              lön. Lönespridningen ökar, karriärmöjligheterna också. Vi i Folkpartiet
              skulle vilja titta på hur den modellen kan överföras till andra
              delar av välfärdssektorn, där många av de stora kvinnodominerade
              akademikeryrkena finns. Det ska nämligen löna sig att utbilda
              sig i Sverige, inte bara för män utan även för kvinnor.
            </seg>
            <seg xml:id="i-5fbc319fd5928096-0">
              Ett jämställt arbetsliv kräver ett jämställt vardagsliv. Därför
              behöver vi fortsätta att reformera föräldraförsäkringen, med öronmärkning
              av ytterligare en pappamånad.
            </seg>
            <seg xml:id="i-438dd6e187898468-0">
              Vänstersidan talar med vackra ord om jämställdhet, men utan en
              ansvarsfull ekonomisk politik blir det ingen jämställdhet. Det
              är kvinnorna som ytterst får betala för en politik där intäkter
              och utgifter inte går ihop och där den sociala välfärden måste
              skäras ned när ekonomin är misskött. Vägen till ökad jämställdhet
              går via en stark svensk ekonomi med fokus på jobb och företagande.
              Det är liberal feminism utan socialism.
            </seg>
            <seg xml:id="i-20eab0a87365b460-0">
              Herr talman! Sverige genomgår ett reningsbad på skolområdet.
              Det är ett systemskifte med målet att nå kunskapsskolan. Det handlar
              om att återupprätta läraryrkets status. Det är läraren som ska
              bestämma i skolan och i klassrummet. Det är inte de bråkigaste
              eleverna som ska bestämma. Det är också läraren som ska bestämma
              vilka pedagogiska metoder man ska använda.
            </seg>
            <seg xml:id="i-1a64ea1f65e1d868-0">
              Hallstahammar är ett tydligt exempel på vad som väntar. Det finns
              stora och brett spridda värderingar i de rödgröna partierna om
              att man på olika sätt ska skapa jämlikhet i skolan genom att sänka
              kraven, nu senast genom att förbjuda läxor. Eftersom alla inte
              kan läsa sina läxor ska läxor förbjudas, i stället för, som regeringen
              föreslår, att man ska hjälpa de elever som har svårt med läxorna.
            </seg>
            <seg xml:id="i-e1e7d3ecb0abbb66-0">
              Några partier vill också att kommunalråden återigen ska bestämma
              vilken skola eleverna ska gå i. Politiker kan vara bra på mycket
              men att välja skola åt andras barn är inte en av de sakerna. Det
              kan föräldrarna göra bättre.
            </seg>
            <seg xml:id="i-aef6cf041b98d369-0">
              Det finns en tydlig ideologisk skiljelinje i fråga om vem som
              vet bäst när det gäller att fatta beslut som gäller människors
              egna liv. Den debatten har existerat under de årtionden som jag
              har varit verksam i politiken, och svaret från socialister är
              alltid detsamma.
            </seg>
            <seg xml:id="i-2decc09434fc4892-0">
              Vem ska bestämma vilket äldreboende din mamma ska bo på? Det
              är politikerna. Vem ska bestämma vilken förskola barnen ska gå
              på? Det är politikerna.
            </seg>
            <seg xml:id="i-5e82fabdeeb25156-0">
              Attityden att politiker är bäst på att göra individers livsval
              måste få ett slut. Varför denna förkärlek för att kommunförvaltningen
              ska vara lärarnas överförmyndare? Många kommuner klarar ju inte
              ens av att garantera det barnen har rätt till. Skolan ska vara
              likvärdig. Då kan inte eleverna vara föremål för kommunpolitikernas
              prioriteringar. Hallstahammar har bara givit oss ytterligare ett
              argument för att skolan borde återförstatligas.
            </seg>
            <seg xml:id="i-20f6042fa459ffab-0">
              Herr talman! Vi ser också positiva tecken i skolan, även om PISA
              går nedåt. Det börjar vända uppåt, och allt börjar med lärarna.
              Antalet sökande till lärarutbildningen ökar nu kraftigt för tredje
              året i rad. Det är 65 procent högre än bottenåret 2008. Tidigare
              hade det bara gått utför under ett par årtionden.
            </seg>
            <seg xml:id="i-e1bf7c1ac4324779-0">
              Att antalet ungdomar som vill bli lärare ökar kraftigt beror
              på reformer som vi har gjort. Det är bland annat en ny lärarutbildning
              med högre krav, lärarlegitimation, högre lärarlöner och en karriärreform.
              Vi måste fortsätta att reformera skolan. Det handlar till exempel
              om mer studiero och studiedisciplin och tidigare uppföljning i
              form av betyg.
            </seg>
            <seg xml:id="i-9b226509779844fb-0">
              Herr talman! En kvarts miljon fler har kommit i arbete sedan
              2006. Bakom den siffran döljer sig vanliga människor som i dag
              har ett jobb att gå till, som kan försörja sig själva och som
              bidrar till vår gemensamma välfärd. Att leva på eget arbete är
              inte bara en ekonomisk fråga. Det handlar om frihet.
            </seg>
            <seg xml:id="i-43f23a1901f4dced-0">
              Det är företagen som skapar vår välfärd. Därför måste vi fokusera
              på dem. Vi liberaler vill förändra arbetsrätten. LAS skapades
              för ett fabrikssamhälle där människor var utbytbara mot varandra
              på stora fabriksgolv. Så ser det inte längre ut. I dag är det
              varje individs unika kompetens som är en förutsättning för många
              företags överlevnad. LAS borde utgå från kompetens, inte bara
              från anställningstid. Det handlar om individualism, inte kollektivism.
            </seg>
            <seg xml:id="i-fabbeadfe4ce2b76-0">
              Vi behöver en energipolitik som värnar både klimat och jobb.
              Alliansregeringen har tiofaldigat vindkraften, men det kommer
              inte att räcka. Klimatmålen – så långt är jag överens med Gustav
              Fridolin – uppnås bäst med grön el. En av de gröna energikällor
              som ger allra mest säker elektricitet stavas kärnkraft.
            </seg>
            <seg xml:id="i-d1a5e3d35115e88a-0">
              Herr talman! Utan tillväxt blir det ingen välfärd. Just det verkar
              oppositionen ha glömt. Ni är världsmästare på att skapa höga förväntningar
              – det kan ingen ta ifrån er. Men hur jobben ska komma och hur
              de ska skapas är höljt i dunkel. Det är arbetstidsförkortning
              och betald ledighet i form av friår, kryddat med en ekonomi utan
              tillväxt. Lägg därtill alla skattehöjningar. Det är höjd inkomstskatt
              och höjd skatt på företagande. Det är dyrare att anställa. Det
              är höjd skatt på allt som rör sig, höjd bensinskatt, höjd restaurangmoms,
              höjda miljöskatter och höjd bolagsskatt. Man ska minska ROT och
              minska RUT och återinföra fastighetsskatt och arvsskatt.
            </seg>
            <seg xml:id="i-1be9beae39c4111b-0">
              Det är lite grann som frågesporten Jeopardy! på tv. Svaret är
              alltid höjd skatt, oavsett vad frågan är.
            </seg>
            <seg xml:id="i-c4353aa6f115e791-0">
              Herr talman! Alliansregeringen har styrt i Sverige i snart åtta
              år. Trots den djupaste finanskrisen i världen sedan 1930-talet
              har vi under dessa åtta år klarat att bygga ut välfärden i Sverige.
              Vi har fler läkare i Sverige än 2006, fler sjuksköterskor, fler
              vårdcentraler, fler apotek, kortare vårdköer, högre täthet av
              utbildade lärare och högre personaltäthet när det gäller skolsköterskor,
              skolkuratorer och skolpsykologer.
            </seg>
            <seg xml:id="i-4f7914810c7489db-0">
              Vi har 80 000 fler barn i förskolan, med samma gruppstorlekar,
              det vill säga att det är avsevärt fler som jobbar där. Sverige
              har aldrig haft så många studenter på universitet och högskolor
              som under alliansregeringens tid. Vi har byggt ut välfärden under
              dessa åtta år. Vi har samtidigt klarat av att sänka skatten för
              vanliga människor. Vi har samtidigt klarat av att skapa en kvarts
              miljon fler människor i arbete. Och Sverige går ut ur den djupaste
              finanskrisen på 80 år som en av västvärldens i särklass starkaste
              ekonomier. Det är ett gott betyg, och det är den linjen vi vill
              fortsätta i fyra år till.
            </seg>
          </u>
          <note type="speaker" xml:id="i-12ce0e3cb6014fca-0">
            Anf. 58 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-13">
            <seg xml:id="i-e90d2c9e08fbd569-0">
              Herr talman! Först vill jag säga att jag uppskattade folkpartiledarens
              inledning om feminism och jämställdhet i världen. Det kändes befriande
              att höra vice statsministern tala engagerat om feminism, till
              skillnad från statsministern tidigare.
            </seg>
            <seg xml:id="i-49f04cfff5f1205e-0">
              Jag ville nästan ta en replik på jämställdhetsområdet – jag funderar
              över varför du tillåter att kristdemokrater agerar tvångströja
              för den liberala feminismen i den borgerliga regeringen. Men jag
              hoppar över det, för jag har tänkt på en annan fråga som handlar
              om en annan debatt som Folkpartiet var engagerad i.
            </seg>
            <seg xml:id="i-1bbbb80c5ac7ec40-0">
              År 2006 presenterade ni första gången utanförskapskartan. Ni
              startade en viktig debatt i Sverige som handlade om det utanförskap
              som finns i en del bostadsområden runt om i Sverige. Där är arbetslösheten
              väldigt hög. Där är skolresultaten väldigt låga, och där är valdeltagandet
              farligt lågt.
            </seg>
            <seg xml:id="i-ff3527acaf5c9a4f-0">
              Det var en viktig debatt. Frågan är lite grann: Vad har hänt
              sedan dess? OECD har konstaterat att klyftorna växer snabbare
              i Sverige än i något annat land som de kan jämföra med just nu.
              Man kan titta på samma karta. Det ser inte så roligt ut nu efter
              åtta år. Fler människor bor i de så kallade utanförskapsområdena.
              Andelen niondeklassare som går ut med behörighet till gymnasiet
              har minskat. Andelen som jobbar i de här områdena är lägre än
              i andra grupper. I 80 procent av utanförskapsområdena har glappet
              mellan andelen kvinnor som jobbar och män som jobbar vidgats.
            </seg>
            <seg xml:id="i-28b450d03e7ff1b6-0">
              Vem bär ansvaret för detta misslyckande? Jag ställer frågan därför
              att jag kommer ihåg från valrörelsen 2006 att Folkpartiet var
              oerhört tydligt: Statsminister Göran Persson var ansvarig för
              att utanförskapet hade vuxit. Vem bär nu ansvaret för att utanförskapet
              inte har blivit mindre utan har blivit värre i dessa områden?
              Är det statsminister Fredrik Reinfeldt Jan Björklund vill peka
              på, eller är det integrationsminister Erik Ullenhag som bär ansvaret?
            </seg>
          </u>
          <note type="speaker" xml:id="i-be971e3ca74fd4f8-0">
            Anf. 59 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-22" who="unknown">
            <seg xml:id="i-13f7a13c46e8a9fd-0">
              Herr talman! Regeringen och riksdagen är naturligtvis alltid
              ansvariga. Regeringen är ansvarig för situationen i Sverige.
            </seg>
            <seg xml:id="i-6eadd77c5fc481d0-0">
              Det går dock inte att komma ifrån – bara att nämna i förbigående,
              om Mikael Damberg inte har noterat det – att under dessa åtta
              år har Sverige gått igenom den djupaste ekonomiska krisen i vår
              omvärld sedan 1930-talet. Det går inte riktigt att bara förbise
              det faktumet.
            </seg>
            <seg xml:id="i-51cc6c23ee7f51a9-0">
              Damberg hänvisar till OECD, och då vill jag påpeka att OECD säger
              att Sverige är ett av världens mest jämlika länder. Skillnaderna
              mätt på ett visst sätt – det går att mäta på många sätt – kan
              sägas ha ökat något. Det har de gjort sedan 90-talet. Den stora
              ökningen skedde i själva verket mellan 90-talets mitt och 2008,
              men Sverige är ett av världens mest jämlika länder.
            </seg>
            <seg xml:id="i-ae90ff03efcc3b27-0">
              Jag tycker att vi ska erkänna att det finns problem med integrationen.
              Jag tycker inte att de problemen är så stora att de motiverar
              att stänga Sverige, som en del andra tycker. Det finns utmaningar.
              De kan hanteras och lösas. Vi måste jobba steg för steg för att
              göra det.
            </seg>
            <seg xml:id="i-9e1a76f355cc4fd9-0">
              Det finns ett par riktigt stora reformer som är viktiga och som
              regeringen har gjort. På den socialdemokratiska tiden låg samhällets
              ansvar för integrationspolitiken på den kommunala socialtjänsten.
              Det var kommunerna som hade ansvaret.
            </seg>
            <seg xml:id="i-24fe2625caad0c3c-0">
              Varför lägger man ansvaret för integration på socialtjänsten?
              Bakom det ligger ett omsorgs- och omhändertagandeperspektiv. Sedan
              ett par år tillbaka ligger ansvaret på Arbetsförmedlingen. Det
              är ett jobbperspektiv som ligger bakom. Människor som kommer hit
              ska inte i första hand tas om hand, utan de ska jobba så fort
              som möjligt.
            </seg>
            <seg xml:id="i-08639045f3e767ec-0">
              Eftersom denna reform införs mitt under en lågkonjunktur är det
              klart att det är svårt för alla att få jobb direkt. Jag erkänner
              att det finns stora utmaningar, men det är ett annat perspektiv
              som har introducerats jämfört med vad som gällde tidigare.
            </seg>
            <seg xml:id="i-7925fade4c775ab6-0">
              Ja, det finns även i fortsättningen utmaningar i fråga om utanförskap,
              men jag menar att det med hjälp av ett antal reformer som har
              gjorts och ytterligare ett antal framöver finns bättre förutsättningar
              att möta utmaningarna än Sverige haft tidigare.
            </seg>
          </u>
          <note type="speaker" xml:id="i-fe55955ca76e0daf-0">
            Anf. 60 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-14">
            <seg xml:id="i-27bfaccc57504210-0">
              Herr talman! Jag konstaterar att folkpartiledaren är något mer
              ödmjuk när det gäller ansvar nu när han själv sitter vid makten
              än vad han var i opposition 2006.
            </seg>
            <seg xml:id="i-278fb713966d1bed-0">
              Det här är inga enkla frågor. De utgör en stor utmaning för Sverige.
              Men när man efter åtta år gör någon form av bokslut över hur det
              har gått – man gjorde en stor poäng av att detta var den stora
              utmaningen för Sverige – går utvecklingen ändå åt fel håll för
              både skolan och arbetsmarknaden. Det har faktiskt ljusnat något
              när det gäller valdeltagande. Det kan vi vara tacksamma för. Men
              i de tunga frågorna går det åt fel håll när det gäller jobb och
              skola.
            </seg>
            <seg xml:id="i-a4ab6ae4acbe32b9-0">
              Socialdemokraterna presenterade i dag ett nytt förslag om att
              rikta en satsning på 2 miljarder kronor för att lyfta upp resultaten
              i de skolor som har tuffast förutsättningar. När regeringen kom
              till makten valde man att fasa ut det tidigare stödet till skolorna
              med tuffast utmaningar. Jag bedömer att det var ett felaktigt
              vägval. Regeringen gjorde väl det vägvalet för att få pengar till
              att göra de investeringar som har gjorts i andra frågor, framför
              allt i skattesänkningar. Jag tror att det var ett felaktigt val.
            </seg>
            <seg xml:id="i-37121f4cc31f40c8-0">
              Det var ett felaktigt val att införa ett vårdnadsbidrag i Sverige.
              Det påverkar kvinnors förvärvsfrekvens. Jag skulle vilja höra
              vad statsrådet har att säga om huruvida vägvalen de senaste åren
              har varit riktiga eller inte.
            </seg>
          </u>
          <note type="speaker" xml:id="i-341d4927206620f7-0">
            Anf. 61 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-23" who="unknown">
            <seg xml:id="i-5fc7170258eecbee-0">
              Herr talman! Jag har sett det förslag Socialdemokraterna presenterade
              i morse. Det är lite lägre ambitionsnivå på det förslaget än det
              regeringen lägger fram.
            </seg>
            <seg xml:id="i-98b7a8caea3d6e73-0">
              Damberg talar om 2 miljarder. Sanningen är 500 miljoner under
              vart och ett av de kommande fyra åren. Regeringen har i vårpropositionen
              aviserat större satsningar för de kommande åren på skolorna som
              finns i områden med utanförskap.
            </seg>
            <seg xml:id="i-f1d949ee618f236f-0">
              Vi ökar mängden svensklektioner för invandrarelever. Vi höjer
              lönerna för lärare på utsatta skolor så att det ska vara lättare
              att locka dit de duktigaste lärarna. Det är lite för låg ambitionsnivå,
              men jag välkomnar Socialdemokraternas förslag. Jag har även sagt
              det i samband med kommentarerna före debatten.
            </seg>
            <seg xml:id="i-49c7ea02015c2e1f-0">
              Invandrarnas sysselsättningsgrad har sjunkit, säger Mikael Damberg.
              Men det är inte riktigt sant. Den grupp där sysselsättningen växer
              allra mest just nu är invandrarna. På grund av krisen finns problem
              med arbetslösheten, men den grupp där sysselsättningen växer mest
              är de nyanlända i Sverige. Det är ändå ett kvitto på att den politik
              som vi har fört med bland annat införande av RUT- och ROT-avdrag
              och överflyttande av ansvaret till Arbetsförmedlingen fungerar
              bättre än den gamla politiken som du vill återinföra.
            </seg>
          </u>
          <note type="speaker" xml:id="i-5da3f49de50f05de-0">
            Anf. 62 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-14">
            <seg xml:id="i-c8b383dbf88f7b27-0">
              Herr talman! Efter förskolan i går skulle jag ge min dotter ett
              äpple. Jag delade det i två och gav henne ena halvan. Hon tittade
              på mig, tre år gammal, och sade: Pappa! Jag vill hellre ha en
              fjärdedel.
            </seg>
            <seg xml:id="i-b7e33b65dfe06065-0">
              Det är tydligen mattetema på förskolan just nu.
            </seg>
            <seg xml:id="i-916d4f760422f1be-0">
              Om det finns något i svensk skola som det fortfarande åker internationella
              delegationer till Sverige för att inspireras av är det förskolan.
              Förskolan gör ett oerhört bra jobb. Det börjar nu också synas
              i statistiken. OECD konstaterar till exempel att de elever som
              har fått en bra skolgång har bättre resultat på PISA-proven än
              andra.
            </seg>
            <seg xml:id="i-744e8c120e88e345-0">
              Pedagogiken i förskolan bygger mycket på lek och tid, att barn
              utmanas, skapar, får tid med kunniga pedagoger. Men om den tiden
              naggas och varje lärare får ansvar för allt fler barn i allt större
              grupper drabbar det också det pedagogiska innehållet.
            </seg>
            <seg xml:id="i-a3bb5e35de0a4013-0">
              Sedan Jan Björklund blev ansvarig för skolan har de allra största
              barngrupperna, de med över 20 barn, vuxit i antal med 50 procent.
              En vanlig förskoledag lämnas 113 000 barn till grupper som Skolverket
              tidigare bedömde vara för stora. Jag säger tidigare eftersom Alliansen
              har låtit Skolverket ta bort de riktlinjer som har funnits för
              barngruppernas storlek.
            </seg>
            <seg xml:id="i-6a8a5400c1253241-0">
              Mot detta vill jag ställa tre frågor till utbildningsministern:
            </seg>
          </u>
          <note type="speaker" xml:id="i-3cc95d8f46656e35-0">
            Anf. 63 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-24" who="unknown">
            <seg xml:id="i-b0a9da66c5f1ea94-0">
              Herr talman! Personaltätheten i förskolan är exakt densamma som
              den var 2006. Skillnaden är att antalet ungdomar som vill bli
              förskollärare har ökat under alliansregeringens tid.
            </seg>
            <seg xml:id="i-f6ee6c6bfc430353-0">
              Antalet förskollärare var katastrofalt lågt 2006. Det berodde
              på den flummiga lärarutbildningsreform som ni införde 2001. Då
              lades förskollärarutbildningen ned och buntades ihop med grundskollärarutbildningen.
              Sedan sade man att det kan vara samma utbildning. Men när ungdomarna
              väl hade kommit in på utbildningen ville de flesta bli lågstadielärare
              och ingen ville bli förskollärare.
            </seg>
            <seg xml:id="i-a8e17c6524e10265-0">
              Nu har vi återinfört – i strid med er reform, ni röstade emot
              i kammaren – en riktig förskollärarutbildning. Plötsligt finns
              återigen ett mycket starkt söktryck till förskollärarutbildningen
              i Sverige. Vi avskaffade er flummiga utbildning. Plötsligt vill
              många bli förskollärare. Det är fantastiskt. De är under utbildning
              just nu. De första kommer ut i dagarna – de började januari 2011.
              Det är fantastiskt att fler vill bli förskollärare.
            </seg>
            <seg xml:id="i-85497db18a944345-0">
              Nu kan vi öka förskollärartätheten. Som Fridolin vet finns det
              olika personalgrupper på förskolan. Vi tycker att det är angeläget
              att inte bara räkna antalet huvuden och antalet vuxna. Personaltätheten
              är densamma. Men personaltäthet är bara ett mått. För att få riktig
              kvalitet i verksamheten behöver vi en högre andel förskollärare
              inom den personalkategorin. Den trenden svänger nu, och det tycker
              jag är bra.
            </seg>
            <seg xml:id="i-45854eb26f5ad9d0-0">
              Jag ser gärna att grupperna blir mindre. Jag skäller på de kommuner
              som har för stora grupper, men till sist är det kommunerna som
              bestämmer. Storleken på genomsnittsgruppen är densamma, personaltätheten
              är densamma, men förskollärartätheten håller på att gå upp jämfört
              med när Miljöpartiet var med och bestämde sist. Det är ett bra
              resultat.
            </seg>
          </u>
          <note type="speaker" xml:id="i-58800c26020e973e-0">
            Anf. 64 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-15">
            <seg xml:id="i-86d5e8ffc57ad9ee-0">
              Herr talman! I förra replikskiftet talade Jan Björklund om 1992.
              Nu har han kommit nio år fram i tiden och talar om 2001. Jag vill
              tala om hur det är nu . Sedan du blev ansvarig minister har de
              största barngrupperna, de med över 20 barn, ökat med 50 procent
              i antal i förskolan. I morse lämnades 113 000 barn i förskolegrupper
              som tidigare bedömdes som för stora.
            </seg>
            <seg xml:id="i-84d2a3b449284159-0">
              Jan Björklund säger att han skäller på kommunerna som har för
              stora barngrupper. Vad tror ni väger tyngst för kommunerna – Jan
              Björklunds skäll eller en riktlinje utfärdad av en myndighet?
              Jag tror att det senare väger tyngre. Alliansen har låtit avskaffa
              den riktlinje för barngruppernas storlek som Skolverket tidigare
              utfärdade.
            </seg>
            <seg xml:id="i-0c33c74eb1f43d5c-0">
              Argumentet har varit att det är så många kommuner som har brutit
              mot riktlinjen. Det är lite som att ta bort hastighetsbegränsningen
              för att folk kör för fort.
            </seg>
            <seg xml:id="i-8d1ab30c8546e5de-0">
              Jag ställde tre frågor till Jan Björklund. Du svarade inte på
              en enda av dem. Jag upprepar dem: Tror du inte att pedagogiken
              har svårt att nå fram om barngrupperna är för stora? Om du tror
              det, hur har du då kunnat tillåta att riktlinjerna avskaffades?
              Är du nöjd med att 113 000 barn i morse lämnades i för stora barngrupper?
            </seg>
          </u>
          <note type="speaker" xml:id="i-06c6bbe79f943517-0">
            Anf. 65 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-25" who="unknown">
            <seg xml:id="i-b2358aed77dec338-0">
              Herr talman! Jag sade just att förskollärartätheten ökar. Miljöpartiet
              räknar bara personaltäthet som om det vore det pedagogiskt avgörande.
              Det är mängden förskollärare som är det avgörande. Ni nedvärderar
              högre utbildning. Ni nedvärderar förskollärarnas arbetsinsats.
              Det spelar roll om det bara är barnskötare eller förskollärare.
              Det spelar stor roll för kvaliteten. Det är inte bara att räkna
              huvuden, utan det handlar om vilken utbildning och kompetens personerna
              har.
            </seg>
            <seg xml:id="i-be688d4f1333c8d8-0">
              Jag kan inte låta bli att kommentera det förslag som ni antog
              på er stämma om sex timmars arbetsdag. Vad skulle det komma att
              betyda för den svenska förskolan?
            </seg>
            <seg xml:id="i-7bc9019c8b46c340-0">
              Herr talman! Om Sveriges förskollärare skulle gå ned till sex
              timmar i stället för åtta timmar om dagen skulle det betyda att
              varje barngrupp skulle öka med mellan fem och sju barn. Det är
              sanningen. Det är effekten av er politik, Gustav Fridolin. Tala
              om er egen politik i stället för att tala om vår.
            </seg>
          </u>
          <note type="speaker" xml:id="i-997831d90b2fafe6-0">
            Anf. 66 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-4">
            <seg xml:id="i-fe5d9dceef5e0bfc-0">
              Herr talman! Jag tänkte fortsätta på det spår som Mikael Damberg
              tog upp, utanförskapet. Vi har denna regering sedan åtta år tillbaka.
              År 2006 gick man till val på att framför allt bryta utanförskapet.
              För att illustrera den utmaning som man stod inför tog Folkpartiet
              fram en rapport som kallades för Utanförskapets karta . I den
              hävdas det att det 1990 fanns tre utanförskapsområden i Sverige.
              När man 2006 tog över regeringsmakten fanns det 156 utanförskapsområden.
            </seg>
            <seg xml:id="i-ff3c15374551a4ea-0">
              Nu har man haft åtta år på sig i regeringsställning att anta
              utmaningen och göra någonting för att bryta utanförskapet. Folkpartiet
              är det parti som kanske haft allra störst möjlighet genom att
              de har haft ansvaret för framför allt integrationspolitik och
              utbildningspolitik. Man har genomfört ett antal integrationspolitiska
              reformer som subventionerade jobb och mer pengar till de här områdena.
              Man har till och med genomfört den största integrationspolitiska
              reformen på 25 år.
            </seg>
            <seg xml:id="i-86e38758bd6b046c-0">
              Hur har det gått? I replikskiftet mellan Jan Björklund och Mikael
              Damberg lät det som att Jan Björklund ändå är ganska ödmjuk inför
              resultaten. Man har inte riktigt lyckats, säger han.
            </seg>
            <seg xml:id="i-8bc2d18edb63a69e-0">
              Frågan är om man är beredd att ändra någonting. Det normala i
              min värld är att när man har misslyckats med en politik under
              en så lång tid som åtta år omvärderar man den förda politiken
              och försöker hitta en ny politik för att komma till rätta med
              de problem som finns.
            </seg>
            <seg xml:id="i-b1b006c59f04843d-0">
              Frågan är om Jan Björklund är beredd att förändra till exempel
              invandringspolitiken, som rimligen är den största orsaken till
              att utanförskapet ökat genom åren.
            </seg>
          </u>
          <note type="speaker" xml:id="i-7e6f937b7804f383-0">
            Anf. 67 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-26" who="unknown">
            <seg xml:id="i-5e3a6ae959b336b1-0">
              Herr talman! Jag förstår att om man stänger gränserna och inte
              får några invandrare hit har man inga integrationsproblem. Det
              förstår jag också. Det är bara det att den politiken är vi inte
              beredda att föra.
            </seg>
            <seg xml:id="i-a6694e04506942e1-0">
              Sverige berikas av invandring. Sverige har alltid varit ett land
              med öppna gränser. Människor har sökt sig hit. Många människor
              har också sökt sig härifrån för att till exempel flytta till USA,
              som man gjorde på 1800-talet. Sverige är ett land med både in-
              och utflyttning. Vi berikas av det.
            </seg>
            <seg xml:id="i-04c0ef8ceb176c5b-0">
              Jimmie Åkesson brukar säga ungefär så här: Eftersom vi har så
              stor invandring blir vi väldigt fattiga. Sanningen är att i förhållande
              till vår befolkning har vi – Jimmie Åkesson har rätt när det gäller
              den statistiken – med europeiska mått mätt en stor migration till
              Sverige. Ändå är vi det ekonomiskt mest framgångsrika landet i
              Europa. Om det vore så att vi blev jättefattiga av invandring
              skulle vi, med den invandring som vi har, ligga i botten. Men
              vi ligger i toppen. Det beror på att invandring och rörlighet
              är en framgångsfaktor.
            </seg>
            <seg xml:id="i-33bd7e13062d2a2a-0">
              När vi talar om integrationsproblem talar vi om de första åren
              när invandrare kommer hit. 700 000 invandrare går till jobbet
              varje dag i Sverige. De tjänar en lön, betalar skatt och lever
              inte på de bidrag som Jimmie Åkesson talar om. 70 000 av dessa
              700 000 invandrare är egna företagare och sysselsätter en kvarts
              miljon människor i sina företag. Sverige tjänar på det; vi förlorar
              inte på det. Det är viktigt av humanitära skäl att möjliggöra
              invandring, men Sverige tjänar också på det.
            </seg>
            <seg xml:id="i-de96df8d39cf1754-0">
              Det är klart att de allra första åren när människor kommer hit
              har vi integrationsutmaningar innan dessa människor har lärt sig
              svenska och allt det andra. Därför ska vi fokusera på sådana åtgärder
              att de snabbare ska lära sig svenska och snabbare komma i jobb.
              Jag erkänner utan omsvep att vi har för stela system i Sverige.
              Vi har mjukat upp dem en del under alliansregeringen, men de behöver
              bli ännu mer flexibla. Men vägen går inte via att stänga gränserna
              och bygga murar runt Sverige, Jimmie Åkesson.
            </seg>
          </u>
          <note type="speaker" xml:id="i-afa8971de8235f29-0">
            Anf. 68 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-5">
            <seg xml:id="i-69dc7d5eed596661-0">
              Herr talman! Det kom en ny rapport för ett par veckor sedan som
              är en uppdaterad version av den tidigare. Den visar att antalet
              utanförskapsområden har ökat från 156 till 186 under den tid som
              Folkpartiet har haft ansvar för integrationspolitiken. År 2012
              levde 566 000 personer i dessa utanförskapsområden. Det är en
              ökning med 16 procent.
            </seg>
            <seg xml:id="i-0423a15591f8b9c1-0">
              Man kan som Jan Björklund säga att invandring berikar oss och
              är bra och att det bara är de första åren som det inte fungerar
              och blir en belastning för samhället. Men faktum är, Jan Björklund,
              att utvecklingen går i motsatt riktning. Utvecklingen går i fel
              riktning. Det blir mer utanförskap. Fler människor lever i utanförskap,
              och utanförskapsområdena blir fler.
            </seg>
            <seg xml:id="i-77d683924f59828f-0">
              Jag menar att den rimliga slutsatsen att dra av det är att den
              politik man för är fel, och då måste man förändra någonting. Men
              Jan Björklund säger att de tänker fortsätta samma politik och
              göra precis likadant. Tyvärr kommer utvecklingen då att fortsätta
              i fel riktning. Det tycker jag är oerhört problematiskt.
            </seg>
          </u>
          <note type="speaker" xml:id="i-7466bc56d1471acb-0">
            Anf. 69 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-27" who="unknown">
            <seg xml:id="i-9e20913006881e12-0">
              Herr talman! Det sade jag inte. Jag sade inte att vi ska fortsätta
              exakt som vi gör nu. Vad jag sade är att vi inte tänker stänga
              Sverige. Däremot behöver vi göra ännu mer på integrationsområdet.
            </seg>
            <seg xml:id="i-38d2d2e533c77283-0">
              Det första steg som vi har tagit, stort och viktigt, i och med
              att flytta över ansvaret för integration från socialtjänsten till
              Arbetsförmedlingen är att skifta perspektiv. Vi behöver göra mycket
              mer när det gäller svenskundervisning, både för elever i skolan
              och för invandrare.
            </seg>
            <seg xml:id="i-af002eb336517d4d-0">
              Den svenska invandrarundervisningen byggdes upp när invandrarna
              kom från Finland och Jugoslavien på 70-talet. Rätt mycket har
              den fortfarande samma former. I dag kommer det barn och ungdomar
              i tolvårsåldern till svensk skola från länder där de inte gått
              en dag i skolan därför att skolan blivit sönderbombad. Det är
              naturligtvis helt andra förutsättningar i Somalia och Afghanistan.
              Flickor har inte gått i skolan när de kommer hit.
            </seg>
            <seg xml:id="i-3f8498e07ffa041b-0">
              Svenskundervisningen behöver byggas upp på ett annat sätt. Mycket
              mer fokus bör vara på svenska. Skolplikten behöver förlängas till
              efter 16 års ålder. Sfi-undervisningen behöver kunna paras med
              arbete och praktik.
            </seg>
            <seg xml:id="i-4fbe4c9b1a1916a9-0">
              Lösningen menar jag ligger i att fortsätta att arbeta för att
              förbättra integrationen i Sverige men inte, Jimmie Åkesson, genom
              att bygga upp en mur runt Sverige.
            </seg>
          </u>
          <note type="speaker" xml:id="i-babe3f14a76d54ea-0">
            Anf. 70 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-2">
            <seg xml:id="i-dae1ca078eb213ec-0">
              Herr talman! Vi går mot storkonflikt på arbetsmarknaden, Jan
              Björklund. Nu i midsommar kommer det en rad varsel runt om i landet.
              Det här är ingen vanlig konflikt. Den här konflikten handlar inte
              om löner och inte om en normal avtalsförhandling. Den handlar
              om en arbetsgivare som vill säga upp fast anställda för att göra
              om anställningarna till otrygga timanställningar och deltider.
              Det handlar om en princip på arbetsmarknaden.
            </seg>
            <seg xml:id="i-b5bfea311759529a-0">
              Jag var nere i Malmö och träffade många av dem som strejkade.
              De var oroliga för sin egen framtid. Kan jag försörja mig? Kan
              jag försörja min familj? Hur kommer det att se ut? Men de var
              också stolta på ett sätt därför att de inser att de tar striden
              för alla på den svenska arbetsmarknaden. De vet att efter dem
              kommer någon annan som bara kan få sparken och sedan får ett otryggt
              jobb i stället.
            </seg>
            <seg xml:id="i-4058341d9b65f83c-0">
              Samtidigt som jag var där lade ni i Folkpartiet fram ett förslag,
              inte om att göra fler jobb till trygga jobb, utan om att begränsa
              löntagarnas rätt att ta till konflikt. Ni vill begränsa strejkrätten.
              Om det inte var så att talmannen skulle avbryta mig för ovårdat
              språk skulle jag citera vad man sade på Malmö central den dagen.
              Tyvärr kan jag inte göra det i riksdagen.
            </seg>
            <seg xml:id="i-902f2bf882ed1a12-0">
              Det är lite ovanligt att inskränka strejkrätten. Vi brukar inte
              vilja jämföra oss med de länder som gör det. Det brukar vara en
              lite annan politik som inskränker strejkrätten för folk. Men nu
              har du chansen, Jan Björklund, att förklara vad ni vill. Hur vill
              ni inskränka strejkrätten? När vill ni inskränka strejkrätten?
              När räknar ni med att lägga förslagen på riksdagens bord? Är ni
              över huvud taget ett parti för löntagare, eller är ni bara ett
              parti för grevar och majorer?
            </seg>
          </u>
          <note type="speaker" xml:id="i-fd71da293406568a-0">
            Anf. 71 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-28" who="unknown">
            <seg xml:id="i-c5a0ace63b43a055-0">
              Herr talman! Den konflikt som pågår är helt i enlighet med den
              svenska modellen. Jag är väldigt förvånad över att Jonas Sjöstedt
              anser att man från staten ska gå in och ta ställning i denna konflikt.
              Den svenska modellen är uppbyggd så att två parter står mot varandra,
              och till sist kan man ta till konflikt. Att gå in och ta ställning
              till vem som har rätt och vem som har fel tycker jag är i strid
              med den svenska modellen. Så gör vi inte.
            </seg>
            <seg xml:id="i-75fd958afeef7557-0">
              Det är riktigt att dåvarande arbetsmarknadsminister Mona Sahlin
              på 1990-talet begärde en utredning om sympatistrejker – proportionalitetsprincipen.
              Jag vet att Mona Sahlin är ett hatobjekt i huvuddelen av denna
              kammare, också bland Socialdemokraterna. Men det var hon som begärde
              denna utredning, och bakgrunden handlade om sympatistrejker.
            </seg>
            <seg xml:id="i-3f6fbe2221075e65-0">
              Att man strejkar i Skåne för att man är emot förhållanden på
              sina egna arbetsplatser är helt okej, men inte när man vidtar
              sympatiåtgärder som drabbar tredje man. Plötsligt strejkar elektriker
              i Bohuslän i sympati med dem i Skåne, och då drabbas verksamheter
              och personer som inte alls har med detta att göra. Då måste det
              finnas en rimlig proportionalitetsavvägning. Det var innebörden
              i Mona Sahlins utredning.
            </seg>
            <seg xml:id="i-d4c0cb8ac779b361-0">
              Det är den diskussionen som jag tycker att det är rimligt att
              ta upp. Vi har inget färdigt förslag, men det är helt rimligt
              att diskutera detta: Hur långt kan sympatiåtgärder som riktas
              mot några helt andra, som inte alls har med detta att göra över
              huvud taget, tillåtas gå? Det är det som kallas proportionalitetsprincipen,
              och det resonemanget fördes av Svante Öberg i den utredningen.
            </seg>
            <seg xml:id="i-94aeb16eb2b0bbe7-0">
              Jag tycker att det efter en sådan här konflikt där sympatiåtgärder
              nu vidtas i stor utsträckning måste föras en diskussion: Vilka
              åtgärder är det rimligt att tillåta när det gäller sympatistrejker
              som inte har att göra med dem som är inblandade i själva konflikten?
            </seg>
          </u>
          <note type="speaker" xml:id="i-7d69a5335b8d0778-0">
            Anf. 72 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-3">
            <seg xml:id="i-69d7af7ed948545e-0">
              Herr talman! Jag kom att tänka på uttrycket att se grandet i
              sin nästas öga men inte bjälken i sitt eget.
            </seg>
            <seg xml:id="i-c586cc480d35101b-0">
              Jan Björklund gör en stor poäng av att man inte ska lägga sig
              i en konflikt. Det kommer från det parti som föreslår att man
              ska inskränka strejkrätten just för att den används. Vad är det
              om inte att lägga sig i en konflikt, att påstå att man ska begränsa
              arbetstagarnas konflikträtt, och det i ett läge när hela konflikten
              beror på arbetsgivarparten?
            </seg>
            <seg xml:id="i-6f4f867c5a82d9e8-0">
              Konflikten beror ju uteslutande på att man aktivt vill försämra
              för löntagarna. De har inte bett om en förbättring. De går emot
              att få sparken för att i stället bli timanställda. Då väljer Folkpartiet
              att inskränka konflikträtten.
            </seg>
            <seg xml:id="i-c07d8475fa54611b-0">
              Det här är ett tydligt budskap till alla som riskerar att förlora
              jobbet, till lagerarbetarna i Norrköping, kabinpersonalen på Norwegian
              och vilka det nu är: Folkpartiet är er motståndare; de är beredda
              att ta ifrån er rätten att ta till konflikt på arbetsmarknaden
              för att skydda det fasta arbetet.
            </seg>
            <seg xml:id="i-cb9d6d2c73ca2c09-0">
              Det är det valet handlar om i september. Vänster står mot höger.
            </seg>
          </u>
          <note type="speaker" xml:id="i-6277843f12a2854d-0">
            Anf. 73 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-29" who="unknown">
            <seg xml:id="i-886cdbb73b583d82-0">
              Herr talman! Det var alltså ett förslag från Mona Sahlin, så
              du får väl definiera det där, Jonas Sjöstedt.
            </seg>
            <seg xml:id="i-56f36ca38d9b13eb-0">
              Jag tycker att det är fullt rimligt att vi diskuterar proportionalitetsreglerna.
              Grundläggande spelregler runt konflikter på en arbetsmarknad måste
              finnas. Vi är ett land som har ordnade regler på arbetsmarknaden.
              Det är inte som i Paris, där man plötsligt strejkar i tunnelbanan
              varannan vecka. Det är möjligt att Jonas Sjöstedt drömmer om den
              där fackliga kampandan, när man ständigt strejkar och samhället
              står still. Det är möjligt att det är så.
            </seg>
            <seg xml:id="i-1b498884264be4d4-0">
              I Sverige har vi en annan ordning, den svenska modellen. En del
              av det är att vi har ett proportionalitetstänkande kring sympatiåtgärder.
              Alla kan inte strejka för att några är missnöjda. Reglerna för
              hur det går till kommer ju upp av och till när sympatiåtgärderna
              vidtas. Jag är helt övertygad om att Jonas Sjöstedt kommer att
              vara helt emot detta, men alla som vill ta ansvar för att svensk
              arbetsmarknad och svenskt samhälle ska fungera måste vara beredda
              att föra den här diskussionen, precis på det sätt som Mona Sahlin
              gjorde i slutet av 1990-talet.
            </seg>
          </u>
          <note type="speaker" xml:id="i-f5f864bdc87cdb79-0">
            Anf. 74 Näringsminister ANNIE LÖÖF (C):
          </note>
          <u xml:id="i-60c63026b6e2e092-30" who="unknown">
            <seg xml:id="i-0586f50c1243ffbe-0">
              Herr talman! Ungas jobb och ungas möjlighet att få fortsätta
              att jobba har väl aldrig varit så utsatta som inför höstens val.
              Den samlade oppositionen vill göra dem som i dag har ett jobb
              arbetslösa och parkera dem i Amsplatser – från lön till bidrag.
              Mitt huvudfokus i debatten i dag kommer att vara ungas möjlighet
              att få fortsätta att jobba.
            </seg>
            <seg xml:id="i-27760ae1495aa88c-0">
              Ljudet från studentflaken har precis slutat att dunka, och ännu
              en ungdomskull springer ut på en arbetsmarknad som inte är byggd
              för dem. De är välutbildade. De är bland de bästa i världen på
              problemlösning. De föddes med internet i handen och världen vid
              sina fötter. Och de gör entré på en arbetsmarknad där grundpelarna
              skapades när mormor och morfar var barn. Saltsjöbadsavtalet satte
              spelreglerna – en fullgjord grundskola räckte ofta för en livstidsförsörjning,
              en guldklocka och en trygg pension.
            </seg>
            <seg xml:id="i-7a55ce93de4d1bb7-0">
              Sverige ser inte likadant ut i dag – på gott och på ont. Till
              det goda kan vi räkna in att unga faktiskt inte drömmer om en
              guldklocka utan drömmer om ett omväxlande arbetsliv, om både trygghet
              och flexibilitet och om utvecklande arbetsuppgifter.
            </seg>
            <seg xml:id="i-202d3fd364c3bfe5-0">
              På minuskontot kan vi konstatera att svensk arbetsmarknad sedan
              länge lider av stelbenta regler och ett utbildningssystem som
              under lång tid inte har matchat arbetsmarknaden. Konsekvensen
              blir att den som faller utanför normen alltför ofta får kämpa
              för att få ett jobb, ibland förgäves ju längre bort från arbetsmarknaden
              man står.
            </seg>
            <seg xml:id="i-562b2d1c8b0332ce-0">
              Arbetslöshet för unga, utrikes födda, äldre och funktionsnedsatta
              är ett strukturellt problem. Det är inte beroende av konjunktur,
              för med små hack i kurvan har det varit så i decennier.
            </seg>
            <seg xml:id="i-997f0b0757304f37-0">
              På vissa platser, ofta förorter eller gamla bruksorter på landsbygden,
              krossade utanförskapet framtidstron och förvandlade den till trötthet
              och ilska, och en grogrund för extremism växte fram. Politikerna
              vände bort blicken, tittade ned i marken och fixade statistiken.
              Det var så det var för åtta år sedan – fix och trix, gömma och
              glömma människor.
            </seg>
            <seg xml:id="i-564a72e97fa62665-0">
              Herr talman! Med alliansregeringen 2006 vändes ett tyst socialdemokratiskt
              accepterande till en kamp för att få bukt med problemen. Listan
              på reformer kan göras lång.
            </seg>
            <seg xml:id="i-bf43cdd5a0ffb1b2-0">
              Kunskapen både i händer och i huvud värderades upp. Yrkeshögskolan
              skapades, och en lärlingsutbildning på gymnasiet återinfördes.
              Satsningarna på skolan ökades kraftigt: mer kunskap och mer fokus
              på lärarna.
            </seg>
            <seg xml:id="i-adb22c8df701b760-0">
              Kostnaderna för att anställa har sänkts, både på bredden och
              riktat mot de grupper som behöver det bäst. Sveriges största ungdomsarbetsgivare
              är hotell- och restaurangföretagen, och nästan hälften av de anställda
              där är under 26 år. De har fått sänkt moms. Det har gett resultat.
              Faktum är att sysselsättningsgraden bland unga är högre i dag
              än under den brinnande högkonjunkturen 2006. Tre av fyra nya jobb
              som har skapats under dessa år har gått till utrikes födda. Jag
              tycker att det är något att vara stolt över.
            </seg>
            <seg xml:id="i-3a661403dd73b315-0">
              Herr talman! Utvecklingen går åt rätt håll, men den går för långsamt.
              Människor stångar fortfarande huvudet blodigt för att få in en
              fot, eller åtminstone en liten tå, på en arbetsmarknad som inte
              fattar hur mycket de har att bidra med. Ibland beror det bara
              på att de ser annorlunda ut eller inte har lyckats med bedriften
              att skaffa sig tio års arbetslivserfarenhet innan de fyllt 23.
              Vi har en arbetsmarknad som har blivit mycket krävande.
            </seg>
            <seg xml:id="i-42e4b7feec5f1633-0">
              Jag har träffat dem som från djupet av sitt hjärta hatar meningen:
              Tack för ditt intresse, tjänsten har tillsatts av annan sökande.
              Jag förstår dem. Varje gång någon sorteras bort, varenda gång
              någon får nobben, är det en personlig tragedi som skulle kunna
              undvikas. I grunden stavas lösningen jobb. Men jobben kommer inte
              att trilla ned från himlen eller dikteras fram av en statlig arbetsförmedling.
              Det krävs att företag kan och vill anställa.
            </seg>
            <seg xml:id="i-b33017c3a2b64b8c-0">
              För några år sedan föreslog Centerpartiet ungdomsavtal för att
              unga ska få in en fot genom att jobba en begränsad tid med lägre
              ingångslön. Då var upprördheten total. Fönster krossades och lokaler
              vandaliserades för att vi hade den oerhörda fräckheten att vilja
              göra det lättare för unga att få jobb.
            </seg>
            <seg xml:id="i-92084e3f99a8a9b7-0">
              I dag är förståelsen stor och tonläget annorlunda, och förslaget
              är verklighet i form av så kallade YA-jobb. De innebär att arbetsgivaren
              får kraftigt sänkta arbetsgivaravgifter om man anställer en ung
              person utan jobb. Arbetsgivaren åtar sig att erbjuda utbildning
              en dag i veckan. Den som anställs får minst 75 procent av ingångslönen.
            </seg>
            <seg xml:id="i-82d7316bd85f6e86-0">
              Tyvärr är resultatet långt ifrån vad man skulle önska. Fack och
              näringsliv har fått ett verktyg i handen, men de verkar ha svårt
              att greppa hur de ska använda det. Självpåtagna höga krav och
              överbyråkratisering riskerar att kväva en reform som kan skapa
              tusentals jobb. Med tiden kommer YA-jobben att vinna mark – det
              är jag helt övertygad om. Men det krävs att företag och fack faktiskt
              använder dem.
            </seg>
            <seg xml:id="i-3c6d7e4fc65e29bd-0">
              Samtidigt vill Centerpartiet att fler personer ska ha möjlighet
              att lära på jobbet, dels äldre arbetslösa, särskilt långtidsarbetslösa,
              som kan behöva utbildning för att hitta en ny yrkesbana, dels
              nyanlända invandrare som kan behöva språkutbildning på arbetstid.
            </seg>
            <seg xml:id="i-5af783831aadfec7-0">
              Dessutom tycker vi att det är fullt rimligt att småföretag som
              saknar kollektivavtal ska kunna använda detta verktyg i framtiden.
              Den möjligheten saknas i dag trots att vi vet att fyra av fem
              jobb skapas i just småföretag, som ofta saknar kollektivavtal.
            </seg>
            <seg xml:id="i-b0d56baaa7f68d9a-0">
              Tillsammans med ett fungerande lärlingssystem, sänkta kostnader
              för att anställa och en rättvisare arbetsrätt kan även människor
              som saknar jobb få en chans, och vi kan sluta vinka av studentkull
              efter studentkull när de går ut på en arbetsmarknad där var fjärde
              ung som vill hitta ett jobb inte gör det.
            </seg>
            <seg xml:id="i-bb1296d7f1c1b292-0">
              Herr talman! På andra sidan står ett parti som en gång i tiden
              slogs för dem som arbetar, för solidaritet och för rättvisa. I
              dag tar man 15 miljarder från dem som behöver jobben mest, de
              unga, och lägger pengarna på bidrag. Som plåster på såren skapas
              en 90-dagarsgaranti – en kopia på en berömd Persson-flopp från
              90-talet, nämligen 100-dagarsgarantin. Så stor är alltså Socialdemokraternas
              förnyelse. På 16 år har man höjt ambitionsnivån med tio dagar.
              Med den takten kommer hjälp från första dagen att vara en socialdemokratisk
              vision om 144 år.
            </seg>
            <seg xml:id="i-fa3c67babda9991f-0">
              Jag har mött både arbetslösa unga och företagare som tittar på
              mig med förvåning i blicken. Deras fråga är ganska enkel: Varför
              vill man göra det dyrare att anställa unga? De ser svart på vitt
              hur unga skulle förlora det jobb som de precis har fått, hur ett
              uppbyggt självförtroende skulle raseras och tryggheten bytas mot
              otrygghet. Det, herr talman, är förmodligen så långt från solidaritet
              och rättvisa man kan komma.
            </seg>
            <seg xml:id="i-5a0c2a3bc890e0c4-0">
              Herr talman! Valet i höst kommer att handla om jobben. Om jobben
              blir fler eller färre kommer att vara avgörande för Sveriges ekonomi
              framöver. Det är nämligen så vi betalar för skolan, vården och
              omsorgen om våra gamla. Men det är också genom jobben vi får pengar
              till våra järnvägar, våra klimat- och miljöinvesteringar och våra
              pensioner.
            </seg>
            <seg xml:id="i-6a5c30018a516bd6-0">
              Den socialdemokratiska jobbpolitiken funkar inte, vare sig i
              staden eller på landsbygden. En rad ledande forskare har dömt
              ut den som kontraproduktiv. Tusentals hotell- och restaurangföretagare
              kallar den en dubbelstöt. Faktum är att inte ens Socialdemokraternas
              egna väljare tycker att det är en bra idé att höja kostnaden för
              att anställa unga.
            </seg>
            <seg xml:id="i-3d8b6392bd61a5c8-0">
              Sverige har inte råd med en politik som inte skapar jobb. Vi
              har inte råd med en politik som stjäl jobben från de unga. Vi
              har inte råd med tandlösa garantier och fluffiga målsättningar
              som leder till fler förtidspensioneringar.
            </seg>
            <seg xml:id="i-9bb4fd874cb29f31-0">
              Vi behöver i stället se till att företag kan och vill anställa.
              Det gör vi genom sänkta kostnader, genom minskat krångel och genom
              att förändra en stelbent arbetsmarknad med höga krav som har stängt
              dörren för dem som behöver komma in allra mest. Det är att bry
              sig om både dem som i dag har ett jobb och dem som i dag saknar
              ett jobb. Det är att ta ungas framtid på allvar. Vi har inte råd
              att göra något annat.
            </seg>
          </u>
          <note type="speaker" xml:id="i-ccffe59a5b32e94d-0">
            Anf. 75 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-15">
            <seg xml:id="i-1f4eee82e530abb2-0">
              Herr talman! Tack, näringsministern, för anförandet!
            </seg>
            <seg xml:id="i-072e4be13a1c0679-0">
              Jag tänker ställa en fråga om något som inte riktigt togs upp
              i anförandet, vilket jag hade hoppats på, och som jag tycker att
              den politiska debatten i Sverige handlar lite för lite om. Du,
              Annie Lööf, och jag pratar om den ibland i olika sammanhang. Det
              handlar om vad som egentligen skapar den efterfrågan på arbete
              som gör att ett litet företag blir ett medelstort företag och
              kanske till slut ett stort företag.
            </seg>
            <seg xml:id="i-42ae2456dba8e948-0">
              Vad är det som driver det här? En av de sakerna – jag säger inte
              att det är den enda – är export. Sverige är ju ett litet, exportberoende
              land; det brukar vi vara överens när vi talar om det här. Exporten
              är viktig för hela vårt välstånd – den motsvarar i princip hälften
              av landets bnp. Den är liksom avgörande för vårt land.
            </seg>
            <seg xml:id="i-0da620e22a1f7138-0">
              Det vi har sett under de senaste åren är att exporten har minskat.
              Räknat i fasta priser från 2006 fram till i dag har exporten faktiskt
              backat. Jag skulle vilja fråga lite grann om hur näringsministern
              ser på vad regeringen har gjort för att åstadkomma en ökad export,
              en vändning, och hur näringsministern ser på vad man borde göra
              i dag.
            </seg>
            <seg xml:id="i-b3fc43215426ca96-0">
              Jag ser ju att den stora potentialen för export ligger hos små
              och medelstora företag. Det är där vi har den stora potentialen
              och möjligheten för Sverige, och det är också där den stora frågan
              om jobben kan komma in.
            </seg>
            <seg xml:id="i-9bc3137ee736e546-0">
              Jag har blivit fundersam, för regeringen har dragit ned ganska
              kraftigt på exportfrämjande insatser. Man har stramat åt anslagen
              till Business Sweden och lagt ned ambassader på viktiga tillväxtorter
              som Angola, Argentina, Moçambique, Vietnam – marknader som i andra
              sammanhang beskrivs som centrala för att få exporten att gå i
              gång och få växande marknadsandelar.
            </seg>
            <seg xml:id="i-6c9cd283764c5e12-0">
              Jag förstår inte riktigt regeringens strategi här. Jag vet att
              man har satt upp tydliga mål för exporten, men man har de facto
              dragit ned på Exportfrämjandet och lagt ned ambassader på viktiga
              tillväxtmarknader. Hur anser regeringen att man ska öka exporten
              från Sverige?
            </seg>
          </u>
          <note type="speaker" xml:id="i-b441edda9645cbcf-0">
            Anf. 76 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-31" who="unknown">
            <seg xml:id="i-82b3d44f4dc0cfa5-0">
              Herr talman! Först ska jag bara konstatera att det var Socialdemokraternas
              politik för ett antal år sedan som ledde till att regeringen fick
              lägga ned ett antal ambassader runt om i världen. Det beklagar
              jag.
            </seg>
            <seg xml:id="i-ae953f03c16fc921-0">
              Jag ska förklara för Mikael Damberg hur exporten går till. Export
              bygger ju på efterfrågan. Den bygger på att det finns länder,
              företag och människor som vill handla med oss och köpa våra varor,
              tjänster och produkter.
            </seg>
            <seg xml:id="i-e72bf6c2bba9edeb-0">
              Under de senaste åren har det varit lågkonjunktur. Faktum är
              att det har varit lågkonjunktur i nästan hela världen, men framför
              allt i Europa. Svensk export är beroende av hur det går i Europa.
              Väldigt många av våra företag handlar framför allt med länder
              inom EU. I ljuset av den finanskris, den eurokris, som har varit
              har det varit lite tufft för väldigt många länder i EU att handla.
              Det har haft stor påverkan på svensk export men också på svenska
              jobb och svenska företag.
            </seg>
            <seg xml:id="i-d7024228c20fe61e-0">
              Ska vi lyckas öka vår export, vilket är viktigt, krävs det att
              vi har ett EU som växer, en ekonomi som går bra i Sverige och
              Tyskland men också i till exempel Italien och Spanien. Det är
              grunden för en framgångsrik export.
            </seg>
            <seg xml:id="i-1d9c9ee579454081-0">
              Utöver det är det viktigt att komma ihåg att det är ungefär 100
              företag i Sverige som står för 75 procent av exporten. Därför
              är det viktigt att se till att dessa företag kan fortsätta bedriva
              forskning, innovation och verksamhet här. Av den anledningen har
              den här regeringen sänkt bolagsskatten från 28 procent till 22
              för att främja dessa företags påverkan på exporten.
            </seg>
            <seg xml:id="i-6f0af6bd75c4b378-0">
              Vi har också sett till att främja små företags möjlighet till
              export. Det är precis som Mikael Damberg säger väldigt viktigt.
              Vi har till exempel infört internationaliseringscheckar. Vi har
              också förstärkt Business Swedens verksamhet genom att hjälpa dem
              att fokusera mer på små och medelstora företags möjligheter ute
              i världen.
            </seg>
          </u>
          <note type="speaker" xml:id="i-5c15d4fcaf850fec-0">
            Anf. 77 MIKAEL DAMBERG (S) replik:
          </note>
          <u who="mikael_damberg_23b905" xml:id="i-4338db02c798c970-16">
            <seg xml:id="i-6056f77cb02144b7-0">
              Herr talman! Ja, Annie Lööf, jag är väl medveten om att vi har
              gått igenom en finanskris. Men finanskrisen kan inte förklara
              varför andra europeiska länder har klarat sin export bättre än
              Sverige. Vi har ju gått igenom samma finanskris.
            </seg>
            <seg xml:id="i-dad2c5bb2d8c53a1-0">
              Finanskrisen kan inte heller förklara varför Sverige har tappat
              marknadsandelar på viktiga tillväxtmarknader runt om i världen.
              Andra länder har uppenbarligen flyttat fram sina positioner under
              de här krisåren. Sverige har inte lyckats med det.
            </seg>
            <seg xml:id="i-2f6623fce01e21a5-0">
              Jag tror att man ska titta på en del av våra grannländer, som
              verkar ha haft en väldigt framgångsrik strategi. Danmark och Storbritannien
              har tagit flera initiativ som har visat sig flytta fram deras
              positioner på det här området. Jag tror faktiskt att man ska vara
              lite nyfiken.
            </seg>
            <seg xml:id="i-caf04e3e5f15b134-0">
              Vi socialdemokrater har lagt 300 miljoner kronor mer än regeringen
              på just exportfrämjande insatser. Vi vill öppna ambassader på
              ett antal tillväxtmarknader. Vi vill subventionera garantiavgifter
              för förstagångsexportörer eftersom vi vet att första gången man
              ska exportera finns det hinder för att göra det, och vi vill få
              fler småföretag att göra det. Vi vill jobba med Arlanda för att
              få en direktlinje.
            </seg>
            <seg xml:id="i-546fe794d898162f-0">
              Varför har ni halverat Exportfrämjandet sedan 2006, och hur blir
              det fler jobb och mer export av det?
            </seg>
          </u>
          <note type="speaker" xml:id="i-8e53b1efc8bb0e2e-0">
            Anf. 78 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-32" who="unknown">
            <seg xml:id="i-6d7edb1867e5f4f6-0">
              Herr talman! Det låter som om Mikael Damberg behöver läsa på
              lite. Svensk export är beroende av den efterfrågan som finns i
              omvärlden. Därför är det helt naturligt att svensk export går
              ned när det krisar i omvärlden, inte minst i EU.
            </seg>
            <seg xml:id="i-78424e35edadb6ac-0">
              Det vi kommer att se under de kommande åren är, tror jag, att
              exporten kommer att öka. Jag hoppas att den kommer att öka både
              för industrin och för den viktiga tjänstesektorn.
            </seg>
            <seg xml:id="i-b87b60799365f8b0-0">
              Jag hade hoppats att Mikael Damberg i sin replik skulle lyfta
              fram inte bara den viktiga exporten utan också hur det går för
              näringslivet i Sverige generellt sett. För några dagar sedan tog
              vi emot en rapport där man förklarade att Sverige utvecklats exceptionellt
              under de senaste åtta åren. Nyföretagandet har fördubblats, antalet
              informella investerare i Sverige är högst i världen och antalet
              kvinnor som driver företag är högre än i andra jämförbara länder.
            </seg>
            <seg xml:id="i-011746f49f4e7f09-0">
              Jag var väldigt stolt när jag tog emot denna globala entreprenörskapsrapport.
              Mikael Damberg var där. Vi talade då också om den framgångsrika
              exporten, som ska fortsätta göra Sverige starkt i världen.
            </seg>
          </u>
          <note type="speaker" xml:id="i-9d3f2e7417952424-0">
            Anf. 79 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-16">
            <seg xml:id="i-e82acdfc60400997-0">
              Herr talman! Centerpartiet har talat om att kombinera arbetslinjen
              med en jobbskaparlinje. Det är en mycket vettig tanke. Man kan
              inte bara kräva av människor att de ska söka jobb som inte finns,
              utan man måste också driva en politik som gör att fler jobb faktiskt
              växer fram. Därför är vi nog båda oroliga över att Världsbanken
              nyligen rankade Sverige som sämst i Norden när det gäller regelkrångel
              för småföretag och flyttade ned oss 22 pinnhål i en rankning på
              bara tre år.
            </seg>
            <seg xml:id="i-f0e0864fae4f98a5-0">
              Vi har båda många olika förslag för att minska regelkrånglet.
              De saker som företagarna själva oftast tar upp är sjuklöneansvaret
              och arbetsgivaravgiften. Miljöpartiet vill avskaffa sjuklöneansvaret
              för småföretag. Alliansen har sagt nej till det men väljer nu
              att förändra i det högkostnadsskydd som de flesta småföretagare
              tidigare stått utanför. Det är bra, även om vi fortfarande tror
              att ett avskaffat sjuklöneansvar vore bättre.
            </seg>
            <seg xml:id="i-8cb2875c4393d9ee-0">
              Miljöpartiet vill också sänka arbetsgivaravgifterna för de små
              företagen. I en tid när det är viktigt att prioritera hårt med
              statens pengar väljer vi att successivt banta den ineffektiva
              nedsättningen av arbetsgivaravgifter som baseras på ålder, oavsett
              arbetstagarnas utbildningsnivå eller anknytning till arbetsmarknaden,
              och som inte har gett särskilt många nya jobb, enligt alla bedömare
              av svensk arbetsmarknad, och i stället göra en kraftig sänkning
              av arbetsgivaravgifterna för småföretag. I stället för en stor
              subvention av hamburgerkedjorna, som inte i nämnvärd utsträckning
              har anställt särskilt många fler genom regeringens nedsättning,
              gör vi en stor sänkning av arbetsgivaravgiften för småföretag
              och egenföretagare med ungefär 76 000.
            </seg>
            <seg xml:id="i-2cb45c39b67c80f6-0">
              Det är i dag småföretagarna som jobbar fler timmar än arbetsdagen
              har och som skulle vilja anställa fler. Jag förstår att du, Annie
              Lööf, måste försvara regeringens politik, men jag vet att ni i
              Centerpartiet är för både nedsättningen av arbetsgivaravgiften
              för unga och vårt förslag om sänkta arbetsgivaravgifter för småföretag.
              Om du skulle tvingas välja, vilket tror du då är mest effektivt
              – den modell som provats och inte gett några jobb eller en sänkning
              av arbetsgivaravgifterna för småföretagare som vänder på kronorna
              och gärna skulle vilja anställa en till?
            </seg>
          </u>
          <note type="speaker" xml:id="i-c60455f5ea91c504-0">
            Anf. 80 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-33" who="unknown">
            <seg xml:id="i-0ec2d1406943575a-0">
              Herr talman! Det var oväntat att Gustav Fridolin skulle välja
              min hjärtefråga, de små företagen och jobben. Annars brukar ni
              vilja tala om den antijobblinje som ni är för, med kortare arbetstid,
              antitillväxt och friår.
            </seg>
            <seg xml:id="i-cd29fc17f5bafff9-0">
              Låt mig tala om några saker som regeringen ändå har stoppat under
              min tid som näringsminister när Miljöpartiet har krävt olika saker
              i riksdagen. Man har tillsammans med övriga oppositionspartier
              krävt månadsuppgiftslämning. I stället för att en företagare ska
              lämna uppgift en gång om året kräver Miljöpartiet att det ska
              göras tolv gånger om året. Man har också krävt lönekartläggning
              varje år. I dag gör man det vart tredje år. Man kräver också en
              rad andra saker som innebär att regelbördan ökar för småföretag.
            </seg>
            <seg xml:id="i-36986681cc3a55f6-0">
              Tittar man på vad regeringen har gjort kan man konstatera att
              vi har minskat regelkrånglet med 7 procent. Vi är ledande i Europa
              när det gäller att minska krånglet, men mer behöver göras. Därför
              kommer vi snart att trycka på startknappen för ett uppgiftslämnarregister
              – En dörr in. En småföretagare ska kunna lämna in en uppgift till
              ett ställe. Detta kommer att träda kraft under nästa år, 2015.
              Detta är något som vi har jobbat med tillsammans med de svenska
              myndigheterna under en lång tid.
            </seg>
            <seg xml:id="i-0c84f458844e58d9-0">
              Låt mig ta detta med sjuklöneansvaret. Det system som regeringen
              nu har presenterat i vårens budget är krångelfritt, men det riskeras
              om Socialdemokraterna, Miljöpartiet och Vänsterpartiet kommer
              till makten. Vårt system innebär att det kommer att falla ut automatiskt
              för alla småföretag efter andra sjukdagen per år och anställd.
              Man fyller i en liten, liten ruta, och så faller ersättningen
              ut automatiskt.
            </seg>
            <seg xml:id="i-b93d248242265b06-0">
              Vi vill göra det enkelt för företag. Därför har vi stoppat en
              hel del regeliver från riksdagen och Miljöpartiet, och vi tänker
              fortsätta minska krånglet och sänka kostnaderna.
            </seg>
          </u>
          <note type="speaker" xml:id="i-74e51f607a3c916f-0">
            Anf. 81 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-17">
            <seg xml:id="i-b738d9886b0c2c92-0">
              Herr talman! Tyvärr blir det här replikskiftet ganska symtomatiskt.
              Jag kom med en fråga om hur Centerpartiet prioriterar sänkta arbetsgivaravgifter
              för småföretag, så att de kan anställa fler. Efter åtta år i regeringsställning
              väljer ändå Centerpartiet att kritisera Miljöpartiets förslag.
              Dessutom är flera av dem hon tar upp sådana som vi själva inte
              står för, inte har lagt fram och varit med om att stoppa i riksdagen.
              Ni har tyvärr också stoppat alla förslag som vi har lagt fram
              för miljön, för jämställdheten och för skolan. Vi kan ha en stor
              debatt om det.
            </seg>
            <seg xml:id="i-16456efeada80e45-0">
              Just nu handlar det dock om kostnaderna för att anställa i småföretag.
              Vi är överens om att kostnaden ska vara så låg som möjligt, men
              vi är inte överens om hur det ska gå till. Vi vill ha en bredare
              nedsättning som inte är åldersbunden utan riktar sig mot dem som
              i störst utsträckning behöver nyanställa, alltså småföretag.
            </seg>
            <seg xml:id="i-b191a7da6e858e45-0">
              Ekonomiskt sett skulle de flesta företag gynnas av vårt förslag.
              Riksdagens utredningstjänst räknar med att 80 procent av företagen
              får bättre ekonomi med vårt förslag om att växla den ineffektiva
              nedsättningen för unga mot att i stället sänka arbetsgivaravgifterna
              för småföretag.
            </seg>
            <seg xml:id="i-77f759d0825fcf18-0">
              Så ställer jag frågan så här: Kommer det i Alliansens valmanifest
              att finnas arbetsgivaravgiftssänkningar för småföretag?
            </seg>
          </u>
          <note type="speaker" xml:id="i-2d26b367e0594038-0">
            Anf. 82 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-34" who="unknown">
            <seg xml:id="i-1166746e5bbb00fe-0">
              Herr talman! Det är ingen hemlighet att Alliansen går till val
              på att bibehålla de sänkningar av arbetsgivaravgifter för bland
              annat småföretag som vi har varit med om att genomföra. Sedan
              2006 har Alliansen sänkt arbetsgivaravgifter och egenavgifter
              med 22 miljarder. Det har vi gjort för att vi tror att jobben
              växer fram i småföretag. En av de viktigaste delarna är sänkt
              arbetsgivaravgift för unga människor.
            </seg>
            <seg xml:id="i-13ec6f432f7287e9-0">
              Hur skulle det då påverka småföretag om Miljöpartiets politik
              fick genomföras? För ett kafé med två anställda skulle det innebära
              90 000 i ökade kostnader. Det är ett litet företag. För ett litet
              åkeriföretag innebär det ½ miljon i ökade kostnader, för Miljöpartiet
              vill införa en ny lastbilsskatt som beskattar avstånd och inte
              utsläpp.
            </seg>
            <seg xml:id="i-3bfdc8906a3d8004-0">
              Det är med den här regeringen och med Centerpartiet som vi sänker
              kostnader och minskar krånglet. Vi gör det för att vi tror att
              med fler företag skapas fler jobb. Företag ska inte ha straffbeskattning
              utan uppskattning.
            </seg>
          </u>
          <note type="speaker" xml:id="i-0b2dc9a7e38d48f6-0">
            Anf. 83 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-4">
            <seg xml:id="i-be0943a0e28d41d1-0">
              Herr talman! Näringsministern! Privatiseringarna i välfärden
              och de privata vinsterna i välfärden kommer att bli en av valets
              huvudfrågor. Vi har kunnat se hur riskkapitalbolagen, som tar
              över alltmer av utbildning och hälsovård i Sverige, inte bara
              gör enorma vinster utan också är mästare i att smita från skatt.
              De betalar knappt något alls i skatt på sina vinster. Det är vad
              man kan kalla en dubbelstöt: Först tar man vinsterna, som skulle
              ha gått till välfärden, och sedan låter man bli att betala skatt.
            </seg>
            <seg xml:id="i-b086c78118b478a2-0">
              Om man skulle räkna om dessa överskott till jobb handlar det
              om kanske 20 000 arbetstillfällen, som vi alltså har betalat för
              men inte får. Det är betecknande att Annie Lööf aldrig bryr sig
              om att man tappar så många jobb: Ungdomar som hade kunnat jobba
              i skolor eller på äldreboenden är visst inte viktiga. De blir
              privata vinster på någon brittisk kanalö, och då spelar det ingen
              roll att jobben försvinner.
            </seg>
            <seg xml:id="i-c691516fa783a069-0">
              Vi har skolor som går i konkurs. Det finns förskolor som erbjuder
              vatten och bröd. Vi har underbemanning på privata äldreboenden.
            </seg>
            <seg xml:id="i-2a3b33a09d816b50-0">
              Ett av dina argument för att fortsätta denna extrema privatiseringspolitik,
              Annie Lööf, är att den skulle gynna kvinnor. Detta kan man ha
              olika åsikter om, men fakta är tydliga. En ny rapport från Kommunal
              visar att de tidsbegränsade anställningarna är fler hos de privata
              arbetsgivarna. Man är mer otrygg, och företagen byter personal
              oftare.
            </seg>
            <seg xml:id="i-09ef838ef970f144-0">
              Det är fler som arbetar ofrivillig deltid och därmed har svårare
              att försörja sig. Lönerna är betydligt lägre, och då är lönerna
              låga redan från början för till exempel undersköterskor. Man trivs
              mindre bra.
            </seg>
            <seg xml:id="i-469c66d7406ee18c-0">
              Detta är vad de säger som arbetar i välfärden – de hundratusentals
              kvinnor – för det är mest kvinnor – som får Sverige att fungera
              varje dag. Vad säger du om detta, Annie Lööf? Är inte detta ett
              stort misslyckande för jämställdheten i Sverige?
            </seg>
          </u>
          <note type="speaker" xml:id="i-3a1b3e71d468fbeb-0">
            Anf. 84 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-35" who="unknown">
            <seg xml:id="i-87bd1478f6edcb4b-0">
              Herr talman! Jag har aldrig vaknat upp med drivkraften att öka
              vinsterna och att riskkapitalbolagen ska få en motorväg in i svensk
              äldreomsorg. Det som är min drivkraft är i stället högre kvalitet,
              bättre pedagogik för eleverna, större tillgänglighet när det gäller
              omsorg och en bättre hemtjänst, där äldre får bestämma vem som
              kommer hem för att tvätta dem på kvällen eller klä dem på morgonen.
              Det är självbestämmandet, den nära politiken, som driver mig.
            </seg>
            <seg xml:id="i-dbd3c2cccdcdfffa-0">
              Självklart ska företag som verkar i Sverige också skatta i Sverige.
              Här har regeringen tagit en rad initiativ för att klämma åt dem
              som inte gör det. Men kom aldrig och säg att det var bättre förr!
              Kom inte och säg att det är ett offentligt monopol som kommer
              att leda till högre kvalitet, större nöjdhet eller bättre löner!
              Det är en mångfald av aktörer som sporrar kvalitet.
            </seg>
            <seg xml:id="i-67fc7176d2a2948a-0">
              Jag besökte Evas hemtjänst i skärgården utanför Västervik för
              ett antal månader sedan och träffade då 89-åriga Maj-Britt. Hon
              hade kommunal hemtjänst, men de vägrade putsa hennes fönster,
              byta gardiner och gå ut med soporna. Evas hemtjänst erbjöd det,
              och Maj-Britt bytte. Hör och häpna, efter bara någon månad erbjöd
              även kommunen detta.
            </seg>
            <seg xml:id="i-ac35424bca7f028a-0">
              Jag tar upp detta exempel för att visa att konkurrens utvecklar
              och ser till att den äldre får en bättre hemtjänst. Med höga kvalitetskrav,
              skarp tillsyn och med samma peng ska man få god omsorg oavsett
              om det är ideella, kommunala eller privata aktörer.
            </seg>
          </u>
          <note type="speaker" xml:id="i-7a9501700d9a811f-0">
            Anf. 85 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-5">
            <seg xml:id="i-02b933b7ea21883d-0">
              Herr talman! Annie Lööf säger att hon inte vill skapa en motorväg
              för riskkapitalbolagen. Men det är ju precis det ni har gjort.
              Sverige är unikt i att man bara kan plocka ut miljarder som vi
              har betalat för våra äldre, våra förskolebarn och våra sjuka och
              stoppa i egen ficka utan att betala skatt. Och du har egentligen
              inget att säga om det, Annie Lööf.
            </seg>
            <seg xml:id="i-dcbdd98206df3532-0">
              Sedan blandar du, medvetet skulle jag tro, ihop valmöjligheter
              med vinstintresse. Man kan ha olika utförare och valmöjlighet
              utan att tillåta vinstintresse. Det är där konfliktlinjen går.
              Jag förstår att du inte vill tala om hur vinstintresset utarmar
              välfärden, men det är ett faktum.
            </seg>
            <seg xml:id="i-49a03e552720c539-0">
              Nej, det var inte tillräckligt bra förut. Men det är sämre nu
              för dem som arbetar i det privata. Det säger Kommunals egna medlemmar.
              Eller tror du inte undersköterskorna när de säger att de har lägre
              lön, får jobba mer deltid och har mindre trygga jobb? Menar du
              att alla de hundratusentals som varje dag utför välfärden i Sverige
              har fel när de säger att det är sämre hos de privata med vinstintresse?
            </seg>
          </u>
          <note type="speaker" xml:id="i-ed38ece9e2da019c-0">
            Anf. 86 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-36" who="unknown">
            <seg xml:id="i-500fd9a605fc5d1c-0">
              Herr talman! Låt oss komma ihåg att de flesta aktörerna inom
              välfärden är små och har färre än 20 anställda. Dessa bolag startas
              av undersköterskor och sjuksköterskor och ska leverera en god
              kvalitet eller en bra pedagogik till eleverna. Det är för deras
              möjlighet och elevernas och föräldrarnas rätt att välja som jag
              slåss för mångfald.
            </seg>
            <seg xml:id="i-a309e0682b96f7c2-0">
              Enligt Svensk Kvalitetsindex, som med jämna mellanrum mäter hur
              det ser ut inom offentlig och privat verksamhet, är anställda
              i privata vårdföretag mer nöjda på alla punkter som rör lön, arbetsmiljö,
              möjligheten att påverka sin arbetstid och liknande.
            </seg>
            <seg xml:id="i-4a1abe06209d00f1-0">
              På en enda punkt är de inte nöjda, och det gäller anställningstryggheten.
              Det förstår jag med tanke på vad Socialdemokraterna, Vänsterpartiet
              och Miljöpartiet går till val på.
            </seg>
          </u>
          <note type="speaker" xml:id="i-28947f90f9477e1f-0">
            Anf. 87 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-11aa580c029d7eb4-6">
            <seg xml:id="i-a07b20fd869f0858-0">
              Herr talman! Vi befinner oss i slutet av mandatperioden, och
              detta blir följaktligen den sista debatten av det här slaget för
              denna gång.
            </seg>
            <seg xml:id="i-d7a07b0166fc9d1e-0">
              Till skillnad från förra mandatperioden har vi under denna haft
              en minoritetsregering som emellanåt har haft svårt att acceptera
              att man inte haft stöd av en majoritet i riksdagen vid alla tillfällen.
            </seg>
            <seg xml:id="i-98a649169c18423c-0">
              Det är också en regering som sedan man tillrädde för snart åtta
              år sedan har misslyckats med det mesta. Man ärvde 2006 ett budgetsaldo
              på drygt 18 miljarder. Nu lämnar man efter sig ett minus på över
              100 miljarder. Det får anses vara det enskilt största underskottet
              sedan överskottsmålet infördes.
            </seg>
            <seg xml:id="i-9ba656cb95955091-0">
              Den totala arbetslösheten har ökat från 6,1 procent till 8,5
              procent. Långtidsarbetslösheten har ökat från 25 ½ procent till
              30 procent. Ungdomsarbetslösheten har ökat från 18,4 procent till
              25 procent.
            </seg>
            <seg xml:id="i-b3ab3f8398f919de-0">
              Antalet vårdplatser har minskat från 2,9 till 2,6 per 1 000 invånare,
              vilket gör att Sverige numera ligger i det absoluta bottenskiktet
              bland jämförbara OECD-länder.
            </seg>
            <seg xml:id="i-e3544c9254a0dff8-0">
              Skolresultaten utifrån PISA-index har debatterats flitigt under
              de senaste månaderna. När det gäller naturvetenskap har vi gått
              från plus 3 till minus 15. I läsförståelse har utvecklingen gått
              från plus 7 till minus 17. I matematik har resultaten utvecklats
              från plus 2 till minus 22.
            </seg>
            <seg xml:id="i-367293e4cc4e3cfe-0">
              När det gäller brottsligheten har antalet anmälda brott ökat
              från 13 490 till 14 734 per 100 000 invånare, enligt Brottsförebyggande
              rådet.
            </seg>
            <seg xml:id="i-f265c2f1e889c05d-0">
              Dessutom har det så kallade utanförskapet ökat, enligt alldeles
              färska siffror.
            </seg>
            <seg xml:id="i-95e69d17001aa359-0">
              Herr talman! Jag skulle kunna fortsätta denna uppräkning av misslyckanden
              hela dagen, men denna uppräkning räcker gott för att med fog kunna
              jämföra statsminister Fredrik Reinfeldt med kung Midas – dock
              med den lilla skillnaden att det Fredrik Reinfeldt rör vid inte
              förvandlas till guld utan till något annat.
            </seg>
            <seg xml:id="i-596ded3046c27191-0">
              När det gäller sysselsättningen är det anmärkningsvärt vilken
              hög svansföring regeringen har haft beträffande sina resultat.
              Man stoltserar med hög sysselsättning. 250 000 jobb har minsann
              skapats under regeringen. Man glömmer dock bort att berätta att
              arbetskraften under denna period ökat med ungefär dubbelt så många
              människor, inte minst till följd av en ansvarslös invandringspolitik.
              Sysselsättningen har ökat, men arbetslösheten har också ökat och
              ligger kvar på en hög nivå.
            </seg>
            <seg xml:id="i-1c6f02bf279c03a4-0">
              När man nu sätter upp ett nytt mål om 350 000 nya jobb är det
              precis samma sak. Man nämner inte och problematiserar inte det
              faktum att ett mål om antalet människor i sysselsättning i numerära
              tal inte är särskilt intressant om det inte ställs i relation
              till en förväntad befolkningsökning. Det säger egentligen ingenting
              om effekten på arbetslösheten.
            </seg>
            <seg xml:id="i-427918f245e0c919-0">
              Även om regeringen själv inte lyfter fram det har det under dessa
              åtta år blivit tydligt att en stor invandring är en avgörande
              ingrediens i regeringens extrema utbudspolitik. Därför är det
              rimligt att förvänta sig en fortsatt stor invandring och därmed
              fortsatt hög befolkningstillväxt och därmed fortsatt hög arbetslöshet
              även framöver med Fredrik Reinfeldt som statsminister.
            </seg>
            <seg xml:id="i-c8a19ac99965a2d9-0">
              Vi kan också vänta oss ett fortsatt stort utanförskap. Trots
              alla stora ord och trots den största integrationspolitiska reformen
              på 25 år ökar nämligen utanförskapet.
            </seg>
            <seg xml:id="i-b6e19952ab0b368d-0">
              Herr talman! I min värld är det minst sagt anmärkningsvärt att
              man till slut inte omvärderar sin politik efter alla misslyckanden.
              Det är ju en politik som så uppenbart inte fungerar, som cementerar
              hög arbetslöshet och ett stort och permanent utanförskap för stora
              delar av befolkningen. Särskilt anmärkningsvärt är det eftersom
              regeringen för åtta år sedan gick till val på att bryta detta,
              på att bekämpa arbetslöshet och utanförskap. Man hade det som
              sin högsta prioritering.
            </seg>
            <seg xml:id="i-2340924ace7cfa60-0">
              Herr talman! Vi behöver bekämpa arbetslöshet, inte enbart skapa
              sysselsättning genom att befolkningen växer. Vi behöver få stopp
              på det ständiga tillflödet till mer eller mindre permanent utanförskap.
            </seg>
            <seg xml:id="i-125cca01f47f6165-0">
              För att komma till rätta med arbetslöshet och utanförskap behöver
              vi satsningar på företagande. Vi behöver göra det billigare att
              anställa och mindre riskfyllt att anställa för små och medelstora
              företag. Vi behöver satsningar på infrastruktur och utbildning
              så att inte minst landsbygdens näringar inte stoppas upp utan
              kan fortsätta utvecklas och växa. Vi behöver utbildningssatsningar
              för att ställa om den befintliga arbetskraften till behov som
              finns på den svenska arbetsmarknaden. Vi behöver en politik för
              att hålla ihop Sverige, inte fortsatt splittringspolitik mot mer
              och mer av utanförskap.
            </seg>
            <seg xml:id="i-c88beba59c9141a8-0">
              Herr talman! Jobben, sysselsättningen och arbetslösheten har
              en tydlig koppling till vår förmåga att just hålla ihop landet
              och motverka ytterligare splittringstendenser. Det gäller också
              vår förmåga att upprätthålla och utveckla välfärden. Hur bra vi
              lyckas med jobben och bekämpandet av arbetslösheten är helt avgörande
              för hur väl vi i framtiden klarar det gemensamma offentliga åtagandet
              och att hålla ihop vårt land.
            </seg>
            <seg xml:id="i-ab59b50c587d0157-0">
              Det skrämmer mig att vi i dag har en regering som gör sitt bästa
              för att urholka förutsättningarna för sammanhållning och välfärd.
              Det skrämmer mig lika mycket att alternativet egentligen inte
              är något alternativ i detta avseende. Vi vet över huvud taget
              väldigt lite om vad en röst på Socialdemokraterna betyder i praktiken.
            </seg>
            <seg xml:id="i-a85d6f2a05bf6869-0">
              Jag läste Expressens partiledarintervju med Stefan Löfven häromdagen.
              Han var minst sagt luddig när det gällde regeringsfrågan. På ett
              sätt har han rätt i att vi först måste rösta och att man sedan
              bildar regering. Det är inget konstigt, så fungerar det.
            </seg>
            <seg xml:id="i-9c54a7039e2257b0-0">
              Men vi kan ställa krav på att man ska ge åtminstone vissa grundläggande
              besked före valet. Vilket inflytande tänker Socialdemokraterna
              ge Miljöpartiet och Vänsterpartiet? Inom vilka områden tänker
              man ge dem inflytande? Hur blir det med skatterna? Hur blir det
              med energipolitiken? Hur blir det med den generella arbetskraftsinvandringen?
              Vad menar egentligen Stefan Löfven i praktiken när han säger att
              han inte tänker medverka till att vi får en svag minoritetsregering
              som är beroende av Sverigedemokraterna?
            </seg>
            <seg xml:id="i-dd57b0d4044bb87c-0">
              Jag kan inte minnas att Mikael Damberg någonsin under en sådan
              här debatt har tagit replik på mig, men han är välkommen upp för
              att ge svar på dessa och andra frågor.
            </seg>
            <seg xml:id="i-14dd1c1babd65388-0">
              Hur blir det med a-kassan? Hur blir det med den orättfärdiga
              beskattningen av pensionärerna? Vad tänker man göra med sitt vallöfte
              om rätt till heltid? Det finns många frågor, herr talman, men
              tyvärr har svaren hittills lyst med sin frånvaro.
            </seg>
            <seg xml:id="i-eb7440ac8542664c-0">
              Avslutningsvis vill jag lyfta fram en sak som jag tycker är angelägen
              i detta sammanhang. Jag vill nämligen vädja om en sjyst valkampanj
              och en valrörelse utan våld, hot och andra övertramp. Med EU-valet
              i färskt minne känns detta oerhört angeläget. Jag fick själv vid
              ett antal tillfällen erfara hur grundläggande demokratiska principer
              sattes ur spel och hur antidemokratiska krafter lyckades uppnå
              sin målsättning att stoppa till exempel politiska möten genom
              att uppträda hotfullt och aggressivt, föra oväsen och kasta allehanda
              föremål och liknande.
            </seg>
            <seg xml:id="i-ea738d8b96566400-0">
              Jag menar att det är viktigt att alla partier och i synnerhet
              riksdagspartierna respekterar de spelregler som följer av att
              vi lever i en demokrati med fria val.
            </seg>
            <seg xml:id="i-d35871055abd6f34-0">
              Det är naturligtvis en sak att i ord ta avstånd från denna typ
              av handlingar. Det är inte särskilt svårt, även om det för vissa
              ibland sitter väldigt långt inne. Det är en helt annan sak att
              göra slag i saken och i praktisk handling visa att man menar allvar
              med det man säger och att man som partiledare tydligt och konsekvent
              markerar sin ställning och var gränsen går och sedan är beredd
              att agera därefter.
            </seg>
            <seg xml:id="i-a13568254f0ef46c-0">
              Det finns tyvärr extrema avarter också i vårt system, ibland
              kanske på närmare håll än vad man tänker sig. Jag hoppas, herr
              talman, att vi alla i den här församlingen är överens om var dessa
              gränser går och att vi ska ha en sjyst valrörelse där övertramp
              inte tolereras.
            </seg>
          </u>
          <note type="speaker" xml:id="i-c453aecec82207ad-0">
            Anf. 88 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-18">
            <seg xml:id="i-b34a2bcdee1b3d8e-0">
              Herr talman! Kriget i Syrien går in på sitt tredje år. Kemiska
              vapen har använts, och 10 000 barn beräknas vara döda. Vittnen
              har rapporterat att barn, spädbarn och gravida utsätts för krypskyttar,
              summariska avrättningar och tortyr. 1,2 miljoner barn är på flykt.
              Ungefär hälften av dem är under fem år, och många är skilda från
              sina föräldrar.
            </seg>
            <seg xml:id="i-cdb8b58d38dc03af-0">
              Ytterligare en miljon barn som är kvar i Syrien lever i städer
              som närmast är under belägring. De är utan mat och vatten och
              har inte medicin ens mot de enklaste sjukdomar. Och nu sprids
              kriget i Irak.
            </seg>
            <seg xml:id="i-37e07511051a1715-0">
              Sverigedemokraternas vidlyftiga löften i debatten baseras på
              pengar som ni, Jimmie Åkesson, låtsas kunna dra in genom att säga
              nej till nio av tio som kommer till Sverige och söker en fristad.
              Hittills har ni inte svarat på vilka ni ska skicka tillbaka till
              krigets helvete, men nu säger Sverigedemokraterna att vi inte
              ska ge uppehållstillstånd till flyktingar från Syrien.
            </seg>
            <seg xml:id="i-ad7cb6ee1f7d3cb0-0">
              Asylsystemet finns inte av en tillfällighet. Efter andra världskrigets
              fasor och första världskrigets grusade förhoppningar när det gäller
              att kunna stoppa framtida krig utfäste vi i alla fall detta löfte
              till varandra: Om någon av oss i mänsklighetens familj utsätts
              för krigets helvete igen ska vi kunna lita till rätten att fly
              och få en fristad i ett annat land. I FN:s allmänna deklaration
              om de mänskliga rättigheterna uttrycks detta så här: Envar har
              rätt att i annat land söka och åtnjuta fristad från förföljelse.
            </seg>
            <seg xml:id="i-f378368fcf10cd0d-0">
              Låt mig fråga Jimmie Åkesson detta: Om Sverigedemokraterna inte
              anser att det krig där barn nu dödas och lemlästas i Syrien är
              av sådant slag som avsågs när deklarationen om de mänskliga rättigheterna
              undertecknades, vad krävs då för att en flykting ska betraktas
              som en flykting med mänskliga rättigheter också av Sverigedemokraterna?
            </seg>
          </u>
          <note type="speaker" xml:id="i-10c67a3bc6fcd208-0">
            Anf. 89 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-7">
            <seg xml:id="i-b6de9f38ff34b887-0">
              Herr talman! Vi ska inte skicka tillbaka någon till krigets helvete.
              Det har aldrig varit och kommer aldrig att vara min avsikt.
            </seg>
            <seg xml:id="i-42c82f001fbee5b6-0">
              Vad som är problematiskt i den här debatten är att det tyvärr
              inte går att lyfta fram en viktig fråga som flyktingpolitiken
              utan att det blir denna typ av överdrifter i debatten. Jag tycker
              att det är tråkigt, för det skapar inte en sund debatt.
            </seg>
            <seg xml:id="i-a9778b39b649fb7f-0">
              Min ambition när vi diskuterar flyktingpolitiken är att lyfta
              fram frågorna: Hur hjälper vi bäst? Hur hjälper vi flest? Hur
              hjälper vi mest effektivt? Det är mina frågeställningar. Jag tycker
              inte att det sätt vi hjälper på i dag är det mest effektiva.
            </seg>
            <seg xml:id="i-3a886069bbeeeda7-0">
              Jag har själv besökt ett flyktingläger utanför Amman i Jordanien
              liksom enskilda flyktingfamiljer som bor i det jordanska samhället
              i lägenheter och så vidare. Jag hade då samtal om dessa frågor
              med ordföranden för Jordaniens utrikesutskott.
            </seg>
            <seg xml:id="i-22f44a9adbc0713a-0">
              Jag är övertygad om att min hållning är den rätta. Det är inte
              rimligt att vi till en kostnad av tiotals miljarder kronor varje
              år hjälper ett fåtal som är litet i det större sammanhanget –
              människor i Sverige – när vi har kanske uppemot tio miljoner människor
              som har flytt från krigets helvete i Syrien men som finns kvar
              antingen som internflyktingar i Syrien eller i det omedelbara
              närområdet.
            </seg>
            <seg xml:id="i-070c5de7aebd21ec-0">
              Bara i Jordanien finns uppemot en miljon syriska flyktingar i
              dag. Då kan väl ändå inte det bästa sättet att hjälpa dessa människor
              vara att hjälpa ett fåtal som kommer till Sverige. Det bästa sättet
              att hjälpa måste väl vara att rikta om resurserna till de områden
              där de allra flesta flyktingarna finns.
            </seg>
            <seg xml:id="i-5d3b3eed8d57db0d-0">
              Jag lovar, Gustav Fridolin, att min politik hjälper väsentligt
              fler flyktingar än vad din orimliga flyktingpolitik gör.
            </seg>
          </u>
          <note type="speaker" xml:id="i-8cc7e5df9cae5071-0">
            Anf. 90 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-19">
            <seg xml:id="i-78ce8532ecadce23-0">
              Herr talman! Jimmie Åkesson talar om överdrifter. Jag undrar
              vad som är överdrifter. Är det de kemiska vapnen? Är det de 10
              000 döda barnen? Är det krypskyttarna som siktar mot spädbarn
              och gravida? Det är inte överdrifter, det är krigets fakta.
            </seg>
            <seg xml:id="i-136d452d3df92d9f-0">
              Jimmie Åkesson säger att det är bättre att hjälpa i närområdet,
              men det finns inget antingen eller. Vi måste både göra vårt för
              att krig inte ska uppstå och hjälpa till när det ändå gör det.
              Vi måste både bistå UNHCR, Röda Korset och andra organisationer
              som kan hjälpa till i krig och i de flyktingläger som växer upp
              runt krigen och solidariskt och medmänskligt ge fristad åt dem
              som kommer hit. Det finns inget antingen eller. Det finns bara
              solidaritet eller inte solidaritet.
            </seg>
            <seg xml:id="i-7c9d3bced9bff06f-0">
              I de massiva och okontrollerbara flyktingläger som växer fram
              under ett krig som det i Syrien rekryteras pojkar till att bli
              soldater, och flickor gifts bort mot beskydd. Det är de uppgifter
              som kommer från Jordanien. Det är dit Jimmie Åkesson vill skicka
              tillbaka dem som kommit till Sverige. Det är lika illa som att
              skicka tillbaka människor direkt in i en brand. Det är detta närområde
              du talar om, Jimmie Åkesson.
            </seg>
          </u>
          <note type="speaker" xml:id="i-1631c20f0bc4bd32-0">
            Anf. 91 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-8">
            <seg xml:id="i-66c0b59b237cc0a2-0">
              Herr talman! Det problematiska med Gustav Fridolin – det gäller
              inte bara detta ämne utan alla ämnen – är att han alltid ska göra
              allt. Han ska alltid göra både och. Det saknas aldrig resurser.
            </seg>
            <seg xml:id="i-04f95eb865d4a184-0">
              Det är bara att gratulera Miljöpartiet till att ha hittat ett
              språkrör som har så mycket pengar i sina fickor att han kan spendera
              precis allting på precis allting. Men så fungerar inte verkligheten.
              I verkligheten har man en begränsad mängd pengar. Vi har politiker
              som väljs av folket och som bestämmer hur vi ska prioritera och
              fördela pengarna. Det är ganska grundläggande.
            </seg>
            <seg xml:id="i-111634d61ec8d3a2-0">
              Ofta vill man göra mer än en sak, och då har vi olika verksamheter
              som vi fördelar pengarna mellan. Man kan inte ge så mycket pengar
              som behövs till alla verksamheter, utan man måste prioritera.
              Då menar jag att det är mer effektivt att hjälpa de människor
              som är flyktingar där de allra flesta finns och där kostnaderna
              för hjälpen är väsentligt lägre än i till exempel Sverige.
            </seg>
            <seg xml:id="i-85b372ea12baeabd-0">
              Min politik är mycket mer effektiv än din, Gustav Fridolin. Så
              enkelt är det.
            </seg>
          </u>
          <note type="speaker" xml:id="i-f791069e9edc7739-0">
            Anf. 92 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-37" who="unknown">
            <seg xml:id="i-838221632dcc2982-0">
              Herr talman! Sverigedemokraterna vill spara 118 miljarder kronor
              på invandringen de kommande fyra åren. Förutom att så stora nedskärningar
              i flyktingmottagandet sannolikt skulle innebära att vi bryter
              mot internationella konventioner, att det är djupt osolidariskt
              och att budgeten är ett hafsverk utdömt av de flesta är det ett
              effektivt sätt att dra undan mattan för Sveriges framtida välfärd.
            </seg>
            <seg xml:id="i-c83436b25658880b-0">
              Vi blir nämligen allt äldre. Beräkningar visar att om 15 år kommer
              en fjärdedel av invånarna att vara över 65 år. Det är inte svårt
              att räkna ut att detta kommer att medföra stora utmaningar för
              samhället. Pensionsavgångarna kommer att vara stora, och allt
              färre kommer att behöva både försörja och ta hand om allt fler
              äldre.
            </seg>
            <seg xml:id="i-c6283833cb1e1afd-0">
              Redan i dag är var fjärde anställd inom äldreomsorgen utlandsfödd.
              I Helsingfors är det hälften av de anställda. Var tredje läkare
              och var fjärde tandläkare är född i ett annat land.
            </seg>
            <seg xml:id="i-9d461a93c8b5fe6a-0">
              Sverige är på många sätt beroende av människor från andra länder.
              Med Sverigedemokraternas politik skulle möjligheterna att komma
              hit kraftigt begränsas – för dem som flyr undan krig och förtryck,
              från bomberna i Syrien, men också för dem som vill komma hit och
              jobba. I sin rädsla för människor med andra språk och andra erfarenheter
              drar Jimmie Åkesson undan mattan inte bara för Faribah från Iran
              eller Ashra från Syrien utan också för Sveriges möjlighet att
              klara jobben och välfärden i framtiden.
            </seg>
            <seg xml:id="i-b0a31312282a1e82-0">
              Hur ska Jimmie Åkesson klara den demografiska utmaning som Sverige
              står inför? Hur ska vi få fler händer i välfärden, när Sverigedemokraterna
              vill stoppa dem vid gränsen?
            </seg>
          </u>
          <note type="speaker" xml:id="i-d1b663362db2759e-0">
            Anf. 93 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-9">
            <seg xml:id="i-bc6d5f1686b51ed3-0">
              Herr talman! Jag måste ställa frågan – jag har gjort det vid
              ett antal tillfällen förut: I vilken verklighet lever Annie Lööf?
              Den verklighet som hon ger uttryck för här är inte den verklighet
              som åtminstone jag lever i. I den verklighet som jag lever i har
              vi i dag en gigantisk utmaning vad gäller utanförskap, till följd
              av en för stor invandring på för kort tid. Problemet stavas arbetslöshet,
              särskilt bland utlandsfödda och särskilt bland dem som är födda
              i länder utanför Europa.
            </seg>
            <seg xml:id="i-2561ddb5a78e685d-0">
              Det är klart att det finns en framtid där det inom vissa yrken
              och i vissa sektorer kan uppstå tillfälliga luckor, tillfälliga
              behov av arbetskraft. Jag har ingenting emot att det kommer hit
              människor och fyller de luckorna. Jag har aldrig haft några problem
              med det och kommer aldrig att ha några som helst problem med det.
            </seg>
            <seg xml:id="i-f745e48a272ee051-0">
              Men att påstå att den asyl- och anhöriginvandring som vi har
              i dag på något sätt skulle ha som syfte att rädda välfärden långsiktigt
              är fullständigt absurt, för så är det ju inte. Tvärtom kostar
              den asyl- och anhöriginvandring som vi har i dag oerhörda pengar,
              och den drar isär det svenska samhället och skapar utanförskap.
              Det har ingenting med att rädda framtidens välfärd att göra.
            </seg>
            <seg xml:id="i-12d3e225ccd3ce72-0">
              Jag förstår heller inte hur man räknar här. På något sätt utgår
              hela den idé som Annie Lööf ger uttryck för från att de människor
              som kommer hit ger välfärd, att de bara kommer att arbeta i välfärden,
              att de inte har något eget behov av välfärd.
            </seg>
            <seg xml:id="i-fe8fb20bbc910450-0">
              Så fungerar det inte, utan även invandrare blir äldre. Även invandrare
              blir sjuka. Även invandrare har behov av välfärd. När befolkningen
              ökar, då ökar också behovet av välfärdstjänster. Det är inte bara
              så att de som kommer arbetar i välfärden, utan de har också behov
              av den.
            </seg>
            <seg xml:id="i-dd0bfb98e42b9d10-0">
              Detta går helt enkelt inte ihop. Det är en fullständigt orimlig
              verklighetsbeskrivning som vi får av Annie Lööf. Problemet i dag
              stavas utanförskap och arbetslöshet. Det är det problem som vi
              står inför nu.
            </seg>
          </u>
          <note type="speaker" xml:id="i-b6d1ac656da1a9d2-0">
            Anf. 94 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-38" who="unknown">
            <seg xml:id="i-17a046196cbc3055-0">
              Herr talman! Det blir alltmer uppenbart att jag och Jimmie Åkesson
              lever i olika verkligheter. Jimmie Åkesson väljer att stänga av
              tv:n när bomberna haglar i Syrien. Jimmie Åkesson väljer att blunda
              när krig och förtryck drar fram i olika länder. Jimmie Åkesson
              väljer att skicka tillbaka barn och kvinnor till krigets Syrien,
              i stället för att de ska få en fristad i Sverige.
            </seg>
            <seg xml:id="i-629bf4bdb0ae59a2-0">
              Jimmie Åkesson valde att inte svara på min fråga. I verklighetens
              Sverige är var fjärde anställd i äldreomsorgen från ett annat
              land. I Helsingfors är varannan anställd från ett annat land.
              Var tredje läkare och var fjärde tandläkare är från ett annat
              land.
            </seg>
            <seg xml:id="i-ae5144add5ff70a4-0">
              Svara nu på frågan, Jimmie Åkesson: Hur ska vi få fler händer
              som jobbar i välfärden, när du drar undan mattan för dem att vara
              här? Hur ska vi få fler händer i välfärden när ni vill porta dem
              vid gränsen?
            </seg>
          </u>
          <note type="speaker" xml:id="i-827ed08c88e315cd-0">
            Anf. 95 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-10">
            <seg xml:id="i-1afa72917181f611-0">
              Herr talman! Först och främst är detta äpplen och päron. Å ena
              sidan lyfts den här frågan fram utifrån något slags solidariskt
              perspektiv. Jag vill hjälpa flyktingar. Jag vill hjälpa väsentligt
              fler flyktingar än vad Annie Lööf eller den regering som hon företräder
              hjälper, den regering som tar pengar från biståndet och lägger
              på bidrag och bostäder till invandrare i Sverige. Det är ingen
              solidarisk flyktingpolitik, utan det är en direkt inhuman flyktingpolitik,
              skulle jag vilja påstå.
            </seg>
            <seg xml:id="i-cb9590106a29b8e0-0">
              Kom inte och prata med mig om flyktingpolitik och att hjälpa
              flyktingar!
            </seg>
            <seg xml:id="i-3f212f5478a11d0c-0">
              Om man sedan i nästa andetag påstår att den flyktinginvandring
              som vi har av solidariska skäl också handlar om att rädda välfärden
              långsiktigt tycker jag att det är ett dåligt sätt att rädda välfärden
              på, för det innebär stora kostnader för Sverige i dag. Det innebär
              så stora kostnader att det faktiskt begränsar vår möjlighet att
              upprätthålla och utveckla välfärden.
            </seg>
            <seg xml:id="i-46ae28c150fb9be5-0">
              Jag är väl medveten om att det finns massor av människor här
              i landet som är födda i ett annat land eller har sin bakgrund
              i ett annat land och som arbetar i Sverige i dag, till exempel
              i välfärden. Jag tycker att det är jättebra. Problemet är att
              väldigt många av dem som kommer hit från andra länder inte får
              en möjlighet att arbeta. Det är det som är utmaningen. Det är
              det som är problemet.
            </seg>
          </u>
          <note type="speaker" xml:id="i-bf2244e24e248515-0">
            Anf. 96 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-6">
            <seg xml:id="i-75a93af153d6a8f6-0">
              Herr talman! Det finns, Jimmie Åkesson, några i det svenska samhället
              som är mer utsatta för brott än andra. Tyvärr finns det en grupp
              där det är många allvarliga brottsoffer. Det är bland de kvinnor
              som flyttar hit och gifter sig med en svensk man. Självklart gäller
              det inte de flesta av dem, för de flesta kommer hit och lever
              i kärlek och gifter sig av kärlek. Men det finns de som lockas
              hit av en man som utnyttjar, misshandlar och våldtar kvinnor som
              kommer hit.
            </seg>
            <seg xml:id="i-75a9c179c4a68b47-0">
              Det finns ett speciellt problem för de utsatta kvinnorna: Om
              de lämnar mannen riskerar de att skickas ut från Sverige. Det
              finns en tvåårsregel. Det känner en del av männen till. En del
              har tagit hit kvinnor flera gånger.
            </seg>
            <seg xml:id="i-c15b6febf024752b-0">
              Vi vill ta bort tvåårsregeln för den som har misshandlats och
              blivit utsatt för våld på det här sättet, för den innebär att
              man gör kvinnorna mer utsatta, skyddar förövaren och straffar
              brottsoffret, kan man säga. Det vill inte vi.
            </seg>
            <seg xml:id="i-9670042d1c43bce3-0">
              Jag menar att ni för en politik som skyddar personer som begår
              allvarliga brott, vilket ökar utsattheten för de här brottsoffren.
              Ni vill i stället ha en tioårsregel. Ni vill att man ska vänta
              i tio år med att bevilja permanent uppehållstillstånd, så att
              de kvinnor som nu kanske härdar ut och står ut, i förhoppning
              om att få stanna i Sverige – de kanske inte har något att åka
              tillbaka till, och de kanske också har barn med sig – kanske måste
              göra det i tio år i stället.
            </seg>
            <seg xml:id="i-f62106dfb7e912a7-0">
              Jag menar att det är inhumant, att det skyddar brottslingar och
              att det inte hjälper brottsoffer.
            </seg>
          </u>
          <note type="speaker" xml:id="i-930a5a6a62ecedda-0">
            Anf. 97 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-11">
            <seg xml:id="i-b34be3432a250524-0">
              Herr talman! Jag vet inte hur utbrett det problemet är, men det
              förekommer säkert, och säkert i alldeles för hög utsträckning.
              Det är naturligtvis oerhört problematiskt att det är på det sättet.
            </seg>
            <seg xml:id="i-73e8aeb74fb492aa-0">
              Men eftersom tvåårsregeln finns i dag är det rimligen en majoritet
              av personerna i den här församlingen som också är inhumana och
              hemska, enligt Jonas Sjöstedt, och att det är Jonas Sjöstedt som
              sticker ut.
            </seg>
            <seg xml:id="i-208af732e63c7d36-0">
              Att vi har den här regeln kan bero på att det någonstans kan
              bli konsekvenser om man tar bort den. Vilka blir konsekvenserna
              av att ta bort en sådan här regel, Jonas Sjöstedt? Det har säkert
              Jonas Sjöstedt tänkt på, men han kanske inte bryr sig så mycket
              om de konsekvenserna. Vilka konsekvenser kan det få för den reglerade
              invandringen? Jag menar att det kan bli oerhörda konsekvenser,
              om vi väljer att ta bort en sådan regel. Därför är det rimligt
              att den finns kvar.
            </seg>
            <seg xml:id="i-957e3fc31771b655-0">
              Sedan ska naturligtvis brottslingar straffas i Sverige. Det är
              fullständigt orimligt att så inte sker. Vad jag vet vill Vänsterpartiet
              inte skärpa straffen, till exempel. Man vill väl över huvud taget
              inte ha straff för grova brottslingar. Men det tycker vi att man
              ska ha.
            </seg>
          </u>
          <note type="speaker" xml:id="i-c8c85319b019bc07-0">
            Anf. 98 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-7">
            <seg xml:id="i-b5079f03b36d220c-0">
              Herr talman! Om Jimmie Åkesson verkligen var intresserad av att
              straffa grova brottslingar skulle han känna till att detta är
              ett allvarligt problem. Prata med landets kvinnojourer om vilka
              som kommer till dem, om vad de har varit utsatta för och hur rädda
              och slagna de har varit!
            </seg>
            <seg xml:id="i-8a69382186f13585-0">
              Men du vet, jag tror inte att du bryr dig. Jag tror inte att
              du bryr dig om de här kvinnorna, eftersom det för dig – det visar
              du så tydligt i den här debatten – är viktigare att misstänkliggöra
              deras motiv för att komma till Sverige än att komma åt en brottsling
              och att skydda ett brottsoffer.
            </seg>
            <seg xml:id="i-6a1abbf7ee520012-0">
              Jimmie Åkesson! Det säger en hel del om vad som skiljer oss åt.
            </seg>
          </u>
          <note type="speaker" xml:id="i-a383596c04dfaf69-0">
            Anf. 99 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-12">
            <seg xml:id="i-fed9d977e9b57806-0">
              Herr talman! Eftersom vi har en regel finns det väl ingen anledning
              att misstänkliggöra de motiv som dagens kvinnor har. Om man däremot
              tar bort den regeln kan det bli problematiskt. Det förstår Jonas
              Sjöstedt, även om han inte tar upp det i den här debatten.
            </seg>
            <seg xml:id="i-a1854516d3c35c13-0">
              Man får inte begå brott. Det är i rimlighetens namn kriminellt
              att begå kriminella handlingar. Gör man det ska man naturligtvis
              straffas. För det har vi rättsvårdande myndigheter. Jag vill stärka
              deras resurser så att de får möjlighet att göra det i större utsträckning
              än tidigare.
            </seg>
            <seg xml:id="i-e714e41c31ab678c-0">
              Vad jag vet har Vänsterpartiet inga sådana förslag, utan de riktar
              in sig på en sådan här fråga som jag tyvärr inte tror förändrar
              särskilt mycket för kvinnorna i denna grupp eller för andra människor
              som far illa i olika familjekonstellationer och familjeförhållanden.
            </seg>
            <seg xml:id="i-8a2057bdc3022e7b-0">
              Det som vi måste göra är att stärka rättsväsendet så att vi kommer
              åt grova brottslingar som till exempel misshandlar sin livspartner.
              Det tycker jag är viktigt.
            </seg>
          </u>
          <note type="speaker" xml:id="i-8ac3a50b77dfd150-0">
            Anf. 100 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-77de3a2b543c4fac-8">
            <seg xml:id="i-5891e53cd4a7823a-0">
              Herr talman! Jag tackar mina partiledarkolleger för den här debatten.
              Jag tycker att den ger en ganska bra bild av vad svensk politik
              handlar om just nu och var svensk politik står någonstans.
            </seg>
            <seg xml:id="i-ffa658f716f515ff-0">
              Vi som kommer från de rödgröna partierna har talat om klimatutmaningen
              och vad Sverige måste göra. Vi har talat om hur vi ska få ned
              arbetslösheten. Jag har talat mycket om hur vi kan få fler trygga
              jobb och inte bara otrygga anställningar. Vi har berört utmaningarna
              i den svenska skolan och hur vi vill göra den bättre. Det har
              förts fram en rad idéer och initiativ. De har varit lite olika,
              men väldigt mycket har handlat om samma problem och utmaningar.
            </seg>
            <seg xml:id="i-ac2ef48c9b9137f7-0">
              Regeringens företrädare har också talat om oss. Ni har egentligen
              bara talat om oss. Jag har faktiskt suttit och väntat och undrat
              om det kommer ett enda nytt förslag om vad ni vill göra, och som
              ni inte redan gör, under de kommande åren. Men jag tror faktiskt
              inte att jag har prickat in något – inte ett enda. Ni har använt
              nästan all er tid till att tala om vad som händer när ni har förlorat
              valet. Det är nästan som att ni har tagit ut det i förskott.
            </seg>
            <seg xml:id="i-67ff445e73254297-0">
              Vad händer när vi har förlorat valet? Så argumenterar en regering
              som är trött, som har slut på idéer och vars sista chans är att
              försöka gå i opposition mot sig själv. Man pratar inte om sin
              egen politik därför att det inte finns så mycket kvar. Man är
              ganska nöjd, och man är ganska färdig. Då talar man bara om motståndaren.
              På det sättet är detta en god ögonblicksbild av var svensk politik
              finns i dag.
            </seg>
            <seg xml:id="i-fe1090760bcecf48-0">
              Göran Hägglund tog upp liknelsen med hästköttslasagnen och den
              stora hästköttsskandalen. Han frågade: Vilken sorts kött finns
              i den rödgröna lasagnen? Är det nötkött, eller kan det vara hästkött?
            </seg>
            <seg xml:id="i-dbbbfdabac3d37f3-0">
              Jag kommer osökt att tänka på någonting som hände i samband med
              denna lasagneskandal. Den gjorde att man plötsligt runt om i Europa
              började ta prover för att få reda på vilket kött vi egentligen
              äter och som finns i vår mat. Man upptäckte allt möjligt konstigt.
              Det allra märkligaste i samband med denna skandal var när Islands
              livsmedelsverk testade en köttpaj. Den köttpajen innehöll inget
              kött alls. Det är nog Alliansens paj. Ert problem är att medan
              vi har någonting i vår paj eller i vår lasagne är det faktiskt
              helt tomt i Alliansens paj. Det finns så att säga ingenstans att
              gå och ingenting att komma med.
            </seg>
            <seg xml:id="i-d34bb0be212b54f4-0">
              Jag väljer hellre mellan olika sorters kött i en paj, eller ett
              vegetariskt alternativ, än en paj som inte innehåller någonting
              som man vet vad det är. Det är dessa val som vi står emellan.
            </seg>
            <seg xml:id="i-3402039293842784-0">
              Vi kan inte vara nöjda. Vi måste våga förändra, förbättra och
              utveckla detta land till någonting mer och någonting bättre än
              vad det är i dag. Sverige är ett jättefint land på många sätt,
              och det är bra för de flesta människor som bor här. Men vi blir
              ett alltmer ojämlikt samhälle. Vi blir ett samhälle som präglas
              av stor otrygghet för många människor.
            </seg>
            <seg xml:id="i-33c1f62572bebb1a-0">
              Om du får ett besked om att du blir arbetslös eller sjuk kan
              det få enorma konsekvenser för ditt liv, din trygghet och din
              framtid. Uppdelningen mellan dem som har och dem som inte har
              blir allt tydligare. På viktiga områden står vi stilla – när det
              gäller klimatet och när det gäller jämställdheten mellan män och
              kvinnor. Jag tror att det är därför den politiska debatten i Sverige
              har förändrats så snabbt under den senaste tiden.
            </seg>
            <seg xml:id="i-4b0b562231b75bf3-0">
              Nej, vi vill inte bara ha en tävling om vem som är bäst på att
              sitta still i båten någonstans i den politiska mitten. Vi vill
              tala om det som är viktigt. Hur ska vi äntligen få en större jämställdhet
              mellan män och kvinnor? Hur ska vi få en levande landsbygd – den
              som ständigt utarmas? Hur ska vi göra någonting åt klimatfrågan?
              Det är dessa saker som valdebatten borde handla om. Det borde
              vara ett val om värderingar och ett val om vilket Sverige vi ska
              ha.
            </seg>
            <seg xml:id="i-0aaaee85e604348f-0">
              För mig börjar den debatten i dag på Malmö Centralstation. Där
              står de som kämpar för ett bättre Sverige, ett Sverige där oseriösa
              arbetsgivare inte ska kunna ge dig sparken för att det är lättare
              att ta tillbaka dig i morgon som timanställd. De gör någonting
              bra för hela det svenska samhället.
            </seg>
            <seg xml:id="i-9ce45cebc2d9860f-0">
              Det normala på vår arbetsmarknad ska vara det trygga fasta jobbet.
              Visstidsanställningen ska vara det tillfälliga. Det ska vara undantaget.
              Man ska inte få sparka folk och ta in bemanningsföretag i stället.
              Det är det som är Reinfeldts Sverige – otryggheten som breder
              ut sig, där du alltid är ersättningsbar och där du inte vågar
              säga ifrån mot chefen när han gör någonting som du inte gillar.
              Jag vill inte se ett sådant Sverige. Jag vill se ett Sverige där
              man har arbete men där man också har ett tryggt och bra arbete.
              För mig är det detta valet handlar om.
            </seg>
            <seg xml:id="i-7b0166bc65992202-0">
              Det handlar också om hur vi ska organisera vår välfärd – skolan,
              äldreomsorgen och sjukvården. Vem är välfärden till för? Är den
              till för dem som smiter från skatt och stoppar pengarna i egen
              ficka, eller är den till för förskolebarnet, för den äldre eller
              för den som blir sjuk? Marknaden passar inte överallt. Marknaden
              skapar en ojämlik välfärd där det är upp till dig att välja rätt
              skola och där det inte är ett gemensamt ansvar att alla barn ska
              gå i en bra skola.
            </seg>
            <seg xml:id="i-4ba3ed1db395b06c-0">
              För mig handlar valet om sådant, alltså det som håller ihop ett
              samhälle och som gör att vi är jämlika och kan skapa ett bättre
              samhälle.
            </seg>
            <seg xml:id="i-2e09d70cd87a47a1-0">
              Vid detta val har Socialdemokraterna och Miljöpartiet ett val
              för sig. Som det ser ut i dag kan de välja att regera antingen
              höger ut eller vänster ut. Det gör skillnad. När vi säger: trygga
              jobb, säger Folkpartiet: inskränk strejkrätten. När vi säger:
              använd resurserna i välfärden till barnen och till de äldre, säger
              de borgerliga partierna: brassa på med privatiseringarna, och
              låt riskkapitalbolagen dra i väg med pengarna. Det är skillnad
              mellan om man regerar vänster ut eller höger ut efter valet i
              september.
            </seg>
            <seg xml:id="i-f033715e44a88de0-0">
              Vänsterpartiet är i detta val inte bara det tydligaste idépartiet
              när det gäller vilket land vi vill leva i. Vi är också det tydligaste
              partiet när det gäller att vi vill ha en regering fri från borgerliga
              ministrar.
            </seg>
            <seg xml:id="i-42c5c00dbded0731-0">
              Vi är i dag den enda politiska kraft som säger att den nya regeringen
              i september inte ska innehålla några rester av Alliansen – inga
              rester av den isländska köttpajen i den nya regeringen. Det ska
              vara en rödgrön regering därför att vi vet att det är en sådan
              regering som kan lösa problemen, inte bara med välfärden, inte
              bara med arbetsrätten utan också med de andra stora utmaningarna.
            </seg>
            <seg xml:id="i-23a719ebe33f5211-0">
              Det gäller till exempel jämställdheten, så att vi äntligen kan
              få en ekonomisk politik som väger in jämställdheten i varje beslut.
              En sådan politik skulle sänka skatten för de pensionärer som har
              lägst pension, och de flesta av dem är kvinnor. Men den skulle
              inte sänka skatten för storbankerna med miljarder, som den här
              regeringen har gjort. En sådan regering skulle ändra våldtäktslagstiftningen,
              så att den inte är så svag som den är i dag och så att den inte
              lämnar så många tjejer och kvinnor i sticket som den faktiskt
              gör i dag. En sådan regering skulle ta jämställdheten på allvar.
            </seg>
            <seg xml:id="i-ddff3c843f493960-0">
              Vänsterpartiet är också det parti av alla partier i Sveriges
              riksdag som föreslår de största klimatinvesteringarna, inte bara
              på järnvägen och inte bara för att renovera de slitna bostadsområdena
              utan faktiskt för att bygga om Sverige i grunden för att vi ska
              klara den stora klimatutmaningen. Då är det lite skillnad mellan
              att regera tillsammans med någon som tar klimatfrågan på allvar
              och vill investera för att minska utsläppen och därmed skapa de
              nya jobben och att göra det med dem som är trötta, nöjda och inte
              riktigt ser problemet.
            </seg>
            <seg xml:id="i-da255057d976e6c1-0">
              Därför har vi en alldeles särskild roll i den här valrörelsen.
              Vi är inte bara garanten för trygga anställningsförhållanden och
              för en välfärd fri från privata vinster – vi är garanten för en
              regering fri från borgerliga ministrar.
            </seg>
            <seg xml:id="i-8a19ca2dc03b7a7b-2">
              (Applåder)
            </seg>
          </u>
          <note type="speaker" xml:id="i-65108762b180e1c6-0">
            Anf. 101 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-39" who="unknown">
            <seg xml:id="i-5a578c04900e30c0-0">
              Herr talman! Den svenska vänsterledaren har nu deklarerat att
              det farligaste med de partier som finns i Alliansen är att de
              inte vill någonting. Det farligaste med oss är alltså att vi är
              ofarliga – vi föreslår ingenting. Så har det inte alltid låtit,
              utan det har alltid hetat att vi i grunden vill riva ned samhället
              och förstöra allting. Så låter det inte nu.
            </seg>
            <seg xml:id="i-258461e2b6e7f2ef-0">
              Det är dock inte ett korrekt återgivande av det anförande jag
              höll eftersom jag påpekade flera förslag vi vill se under nästa
              mandatperiod för hur jobben ska kunna komma fler till del. Jag
              nämnde funktionshindrade, och jag nämnde människor som kommer
              från andra länder. Det är ett tag sedan jag talade, men det var
              trots allt det jag talade om. Jag talade om förslag jag vill se
              när det gäller förbättringar i svensk skola. Det handlar om tidigare
              skolstart och mer matematikundervisning, för att bara nämna några
              av de förslag jag framförde.
            </seg>
            <seg xml:id="i-13894766d38ffc62-0">
              Jag lovar inte allt till alla, av det enkla skälet att jag tror
              att vi har en period framför oss då vi måste ha ordning i svensk
              ekonomi. Jag tycker att det är viktigt att vara ansvarsfull inför
              väljarna. När Jonas Sjöstedt säger att han ska ha en regering
              kliniskt fri från alliansföreträdare blir det också en regering
              kliniskt fri från dem som tar ansvar för ekonomin, förstår företagen
              och ser till att jobben blir fler. Det är alltså den framtid som
              väntar Sverige.
            </seg>
            <seg xml:id="i-62a63ac35a365d82-0">
              Den stora gåtan för mig är hur man ska betrakta Vänsterpartiet.
              Det är samma sak som med Miljöpartiet, nämligen att det finns
              en ohyggligt lång lista över saker man verkligen tänker förändra
              Sverige med. Jag kan tyvärr inte räkna upp allt, men man ska till
              exempel anställa otroligt många fler i offentlig sektor och ta
              bort gränserna för sjukersättning. Man ska ta bort gränserna för
              sjukersättningen, och man ska höja nivåerna samt ha helt andra
              bedömningsgrunder. Fler ska få a-kassa; den ska både höjas och
              ges till många fler. Man ska ha lagstiftad rätt till heltid, och
              samtidigt ska arbetstiden förkortas. Staten ska bekosta bostäder,
              och kollektivtrafik ska vara gratis. Det är enprocentmål för kultursektorn,
              och miljonprogrammen ska rustas upp.
            </seg>
            <seg xml:id="i-b4d5541fc4105a89-0">
              Det finns inget slut på listan. Det är en löftesretorik av allt
              till alla. Sedan frågar vi Miljöpartiet, som har ungefär samma
              resonemang: Okej, men hur påverkar era förslag svenska folket?
              Då säger de: Det blir en klimathundring. Det betyder att man förminskar
              varje effekt inför befolkningen. Därför blir min fråga till Jonas
              Sjöstedt: Hur är din beskrivning av förminskningen av hur detta
              ska påverka svenska folket?
            </seg>
          </u>
          <note type="speaker" xml:id="i-2b9a207b4e88430a-0">
            Anf. 102 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-9">
            <seg xml:id="i-8d321a084e8d8e11-0">
              Herr talman! Jag tror att det här kommer att påverka svenska
              folket ganska mycket.
            </seg>
            <seg xml:id="i-41d08731f2508fd4-0">
              Jag tror att vi kommer att få fler arbetstillfällen, och vi kommer
              att få en bättre välfärd. Vi kommer äntligen att sätta fart på
              bostadsbyggandet för att bygga bort bostadsbristen, och vi kommer
              att renovera gamla slitna förorter. Vi kommer att ta tillbaka
              privatiseringarna i välfärden och i stället skapa en välfärd att
              lita på, med inflytande för personal och brukare med valmöjligheter
              för dem som vill välja någonting annat – men utan att vinstintresset
              utarmar det. Jag skulle vilja att vi verkligen blev föregångare
              på jämställdhetsområdet och klimatområdet.
            </seg>
            <seg xml:id="i-425afb06a7941641-0">
              Ja, vi vill förändra Sverige. Vi är garanten för att förändra
              Sverige på det sättet. Det är något helt annat än de korta små
              saker du nämnde att ni ändå vill göra, för vi är inte nöjda med
              hur det faktiskt ser ut i dag. Det är det som skiljer oss åt,
              och historiskt har det alltid varit så – Vänstern har drivit på
              med de nya idéerna, alltså med tankarna om välfärdsstaten, arbetsrätten,
              jämställdheten och vad det nu är. Sedan har ni kommit efter. Nu
              står ni här och har egentligen inte speciellt mycket att komma
              med. Det är därför vi behöver en annan regering i Sverige och
              en regering som faktiskt vågar förändra saker.
            </seg>
            <seg xml:id="i-902552f4085933bb-0">
              Vi kommer dock aldrig att riskera Sveriges ekonomi. Vi kommer
              alltid att ta hänsyn till att förslagen ska finansieras till varje
              krona. Grunden för vänsterpolitik är stabila statsfinanser och
              en god ekonomi. Jag vill bara påminna dig, Fredrik Reinfeldt,
              om att det jämfört med den tid då vi hade ansvar för Sveriges
              budget inte bara är högre arbetslöshet utan även sämre budgetsaldo
              och sämre ekonomi i dag. För mig är det viktigt att vi ska klara
              både och.
            </seg>
            <seg xml:id="i-092e2f61daff5133-0">
              Det kräver till exempel att de som tjänar riktigt mycket, som
              du och jag, får betala lite mer i skatt medan de flesta löntagare
              inte behöver göra det. Vi tror nämligen att jämlikhet är någonting
              bra. Vi tror att jämlika samhällen mår bättre än ojämlika och
              orättvisa samhällen. Där skiljer vi oss åt.
            </seg>
          </u>
          <note type="speaker" xml:id="i-80d0cf91302636a1-0">
            Anf. 103 Statsminister FREDRIK REINFELDT (M) replik:
          </note>
          <u xml:id="i-60c63026b6e2e092-40" who="unknown">
            <seg xml:id="i-267cc8033d11b092-0">
              Herr talman! Jag tror att det är viktigt att inför svenska folket
              vara tydlig med att vi inte ser år framför oss då vi kan spendera
              allt till alla. Jag tänker fortsätta vara en ansvarsfull politiker
              och inte drabbas av valfeber. Vi tänker dock förbereda kloka förslag
              för att barn ska lära sig mer i skolan och för att jobben ska
              bli fler, och vi kommer att fortsätta detta enträgna arbete. Vi
              kommer att berätta före valet vad vi vill göra med denna ansvarsfulla
              politik.
            </seg>
            <seg xml:id="i-039a2cf1dc3189d4-0">
              Om nu Jonas Sjöstedt tror att de här stora förändringarna är
              något svenska folket längtar efter – förändringar som ska påverka
              Sverige i alla delar och ställa det svenska samhället på ända
              – och om Miljöpartiet nu har samma uppfattning, kan ni då inte
              kalla till en presskonferens och berätta detta för svenska folket?
              Berätta om den stora förändringen ni ska genomföra, om vad den
              är och hur den påverkar människor i deras vardag!
            </seg>
            <seg xml:id="i-75b2f1eeabb52a10-0">
              I stället är det ju en tystnadens samarbete vi ser breda ut sig,
              där hela idén är att ingen ska ta er på riktigt stort allvar.
              Ingen ska gå igenom era listor, och ingen ska berätta vad ni föreslår.
              Framför allt ska ingen ens tro att det kommer att ske i verkligheten.
              Ni samarbetar med ett stort parti som inte vill ha med er att
              göra och som har som idé att inte ge några besked i några frågor.
              Svenska folket har inte en aning om vad som väntar dem, Jonas
              Sjöstedt.
            </seg>
          </u>
          <note type="speaker" xml:id="i-b8864526583638e5-0">
            Anf. 104 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-10">
            <seg xml:id="i-a860ce16c2b621b5-0">
              Herr talman! Det finns en ironi i att Fredrik Reinfeldt säger
              att man inte vet vad som kommer med vår politik när vi precis
              har haft en hel debatt då vi har talat om vår politik. Också ni
              har talat om vår politik i stället för att tala om er egen, eftersom
              ni knappt har någon att komma med. Det är så det ser ut inför
              valet 2014.
            </seg>
            <seg xml:id="i-2a11f5c17055e24a-0">
              Ja, det finns skillnader mellan vår politik. Vi ser dock problemen.
              Det är inte bra nog med klimatpolitiken. Välfärden är inte bra
              nog. Skolan har stora problem, och för många unga går arbetslösa.
              Vi kan göra mycket mer, och vi ser problemen. Vi har många gemensamma
              lösningar. Det faktum att vi är tre skilda partier innebär också
              att väljarna har makten att lägga tyngdpunkten där de vill. Lägger
              man rösten på Vänsterpartiet lägger man tyngdpunkten på det parti
              som är tydligt med att det inte vill ha borgerliga partier i regeringsställning.
              Vi vill ha trygga jobb, och vi vill ha en välfärd fri från privata
              vinstintressen.
            </seg>
            <seg xml:id="i-8a19ca2dc03b7a7b-3">
              (Applåder)
            </seg>
          </u>
          <note type="speaker" xml:id="i-bf950bd19418e6b3-0">
            Anf. 105 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-41" who="unknown">
            <seg xml:id="i-a5bc9bf671f264e0-0">
              Herr talman! Jonas Sjöstedt sade att Socialdemokraterna har ett
              val om de rödgröna får majoritet, nämligen att regera åt antingen
              höger eller vänster. Jag antar att höger betyder jag eller Annie
              Lööf – eller kanske Göran Hägglund, vad vet jag? Kanske skulle
              Fredrik Reinfeldt ingå. Göran Hägglund såg lite frestad ut en
              stund när han hörde att Sjöstedt skulle vara med, men sedan ångrade
              han sig.
            </seg>
            <seg xml:id="i-8af49ba5dbf69714-0">
              Sanningen är att jag kan lugna Jonas Sjöstedt. Du får ha Socialdemokraterna
              för dig själv. Du behöver inte vara orolig; ingen av oss kommer
              att sätta sig i en regering med de rödgröna om det skulle bli
              ett sådant flertal. Jag kommer att göra allt jag kan för att det
              ska undvikas, men om svenska folket röstar så får Vänsterpartiet
              vara med och styra. Jag lovar. Ni får vara med.
            </seg>
            <seg xml:id="i-d875a0075f719ebe-0">
              Ett besked har vi fått, inte bara här i dag utan framför allt
              de senaste dagarna, och det är att Vänsterpartiet tycker att man
              inte ska ha läxor i skolan. Jag håller alltså med; ni ger en del
              besked som är viktiga. Det är ingen liten fråga, utan det handlar
              om hur skolan ska arbeta och om våra undervisningsresultat i Sverige.
              Det handlar om att kunskapsresultaten har sjunkit under 20 års
              tid i svensk skola.
            </seg>
            <seg xml:id="i-15556a447c7ca1ae-0">
              Jag tror att en av de åtgärder som måste vidtas för att lyfta
              resultaten är att elever behöver anstränga sig mer. Det är inte
              den enda åtgärden – vi behöver en bättre lärarutbildning, mer
              resurser och allt möjligt – men elever måste anstränga sig mer,
              och det måste vi våga säga. Jag fattar ju att skolungdomar som
              intervjuas säger: Läxfritt? Jippie, då kan jag göra annat! Vi
              vuxna har dock ett lite större ansvar, och vi måste våga säga
              detta.
            </seg>
            <seg xml:id="i-708e8f45bec87e04-0">
              Då säger Vänsterpartiets ledande skolpolitiker – jag hade en
              debatt häromdagen – att det inte är läxor ni är emot. Läxorna
              ska dock få göras i skolan, så det är hemläxor ni är emot. Det
              är alltså något försök till nyspråk – jag trodde liksom att läxa
              var samma sak som hemläxa. Annars kallar vi det lektioner. Men
              berätta gärna varför ni vill stoppa hemläxor i den svenska skolan,
              Jonas Sjöstedt.
            </seg>
          </u>
          <note type="speaker" xml:id="i-4497630eb6fb1054-0">
            Anf. 106 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-11">
            <seg xml:id="i-0e02d2ddd99c32e9-0">
              Herr talman! Det är en gammal sanning, inte minst i den politiska
              debatten, att man kan missförstå allt bara man anstränger sig
              lite. Jan Björklund brukar vara duktig på att anstränga sig på
              det här området.
            </seg>
            <seg xml:id="i-e60e08c9e5cd345f-0">
              Vad är det man har föreslagit i Hallstahammars kommun, som styrs
              av Socialdemokraterna och Vänsterpartiet? Jo, det är att alla
              barn ska få hjälp med sina hemuppgifter i skolan. De ska kunna
              gå till ett rum där det finns en lärare som hjälper dem. Jag hörde
              en av de elever som uttalade sig på tv säga: Det här är så bra,
              för ibland arbetar min mamma kväll och då kan hon inte hjälpa
              mig. Då kan min skolkamrat få hjälp med sina läxor, men jag kan
              inte få det. Därför vore det så bra om jag också fick den hjälpen.
            </seg>
            <seg xml:id="i-32339366e92be64f-0">
              Det är precis det här det handlar om, nämligen att ge barn och
              ungdomar samma chans och samma möjligheter. Alla barn har rätt
              att få hjälp med den uppgift de har fått till nästa lektion. Man
              ska kunna göra hela skoldagen i skolan om man vill det.
            </seg>
            <seg xml:id="i-859202048406f05c-0">
              Om man sedan ger uppgifter eller inte till nästa lektion, eller
              hemuppgifter, är naturligtvis upp till skolan att bestämma. Men
              tanken att alla barn ska få den här hjälpen är en väldigt fin
              tanke. Det är ju så vi hjälper de barn som har störst behov, och
              det är det som vi står för.
            </seg>
            <seg xml:id="i-2e64fd002be06e27-0">
              Vad är det ni står för? Jo, ni står för att den som har råd,
              och man måste tjäna ganska bra, ska få RUT-bidrag om man tar hem
              någon, som inte ens behöver vara en utbildad pedagog, som kan
              hjälpa just mitt barn. Det är ineffektivt, det hjälper mycket
              färre, det är orättvist, och det är en hårdare sortering i skolan.
            </seg>
            <seg xml:id="i-1161b045c8ba16b7-0">
              Jag tycker att det här är en så tydlig bild av att vi vill olika
              saker. Vi vill ha en skola som hjälper alla, och allra mest dem
              som verkligen behöver det. Ni verkar inte tycka att det är ett
              mål.
            </seg>
          </u>
          <note type="speaker" xml:id="i-ef413494e77219ba-0">
            Anf. 107 Utbildningsminister JAN BJÖRKLUND (FP) replik:
          </note>
          <u xml:id="i-60c63026b6e2e092-42" who="unknown">
            <seg xml:id="i-156e15e9e2283924-0">
              Herr talman! Jonas Sjöstedt försöker nu vrida sig ur det här
              förslaget, beslutet och synpunkterna från Vänsterpartiet som har
              åskådliggjorts de senaste dagarna. Läxfritt Hallstahammar är rubriken
              på Vänsterpartiets förslag.
            </seg>
            <seg xml:id="i-1498df63a70dfaab-0">
              Jag håller med om att man ska ha stödmöjligheter i skolan, också
              för att göra hemuppgifter. Man kan gå dit och få hjälp med olika
              saker och med hemuppgifter. Men det där är ett läxfritt Hallstahammar,
              Jonas Sjöstedt, och er skolpolitiska talesman sade att det betyder
              att man inte ska ha hemläxor längre. Och det är en väldigt stor
              skillnad.
            </seg>
            <seg xml:id="i-f60696ec5409979c-0">
              Jag säger att vi behöver ha mer hemläxor i Sverige. Sedan håller
              jag med om – och vi föreslår från regeringens sida 400 miljoner,
              mycket mer pengar än vad Vänsterpartiet någonsin har föreslagit
              – att vi ska ge statsbidrag till kommunerna för läxhjälp och extra
              stödundervisning för elever som behöver det. Men grunden för detta
              är att det ges hemläxor. Elever kommer att behöva arbeta mer i
              framtiden, inte mindre.
            </seg>
            <seg xml:id="i-58690f2e137f1046-0">
              Jonas Sjöstedt hänvisar till elever i en skola som tyckte att
              ert förslag var toppen. Det förstår jag också, och jag kanske
              till och med själv hade tyckt när jag gick i skolan: Vad bra att
              slippa hemläxor. Då kan jag göra annat än ett skolarbete som är
              trist. Men vi måste våga stå för, Jonas Sjöstedt, att skolarbete
              är viktigt, och vi måste våga säga det till våra unga, både du
              och jag.
            </seg>
          </u>
          <note type="speaker" xml:id="i-dde879732184cc31-0">
            Anf. 108 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-12">
            <seg xml:id="i-65813c78304d30d6-0">
              Herr talman! Hade jag haft de resultat av min skolpolitik som
              Jan Björklund har haft skulle jag ha haft lite större ödmjukhet
              i debatten om den svenska skolan. Vi har ju ett fall i skolresultat
              och en ökande ojämlikhet som är katastrofal.
            </seg>
            <seg xml:id="i-57394395c59a4629-0">
              Jag lyssnade på vad man sade i Hallstahammar. Och det man sade
              var att alla barn skulle få hjälp med sina hemuppgifter och ha
              möjlighet att göra dem i skolan med den här hjälpen. Du försöker
              förvränga det till någonting annat.
            </seg>
            <seg xml:id="i-3ccc95feb75c1078-0">
              Jag tycker att du ska välkomna att kommunpolitiker runt om i
              Sverige vill ta ansvar för att alla barn ska få den hjälp med
              hemuppgifter som de behöver. Det är verkligen att stötta barnen
              och ungdomarna så att alla ska kunna få samma chans. Men Jan Björklund
              missar sällan möjligheten att ta en enkel partipolitisk poäng,
              även om det han säger inte stämmer helt med sanningen.
            </seg>
          </u>
          <note type="speaker" xml:id="i-d329f793f2745b2f-0">
            Anf. 109 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-43" who="unknown">
            <seg xml:id="i-4e98a72606d8bf00-0">
              Herr talman! Över 160 000 barn och 33 000 medarbetare går varje
              dag till en helt vanlig skola, inte kommunal men snarlik på nästan
              alla sätt. Det är elever och medarbetare som aktivt har sökt sig
              till skolor för att de kanske erbjuder en annan pedagogisk inriktning
              eller för att just den utbildningen inte finns på hemorten.
            </seg>
            <seg xml:id="i-e0f79f57a8bf6678-0">
              Nio av tio företag är små företag med en eller två skolor, fjärran
              från en multinationell skatteplanerande skolkoncern. Nio av tio
              är små.
            </seg>
            <seg xml:id="i-1e8b83237f0a6e6e-0">
              Häromdagen gav Jonas Sjöstedt sitt tydliga besked till alla dessa
              människor, till entreprenörer som Maria på Skolhoppet eller Anita
              på Glada Hudikgymnasiet och alla deras elever. Han sade så här:
              Mitt marknadsråd är att lämna sektorn. Att vara politiker innebär
              ett enormt ansvar, och jag är inte riktigt säker på att Jonas
              Sjöstedt inser vidden av ett sådant uttalande från en ledande
              politiker.
            </seg>
            <seg xml:id="i-e08339a98360c9d8-0">
              Hur tror Jonas Sjöstedt att det känns för tusentals entreprenörer,
              eldsjälar, medarbetare och elever när Vänsterpartiet, och Miljöpartiet
              för den delen, underkänner deras val, krossar deras framtidsdrömmar,
              grusar deras investeringar och drar undan mattan för elevernas
              utbildning och pedagogernas försörjning? På vilket sätt blir världen
              bättre när skolor av hög kvalitet – nio av tio är små – får lägga
              ned?
            </seg>
          </u>
          <note type="speaker" xml:id="i-6cb076025630d2df-0">
            Anf. 110 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-13">
            <seg xml:id="i-cca21a0d393749f4-0">
              Herr talman! Vad har vinstjakten inneburit för den svenska skolan?
              Bland annat att vi fått en koncentration där riskkapitalägda Academedia
              dominerar och köper upp alltmer. Jag vet att Annie Lööf helst
              talar om de små, men det är riskkapitalbolagen som tar över.
            </seg>
            <seg xml:id="i-5aec025f580c2c8b-0">
              Vad kännetecknar skolorna som drivs av vinstmaximering och girighet
              i kontrast till dem som har ett långsiktigt perspektiv? Jo, det
              är lägre lärartäthet. Det är så man tjänar pengarna. Det är pedagogerna
              som kostar. Det är så man gör vinst på att ha färre lärare och
              färre speciallärare. Där är skillnaden särskilt stor.
            </seg>
            <seg xml:id="i-872304b435b2dae1-0">
              Vem betalar priset? Jo, det gör alla de elever som inte får den
              hjälp som de förtjänar, alla de som skulle ha behövt någon som
              satte sig ned bredvid dem och sade: Jag hjälper dig med det här.
              Vi fixar det tillsammans. Det är de som inte får det på grund
              av den här vinstjakten, och det är de elever som går i en skola
              som går i konkurs. Är man från Småland och känner till JB-gymnasiet
              vet man ju hur det kan gå när en skola går i konkurs, när man
              blåser både elever och skattebetalare i grunden, därför att girigheten
              kom före omtanken.
            </seg>
            <seg xml:id="i-9518ca29df0a4d25-0">
              Då får vi en betygsinflation där det är viktigare med reklam
              för skolan än att berätta för eleven: Du har ett problem här,
              så du måste läsa på bättre. Då får man fokus på något annat än
              lärandet.
            </seg>
            <seg xml:id="i-ef95268b1bc9fda4-0">
              Vad säger vi då till dem som har en skola som är privat? Jo,
              vi säger: Om ni är där för utbildningens och elevernas skull är
              ni välkomna att ombilda ert bolag till ett SVB-bolag och fortsätta.
              Men om ni är där bara för att tjäna pengar på barnen och sedan
              dra er ur, då är det dags att planera för en exit och tänka på
              refrängen, därför att vi tänker sätta elevernas behov före vinstintresset.
              Vi kommer att sätta omtanken före girigheten.
            </seg>
          </u>
          <note type="speaker" xml:id="i-9a744217205ff987-0">
            Anf. 111 Näringsminister ANNIE LÖÖF (C) replik:
          </note>
          <u xml:id="i-60c63026b6e2e092-44" who="unknown">
            <seg xml:id="i-30d483d8f5f834a8-0">
              Herr talman! Som vanligt väljer Jonas Sjöstedt att trycka på
              repeatknappen och prata vinster och riskkapital. Han väljer att
              se världen genom väldigt skitiga glasögon, och då missar man lätt
              helheten.
            </seg>
            <seg xml:id="i-b933ea37c351f2f3-0">
              Som jag sade i inledningen är nio av tio aktörer små. Många av
              de här entreprenörerna har belånat hus och hem för att lyckas
              med sin vision om en bättre skola. Maria, Krister, Anita, Magnus,
              Lillemor och Jörgen sade själva oroat i Aftonbladet för några
              veckor sedan: Det lilla överskott vi eventuellt kan åstadkomma
              behöver vi få bestämma över själva för att kunna vara långsiktiga
              och få tillbaka det vi satsat av egna pengar.
            </seg>
            <seg xml:id="i-d890f7d6702abd10-0">
              På skolor med duktiga elever och lärare kommer både Vänsterpartiet
              och Miljöpartiet att tvinga dessa att sätta upp denna lapp: Stängt
              på grund av ideologi.
            </seg>
            <seg xml:id="i-8c1f75e3a7f37fc1-0">
              Jonas Sjöstedt! På vilket sätt blir världen bättre med färre
              skolor av hög kvalitet som får stänga ned?
            </seg>
          </u>
          <note type="speaker" xml:id="i-fcc23208242c9211-0">
            Anf. 112 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-14">
            <seg xml:id="i-11ffadb3ad44f90f-0">
              Herr talman! Eleverna på Karlstads idrottsgymnasium kom till
              skolan på morgonen, fick ett besked om att de skulle samlas i
              samlingssalen där de fick beskedet: Ni kan gå hem nu, därför att
              er skola har gått i konkurs. Sedan fick kommunen ta hand om dem.
              Ta din lapp, åk till Karlstads idrottsgymnasium och sätt upp den
              på dörren! Det är så ert system fungerar i dag.
            </seg>
            <seg xml:id="i-dec299b0dc140f7c-0">
              Vi har en skola som blir alltmer ojämlik där det handlar om vilken
              skola man går i om man ska få en bra start i livet. Det tvingar
              oss som föräldrar att tänka så här: Hur ska jag välja rätt skola
              för mitt barn?
            </seg>
            <seg xml:id="i-529471d7bed806be-0">
              Jag vill ha ett samhälle där vi gemensamt ser till att alla barn
              börjar i en bra skola. Inget barn ska börja i en dålig skola.
              Inget barn ska börja i en skola som går i konkurs. Därför ska
              omtanken, inte girigheten, styra välfärden.
            </seg>
          </u>
          <note type="speaker" xml:id="i-dd909c465db3448b-0">
            Anf. 113 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-13">
            <seg xml:id="i-1522e81dd5eb3eef-0">
              Herr talman! I mitt anförande vädjade jag om en sjyst valrörelse.
              Jag riktade mig till hela församlingen och till samtliga partiledare,
              för jag tycker att det är viktigt i allmänhet. Men jag vill rikta
              mig specifikt till Vänsterpartiets ledare, därför att det finns
              en undervegetation i Vänsterpartiet som jag tycker är ganska obehaglig.
              Jag har själv mött den vid olika tillfällen, senast under våren
              när jag försökte bedriva valkampanj runt om i landet. Jag stötte
              då på allehanda motdemonstrationer, människor som uppträdde, som
              jag sade, oerhört aggressivt, förde oväsen och på olika sätt försökte
              störa ut möten, så att jag eller andra politiker med min uppfattning
              inte skulle få möjlighet att tala till folket på det sätt som
              är rimligt att kunna göra inför ett val.
            </seg>
            <seg xml:id="i-0f69bf42da366032-0">
              Några exempel: I Göteborg försökte jag hålla ett valmöte. Där
              hade Ung Vänster organiserat en motdemonstration som gjorde det
              helt omöjligt att genomföra mötet. Denna protest, motdemonstration
              eller aktion hyllades av en partistyrelseledamot i Vänsterpartiet
              som skrev så här på sin Facebook:
            </seg>
            <seg xml:id="i-56750b7e9b230092-0">
              Jag ser på GTs livesändning att ni jagat bort Jimmie nu. Heja
              heja, ni är bäst! Min fråga till Jonas Sjöstedt är: Kan man rimligen
              sitta i Vänsterpartiets partistyrelse och hysa den typen av uppfattningar?
            </seg>
            <seg xml:id="i-57d3f59ad7823a66-0">
              I Karlstad såg vi en av de högsta riksdagskandidaterna för Vänsterpartiet
              – möjligen den allra högsta, jag låter det vara osagt – elda på
              motdemonstranterna som kastade ägg och förde allmänt oväsen. Kan
              man kandidera till riksdagen för Vänsterpartiet och samtidigt
              elda på den här typen av motdemonstranter, vars agerande får till
              följd att politiska möten inte kan genomföras?
            </seg>
            <seg xml:id="i-1f82f2714c9d2a08-0">
              Ett tredje exempel gäller en av Vänsterpartiets högsta EU-kandidater,
              som vid två tillfällen under valveckan fördes bort av polis för
              att han stört sverigedemokratiska valmöten. Kan man kandidera
              för Vänsterpartiet och störa valmöten på det sättet?
            </seg>
          </u>
          <note type="speaker" xml:id="i-0d1e176774df07eb-0">
            Anf. 114 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-15">
            <seg xml:id="i-404d7d954001c2d3-0">
              Herr talman! För Vänsterpartiet är yttrandefriheten och mötesfriheten
              absoluta. Det innebär att du, Jimmie Åkesson, har rätt att hålla
              dina valmöten. Ingen har rätt att på något sätt förhindra dig
              att hålla dem. Men det innebär också att den som vill demonstrera
              mot rasism har rätt att göra det. Man har rätt att synas, höras
              och manifestera vad man tycker, men inte på ett sätt som förhindrar
              dig att genomföra ditt valmöte. Mötesfriheten och yttrandefriheten
              gäller bägge inblandade parter. I Karlstad sade polisen att det
              hade varit fullt möjligt att genomföra mötet om man från er sida
              hade velat göra det.
            </seg>
            <seg xml:id="i-e30006f7d96c6025-0">
              Det här har vi varit alldeles kristallklara med. Jag tror att
              du känner till detta, Jimmie Åkesson. Vänsterpartister springer
              inte omkring med järnrör.
            </seg>
          </u>
          <note type="speaker" xml:id="i-9a81f335487c7039-0">
            Anf. 115 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-11aa580c029d7eb4-14">
            <seg xml:id="i-fb08b4b18da39df6-0">
              Herr talman! Jag vet inte hur jag ska tolka detta. Jag ställde
              tre konkreta frågor. Den första gällde att en av Jonas Sjöstedts
              kolleger i Vänsterpartiets partistyrelse tyckte att det var bra
              att man jagade bort en folkvald politiker från ett torg. Den andra
              gällde en riksdagskandidat som eldade på en folkmassa och uppmanade
              den att låta ännu högre, så att mitt tal inte skulle höras. Man
              störde ut en tillståndsgiven manifestation, vilket är ett brott
              mot nuvarande lagstiftning. Den tredje frågan gällde en av Vänsterpartiets
              toppkandidater till Europaparlamentet. Denne fördes vid två tillfällen
              under valveckan bort av polisen för att ha stört våra valmöten.
            </seg>
            <seg xml:id="i-b8a39622ab0d70cb-0">
              Kan man göra så här och samtidigt företräda Vänsterpartiet? Det
              är väldigt enkelt att svara ja eller nej på den frågan.
            </seg>
          </u>
          <note type="speaker" xml:id="i-e1a68d7e580fedaa-0">
            Anf. 116 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-16">
            <seg xml:id="i-a2593beb91f59412-0">
              Herr talman! Jag har varit väldigt tydlig, och det var jag även
              för en minut sedan. Man har rätt att synas och höras när man demonstrerar
              mot rasism, men man har inte rätt att förhindra någon annan att
              hålla ett valmöte. Det har jag tyckt hela tiden, och jag kommer
              att fortsätta tycka det. Det är det som är Vänsterpartiets politik.
              Vi är inte ett parti som springer omkring med järnrör.
            </seg>
          </u>
          <note type="speaker" xml:id="i-74b2411c9195f020-0">
            Anf. 117 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-ed9954232532c009-4">
            <seg xml:id="i-a9fd05a5baca77d0-0">
              Herr talman! En av de senaste årens snabbast växande sektorer
              i Sverige är hemservice genom RUT-avdrag. På några år har vi gått
              från en situation där det existerade en ganska stor svart arbetsmarknad,
              med otrygga jobb för människor som ibland utnyttjades på ett alldeles
              förfärligt sätt, till en situation där 16 000 arbeten kommit till.
              Fler människor har fått ett jobb att gå till, och det är arbeten
              med sjysta villkor. Svartarbetet har trängts tillbaka.
            </seg>
            <seg xml:id="i-38b5d417bafe8045-0">
              För många barnfamiljer innebär det här en större möjlighet att
              leva sitt liv på det sätt de vill. För många äldre har det inneburit
              en möjlighet att bo kvar i sitt hus eller sin lägenhet längre
              genom att de har kunnat köpa städning, fönsterputs, gräsklippning
              eller vad det nu kan vara.
            </seg>
            <seg xml:id="i-6100b70dcdc3ce3d-0">
              Socialdemokraterna sopar till – om uttrycket tillåts – den här
              sektorn genom att reducera avdraget, men vill behålla ROT-avdraget
              på oförändrad nivå. Vänsterpartiet vill göra rent hus och säger
              att det där med RUT-avdrag är dåligt och ska tas bort. Detta kostar
              16 000 jobb. Det förändrar situationen för barnfamiljer och äldre,
              som gärna vill köpa de här tjänsterna för att få sin tillvaro
              att gå ihop. Det gynnar en svart sektor som de flesta av oss inte
              vill ska växa i styrka.
            </seg>
            <seg xml:id="i-e347301d427334f4-0">
              Min fråga till Jonas Sjöstedt blir helt enkelt: Varför brinner
              ni av iver att förstöra ett populärt system som underlättar tillvaron
              för många människor och ger 16 000 arbetstillfällen?
            </seg>
          </u>
          <note type="speaker" xml:id="i-7708da31abfadaad-0">
            Anf. 118 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-17">
            <seg xml:id="i-8826b21f6d83e20b-0">
              Herr talman! Man får gärna anlita och betala någon som kommer
              hem till en och hjälper till med att städa, ta hand om ens barn,
              putsa matsilvret eller vad man nu vill ha gjort. Det står var
              och en fritt. Jag har ingen som helst moralisk aspekt på att man
              gör det. Det är fritt fram. Men man kan inte räkna med att någon
              annan betalar. Jag kan inte räkna med att du ska betala åt mig,
              Göran Hägglund, när jag tar hem någon som gör jobbet om jag inte
              vill städa hemma själv. Jag får betala det själv med mina egna
              pengar. Det är där det skiljer sig.
            </seg>
            <seg xml:id="i-c8fdddf0e6cdc310-0">
              Vilken har då effekten blivit av RUT-bidraget? Göran Hägglund
              säger att de svarta jobben är borta. Det stämmer inte. Tvärtom
              finns det tydliga både forskningsresultat och tecken som visar
              att den svarta och den vita sektorn växer ihop och att det finns
              betydande problem med svart arbete inom RUT-bidragssektorn. Därmed
              underkänner jag det argumentet.
            </seg>
            <seg xml:id="i-656909da9afbf336-0">
              Fördelningspolitiskt är det här ytterst tveksamt. Var använder
              man RUT-bidraget mest? Jo, det gör man till exempel i de kranskommuner
              till Helsingfors där de verkliga höginkomsttagarna bor. Det gör
              man inte i Degerfors eller Sorsele, utan det gör man där de allra
              rikaste finns. Det är de som vinner på detta. Men i Degerfors
              och Sorsele får man betala för att de här personerna ska ha hjälp
              i sitt hem på det här sättet. Jag tycker att det är en bakvänd
              fördelningspolitik att göra så.
            </seg>
            <seg xml:id="i-c1d57f3609efd59f-0">
              Inte heller är det gratis. Om man använde de här pengarna till
              att bättra på hemtjänsten – och gudarna ska veta att det behövs
              på många ställen i Sverige – och sänkte hemtjänsttaxan till 100
              kronor, då skulle fler kunna använda hemtjänsten. Fler med lägre
              inkomster skulle kunna göra det, och väldigt många fler skulle
              kunna få ett riktigt bra arbete med kollektivavtal och heltid
              på ett sätt som fördelar servicen på ett rättvist sätt.
            </seg>
          </u>
          <note type="speaker" xml:id="i-516237c541194239-0">
            Anf. 119 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-ed9954232532c009-5">
            <seg xml:id="i-4b33449194966fee-0">
              Herr talman! Jag har ändå lite svårt att frigöra mig från att
              det finns andra tankar bakom avskaffandet än de som Jonas Sjöstedt
              här framför. När arbetet påbörjades för att införa RUT-avdraget
              sade Konjunkturinstitutet att det skulle komma att vara självfinansierat
              om man kom upp till 10 000 anställda på området. Nu är det 16
              000 personer som jobbar där. Det här är en sak som förändrar tillvaron
              för en sektor som växer fram, ger människor jobb och underlättar
              för andra människor att få tillvaron att gå ihop.
            </seg>
            <seg xml:id="i-6774eaf146a0cf55-0">
              Hur är det med ROT, Jonas Sjöstedt? Gäller samma argument där?
              Borde ROT-sektorn och möjligheterna till avdrag avskaffas? Det
              är huvudsakligen män som jobbar där.
            </seg>
            <seg xml:id="i-90ea676a6a494a99-0">
              Jag tycker att det är rimligt med tanke på de – för att använda
              en teknisk term – skattekilar som vi har i Sverige att vi underlättar
              för människor att köpa tjänster, för det förbättrar tillvaron
              för dem som får jobb och för de människor som köper tjänsterna.
            </seg>
          </u>
          <note type="speaker" xml:id="i-fbd2971f92f94d08-0">
            Anf. 120 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-77de3a2b543c4fac-18">
            <seg xml:id="i-9b7d17336e2635e5-0">
              Herr talman! Det är inte så att alla städfirmor skulle försvinna
              om man inte hade ett RUT-bidrag. En hel del av dem skulle finnas
              kvar. Vi lever i ett samhälle som präglas av ökade klasskillnader
              och inkomstskillnader. En effekt av det är att människor har råd
              med sådant i större utsträckning. Men det finns ingen anledning
              till att pensionären som du har gett högre skatt ska vara med
              och finansiera städning i Danderyd hemma hos den som tjänar miljoner,
              Göran Hägglund. Det är en helt bakvänd fördelningspolitik.
            </seg>
            <seg xml:id="i-4b12761ab5a3d17b-0">
              Vad säger vi då om ROT? Vi vill sänka taket för ROT, men behålla
              systemet ett par år. Sedan räknar vi med att vi har fått fart
              på bostadsbyggandet i det här landet. Det är det som ni har misslyckats
              med. Ni har bara utrett saker, så mycket att ni skulle kunna bygga
              ett litet hus av alla utredningar ni gjort under Attefall. Vi
              kommer att ha fått sådan fart på bostadsbyggandet i Sverige att
              vi kommer att behöva varenda byggnadsarbetare som finns för att
              bygga bort bostadsbristen, och det tycker vi är viktigare.
            </seg>
          </u>
          <note type="speaker" xml:id="i-6b36d9598a8db3f2-0">
            Anf. 121 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-ed9954232532c009-6">
            <seg xml:id="i-133338a9a74dbe7b-0">
              Herr talman! Det har fallit på min lott att summera och runda
              av mandatperiodens sista partiledardebatt. Jag tackar för det
              förtroendet.
            </seg>
            <seg xml:id="i-8bbe09f82c637c27-0">
              Sverige går till val om mindre än tre månader. Ibland hör man
              människor säga att det inte spelar någon roll hur man röstar,
              men det gör det förstås. Det spelar en roll, och det kommande
              valet är ett verkligt viktigt vägval. Det är utan tvekan mycket
              som står på spel. En del av de frågorna har belysts under debatten
              tidigare i dag.
            </seg>
            <seg xml:id="i-4750205106168b0d-0">
              Det handlar om energipolitiken, trygg försörjning eller ett gigantiskt
              experiment som äventyrar välstånd och välfärd. Arbete är grunden
              för välfärd och välstånd. Ändå kommer alliansregeringens arbetslinje
              att ställas mot en ledighets- och arbetsförkortningslinje i valrörelsen.
              Valet avgör om den lilla valfrihet som finns inom barnomsorgen
              ska finnas kvar eller om den socialistiska standardiseringspolitiken
              över människors livsval ska segra.
            </seg>
            <seg xml:id="i-ca36fc60badccb3f-0">
              Herr talman! Det har gått så långt att valet till riksdagen om
              fördelningen av föräldraförsäkringen ska voteras och kvoteras
              av riksdagens kammare eller avgöras av människor själva.
            </seg>
            <seg xml:id="i-97a04b9825ea1100-0">
              Ett annat vägval handlar om skatter. Alliansregeringen har fört
              en politik som har gett enskilda och alla familjer mer pengar
              i hushållskassan. Samtidigt har det genererat stora ökningar av
              skatteintäkter till välfärden genom att fler kommit i arbete.
              Vänstersidan planerar att dramatiskt höja skattesatserna och kommer
              på det viset, om de får chansen, att minska tillgången till arbete.
            </seg>
            <seg xml:id="i-044adc0a425c5ce3-0">
              Försvaret har berörts. Det stundande valet avgör om vi ska ta
              hänsyn till att omvärlden har förändrats eller om försvaret ska
              genomgå en kraftig nedrustning.
            </seg>
            <seg xml:id="i-47cffcbae7fdd967-0">
              Svenska folkets val av valsedlar avgör också om det som vi alldeles
              nyss diskuterade här, om hemservicebranschen ska pressas tillbaka,
              kanske avvecklas, eller om den ska få möjlighet att växa vidare
              till nytta för barnfamiljer, äldre och alla dem som har fått jobb
              i den sektorn.
            </seg>
            <seg xml:id="i-8ea81a249da79818-0">
              Valet avgör om skola, vård och omsorg ska bli offentliga monopol
              eller om makten ska ligga hos medborgarna att välja mellan olika
              aktörer.
            </seg>
            <seg xml:id="i-ba9d67cc987e3520-0">
              Sverige kommer inte att fortsätta att vara som det är vid ett
              eventuellt regeringsskifte. Man kan inte tro att man får Alliansens
              trygga ekonomiska politik, den valfrihet vi har infört, växande
              resurser till välfärden och sedan bara lägga till oppositionens
              ofinansierade förslag. Att välja oppositionen är som jag ser det,
              herr talman, ett spel med mycket höga insatser.
            </seg>
            <seg xml:id="i-70125894d953b0de-0">
              Herr talman! Jag vill varna väljarna för en vänstrigare vänster.
              Hittills under de tidigare perioderna när Socialdemokraterna har
              styrt har de försökt att balansera i en vänster-mitten-position.
              Nu vill en försvagad socialdemokrati samarbeta med Miljöpartiet.
              Det är ett parti som sedan Maria Wetterstrands och Peter Erikssons
              dagar med full kraft dragit sig vänsterut och nu knappast kan
              skiljas från Vänsterpartiet. Vänsterpartiet vädrar morgonluft
              och blir alltmer ultimativt och mindre kompromissvilligt.
            </seg>
            <seg xml:id="i-60d8c2daa254f8bb-0">
              Oppositionspartierna formulerar vart och ett för sig önskelistor
              som är betydligt längre än de som jultomten har att hantera i
              december månad. Men de partierna har inte ätit sin spenat, det
              vill säga förberett sig på ett sådant sätt att önskningarna kommer
              att kunna förverkligas.
            </seg>
            <seg xml:id="i-8a64aff106d00a97-0">
              Jag tror att det finns tre alternativ om det skulle hända. Partierna
              har utgiftskrav som de bara till en tredjedel finansierar gemensamt.
              Vad händer om det är så? Vad händer med en sådan politik?
            </seg>
            <seg xml:id="i-5c34911066cf964f-0">
              Det första sättet är att familjer och företag kommer att drabbas
              av ännu större skattehöjningar än de som redan har aviserats och
              som är stora nog. Det andra alternativet är att en ny regering
              tvingas svika de löften som man vitt och brett delar ut till väljare
              och som väljarna kan tänkas ta på allvar och tro att de ska genomföras.
              Ett tredje alternativ är att svensk ekonomi kapsejsar. De som
              får betala det högsta priset är de med de minsta marginalerna.
              Detta är inte partier som har presenterat en trovärdig finansiering
              av sina förslag.
            </seg>
            <seg xml:id="i-a901059b33ebd97e-0">
              Herr talman! När jag växte upp fanns det ett fenomen – åtminstone
              i Degerfors, och jag tror på många andra håll – inom framför allt
              föreningslivet. Det var en dagsresa med abonnerad buss till vilken
              man kunde anmäla sig och betala en mindre avgift. Det kallades
              för en resa mot okänt mål. I konceptet ingick att man inte visste
              var man skulle hamna. Det skulle bli en överraskning.
            </seg>
            <seg xml:id="i-a347c6260a966071-0">
              Varför nämner jag det? Jo, därför att vänstersidans erbjudande
              är just en resa mot okänt mål. Ingen vet vart man är på väg, och
              ännu värre: Ingen vet riktigt vem det är som kommer att hålla
              i ratten. Är det Sjöstedt? Är det Fridolin? Eller är det Damberg
              och Löfven som ska bestämma? En sådan resa i politikens värld
              skulle jag vilja avråda från, herr talman.
            </seg>
            <seg xml:id="i-bc88a033fa74c070-0">
              Herr talman! Politik måste hänga ihop. Politik kan inte vara
              ett antal post-it-lappar där man bara anger önskemål, utan det
              måste hänga ihop. Det måste finnas en stabil grund för att det
              ska fungera. Vänstersidans utgiftskarneval är inte förenlig med
              den ansvarsfullhet som krävs för att Sverige ska ha en fortsatt
              positiv ekonomisk utveckling med nya jobb, större skatteintäkter
              och förstärkt välfärd.
            </seg>
            <seg xml:id="i-8d26ead969befa32-0">
              Man har massor av idéer om vad man ska göra men inte finansiering.
              Det handlar om massanställningar inom offentlig sektor, att höja
              bidrag och ersättningar, att betala människor för friår och arbetstidsförkortningar,
              att lägga ned en betydande del av vår energiproduktionskapacitet
              och att slå mot hemservicesektorn. Det är i varierande grad begränsningar
              av möjligheterna för medborgarna att själva välja utförare inom
              skolan, vården och omsorgen. Listan över oppositionspartiernas
              önskningar är oändligt lång. Det finns en uppenbar risk att det
              enda löftet man klarar av att infria är Miljöpartiets löfte om
              nolltillväxt.
            </seg>
            <seg xml:id="i-475543a1241426bc-0">
              Herr talman! Jag har tidigare under debatten försökt att illustrera
              tillväxtens betydelse. Det spelar roll hur det går för ett lands
              ekonomi inte bara för att vi ska kunna skapa löneökningar för
              oss som löntagare utan också för ökande skatteintäkter för att
              kunna finansiera de utmaningar vi har inom offentligt finansierad
              verksamhet. Det hänger ihop och är väldigt viktigt.
            </seg>
            <seg xml:id="i-801e6a0e2106ae66-0">
              Jag tror inte att den politik som siktar på att inte ha tillväxt
              skulle vara någon försäkring om en bättre miljö, en bättre välfärd
              och en bättre tillvaro, snarare tvärtom, skulle jag säga. Min
              slutsats är, som jag har sagt tidigare, att utan tillväxt kommer
              det bara att finnas nedskärningar för riksdagen att fördela i
              kommande budgetarbete. Dit ska vi inte, herr talman.
            </seg>
            <seg xml:id="i-8ce7a64659287193-0">
              Det trygga och kloka alternativet är att rösta på Kristdemokraterna
              och allianspartierna, för Sverige behöver väldigt mycket mer.
              Det är ingalunda så, som man ibland har fått intrycket av från
              inläggen här, att vi på något sätt skulle vara färdiga.
            </seg>
            <seg xml:id="i-76c58dc574904581-0">
              Vi bedriver politik varje dag för att det ska komma till fler
              arbetstillfällen, för att välfärden ska kunna utvecklas och finnas
              där tryggt för mig när jag blir gammal, eller när jag blir sjuk,
              eller för de små när de börjar skolan.
            </seg>
            <seg xml:id="i-908286efecb2c04d-0">
              Jobbet fortgår. Det är ibland ett grått arbete, men likafullt
              ett viktigt arbete. Det som utmanar står för ett ganska stort
              äventyr. Det står väldigt mycket på spel för svenska folket i
              det kommande valet, herr talman.
            </seg>
          </u>
          <note xml:id="i-c9f9d419095e29f7-0">
            I detta anförande instämde Annelie Enochson (KD).
          </note>
          <note type="speaker" xml:id="i-1329771abe702079-0">
            Anf. 122 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-20">
            <seg xml:id="i-4ad10da90cc7f08f-0">
              Herr talman! Jag tackar socialministern. Hur ser Kristdemokraterna
              på att Ringhals i morgon startar en av sina reaktorer med kärnkraftsbränsle
              från ett av Putins företag i Ryssland?
            </seg>
          </u>
          <note type="speaker" xml:id="i-1994f38e14870927-0">
            Anf. 123 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-ed9954232532c009-7">
            <seg xml:id="i-3e8f54a66aa530a7-0">
              Herr talman! Det är inte vi som på politisk väg bestämmer varifrån
              de företag som producerar el i Sverige köper sina insatsprodukter.
              Det är någonting som företagen bestämmer själva. Jag tror att
              det skulle vara olyckligt om vi i kammaren beslutade om sådana
              saker.
            </seg>
            <seg xml:id="i-581cdab474ca01e1-0">
              Däremot är det viktigt att varje företag har framförhållning
              och tänker igenom att man fattar beslut som är grundade i det
              som är tryggt, säkert och långsiktigt bra för Sverige. Det finns
              uppgifter om att Sverige skulle köpa en liten, liten del från
              gruvor som finns i Ryssland. Här har företagen alla möjligheter
              att köpa från annat håll om de skulle komma fram till det. Men
              ansvaret för att besluta om inköpen ligger hos företagsledningarna.
            </seg>
          </u>
          <note type="speaker" xml:id="i-159437e81bc9c19f-0">
            Anf. 124 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-b48812e45092f3ed-21">
            <seg xml:id="i-7f7e915032576bca-0">
              Herr talman! Vattenfall, som äger Ringhals, är alltså ett statlig
              bolag som regeringen styr över. De köper nu kärnkraftsbränsle
              från Rosatom. Jag visar här företagets hemsida, där de stolt visar
              upp kärnvapen som det paraderas med framför Kreml på Röda torget
              i Moskva. Även ett litet, litet kärnvapen är ett stort problem,
              Göran Hägglund.
            </seg>
            <seg xml:id="i-486dc61bef8ec178-0">
              Därför kvarstår min fråga: Tycker Göran Hägglund och Kristdemokraterna
              att det är bra säkerhetspolitik och bra energipolitik för Sverige
              att vi köper bränsle till våra kärnkraftverk från ett företag
              som är djupt invecklat i Putins kärnvapenprogram?
            </seg>
            <seg xml:id="i-ea3dd2f4ff72a8d8-0">
              Jag ser bara två problem med ryskt kärnkraftsbränsle. Det ena
              är att det är kärnkraftsbränsle, och det andra är att det är ryskt.
            </seg>
          </u>
          <note type="speaker" xml:id="i-7850b22b78a7d8c6-0">
            Anf. 125 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-8866988f6cea0258-0" next="cont">
            <seg xml:id="i-ad076ba805033872-0">
              Herr talman! Här försöker Gustav Fridolin på något sätt få mig
              att framstå som att jag skulle vara för kärnvapen. Det kan jag
              deklarera att jag inte är – så får vi det fört till protokollet
              för ordningens skull.
            </seg>
            <seg xml:id="i-0736c2487b6601f2-0">
              Jag är inte heller för att vi här i riksdagen bestämmer om var
              inköpen ska göras. Den ordning som vi har är att de företag som
              vi äger, i den mån de är statliga, ska hanteras på ett sådant
              sätt att de själva avgör detta. Jag utgår ifrån att man gör det
              här på ett sätt som är tryggt, framtidsinriktat och bra för vårt
              land och för den verksamhet man är satt att sköta.
            </seg>
          </u>
          <note xml:id="i-5b95abb7c04e6afe-0">
            Partiledardebatten var härmed avslutad.
          </note>
          <note xml:id="i-dcdd233cb4036a7a-0">
            2 § Justering av protokoll
          </note>
          <note xml:id="i-eb26d0e430738a72-0">
            Protokollet för den 12 juni justerades.
          </note>
          <note xml:id="i-0fdf4384b23ab1b4-0">
            3 § Anmälan om nya riksdagsledamöter
          </note>
          <note xml:id="i-b9fed8cf637b59d7-0">
            Följande berättelser från Valprövningsnämnden upplästes och lades
            till handlingarna:
          </note>
          <u who="carina_hagg_cee9b6" prev="cont" xml:id="i-01c399cf62c2b04d-0">
            <seg xml:id="i-b4981a87f8355a1c-0">
              Berättelse om granskning av bevis för riksdagsledamot
            </seg>
            <seg xml:id="i-b4981a87f8355a1c-1">
              Berättelse om granskning av bevis för riksdagsledamot
            </seg>
          </u>
          <note xml:id="i-9d65346b5f58ea81-0">
            Till Valprövningsnämnden har från Valmyndigheten inkommit bevis
            om att Annika Hirvonen (MP) utsetts till ny ledamot av riksdagen
            fr.o.m. den 24 juni 2014 sedan Peter Eriksson (MP) avsagt sig
            uppdraget.
          </note>
          <note xml:id="i-7f1da3946f259b51-0">
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note xml:id="i-f4ab5d3b0a196367-0">
            Marianne Eliason
          </note>
          <note xml:id="i-cde5e1e8694692a0-0">
            /Mattias Andersson
          </note>
          <note xml:id="i-39791a558fa9cc83-0">
            sekreterare
          </note>
          <note xml:id="i-2a468f4ed1c964e8-0">
            Till Valprövningsnämnden har från Valmyndigheten inkommit bevis
            om att Per-Johan Emtell (MP) utsetts till ny ledamot av riksdagen
            fr.o.m. den 24 juni 2014 sedan Bodil Ceballos (MP) avsagt sig
            uppdraget.
          </note>
          <note xml:id="i-ae97f6fa18cffb87-0">
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note xml:id="i-f4ab5d3b0a196367-1">
            Marianne Eliason
          </note>
          <note xml:id="i-cde5e1e8694692a0-1">
            /Mattias Andersson
          </note>
          <note xml:id="i-39791a558fa9cc83-1">
            sekreterare
          </note>
          <note xml:id="i-8690f74b80ebf3b7-0">
            4 § Anmälan om faktapromemoria
          </note>
          <note xml:id="i-91821d5f01bf81ff-0">
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note xml:id="i-60b37f86e12398e3-0">
            KOM(2014) 285
          </note>
          <note xml:id="i-0044a52470dcc228-0">
            5 § Anmälan om granskningsrapport
          </note>
          <note xml:id="i-3e60604959fafd62-0">
            Talmannen anmälde att följande granskningsrapport hade kommit
            in från Riksrevisionen:
          </note>
          <note xml:id="i-1ae140ae6ff4fda3-0">
            6 § Ärenden för hänvisning till utskott
          </note>
          <note xml:id="i-bcfafa825c09f1e3-0">
            Följande dokument hänvisades till utskott:
          </note>
          <note xml:id="i-183351d686f2e783-0">
            7 § Ärenden för förnyad bordläggning
          </note>
          <note xml:id="i-af203e6b1a111900-0">
            Följande dokument bordlades för andra gången:
          </note>
          <note xml:id="i-0f1c538cdc81f539-0">
            8 § Strandskyddet vid små sjöar och vattendrag
          </note>
          <note type="speaker" xml:id="i-9b0e32d05c23c806-0">
            Anf. 126 HELENA LEANDER (MP):
          </note>
          <u who="helena_leander_75e865" xml:id="i-37912bc98c627f01-0">
            <seg xml:id="i-0e79ab9ac964e726-0">
              Herr talman! Det vi ska diskutera i dag – strandskyddet – handlar
              om en uppluckring av detta skydd. Innan vi börjar luckra upp det
              kanske vi ska fråga oss vad vi har strandskyddet till över huvud
              taget.
            </seg>
            <seg xml:id="i-72acb0bbb39c1598-0">
              Till att börja med kom strandskyddet till som en del av allemansrätten
              – för att säkra tillgången till stränder inte bara för människor
              som har råd att själva bygga och bo vid stranden utan också för
              andra människor. Sedan kom den biologiska mångfalden till som
              ytterligare ett skäl för att värna våra strandmiljöer. På senare
              tid har också medvetenheten om att klimatförändringarna kommit
              att innebära risker för bebyggelser i strandnära lägen tillkommit
              som ett ytterligare argument, även om det hittills inte har satt
              några spår i själva lagstiftningen.
            </seg>
            <seg xml:id="i-971d73053fd928ef-0">
              Allmänhetens intresse av tillgång till stränder för friluftsändamål
              är av naturliga skäl större där det finns mycket allmänhet, alltså
              där människor bor och vistas. Det gäller våra storstadsregioner
              men också i skärgårdar, till exempel. Därför kan man, om man bara
              utgår från friluftsintresset, tycka att det är rimligt att ha
              en viss differentiering av strandskyddet mellan högexploaterade
              och lågexploaterade områden. Av den anledningen har vi från Miljöpartiet
              föreslagit att det ska bli svårare att bevilja dispenser för strandskyddet
              i högexploaterade områden.
            </seg>
            <seg xml:id="i-b78cbe3c5a8aacef-0">
              Även om det finns delar av Sverige som har gott om stränder i
              förhållande till friluftsintresset behöver det dock inte innebära
              att det är oproblematiskt, om man ser till andra syften som biologisk
              mångfald, att luckra upp strandskyddet i dessa områden. Även strandmiljöer
              som inte är viktiga för friluftsintresset kan ha höga biologiska
              värden. Stränder är helt enkelt viktiga för den biologiska mångfalden.
              Nästan en tredjedel av alla djur- och växtarter i landet som har
              rödlistats som hotade eller missgynnade är knutna till strand-
              eller vattenmiljöer.
            </seg>
            <seg xml:id="i-e6430835b3e69757-0">
              Den begränsning till mindre sjöar och vattendrag som regeringen
              nu föreslår är inte heller oproblematisk. Även små sjöar och vattendrag
              kan ha höga naturvärden som riskeras av bebyggelse. Det kan handla
              om gölgrodor i Skåne, smålom i norrländska tjärnar och gölar,
              salamandrar och dvärgnäckros – bara för att ta några exempel på
              arter som trivs i små vattensamlingar.
            </seg>
            <seg xml:id="i-afe74d7d59f86b1a-0">
              Å andra sidan kan jag ha förståelse för synpunkten att vi inte
              kan ha en sådan trubbig strandskyddsreglering att exakt varenda
              sjö och vattendrag betraktas som omistlig. Det är inte rimligt
              att ett människoskapat dike som kanske inte ens har vatten i sig
              hela året betraktas som så viktigt att man inte ens kan bygga
              i närheten. Men redan i dag finns möjlighet för länsstyrelsen
              att i det enskilda fallet upphäva strandskyddet i ett område som
              uppenbart saknar betydelse för att tillgodose strandskyddets syften.
              Om man gör bedömningen att det inte har varit tillräckligt för
              att möjliggöra bebyggelse till exempel vid sådana här tidvis vattenförande
              diken har jag inga problem med att man vill återkomma med förslag
              för att ta hand om just den problematiken.
            </seg>
            <seg xml:id="i-52b80c8b954f6681-0">
              Det förslag som vi nu har att diskutera öppnar dock upp för en
              större uppluckring än så. Visserligen kommer inte det stora dråpslaget
              riktigt ännu. Regeringen har sagt att man helt vill upphäva det
              generella strandskyddet vid små sjöar och vattendrag, och det
              gör man inte i detta ärende. Det ska komma sedan. Däremot gör
              man det lättare för länsstyrelsen att upphäva strandskyddet vid
              sjöar och vattendrag om de är små. Detta definierar regeringen
              som mindre än ett hektar respektive två meter brett. Det motsvarar
              två tredjedelar av Sveriges sjöar och ca 80–90 procent av stränderna
              utmed vattendrag.
            </seg>
            <seg xml:id="i-65ea3d19019cf0e5-0">
              Förslaget är inte heller begränsat till lågexploaterade områden,
              utan regeringen argumenterar för att begränsningen i praktiken
              kommer att innebära att det bara blir lågexploaterade områden
              som kommer i fråga. Men med tanke på att det varje år trots ambitioner
              om motsatsen ges ca 700–800 dispenser och upphävanden i storstadsområden
              vore det befogat med en tydlig begräsning till områden med lågt
              exploateringstryck.
            </seg>
            <seg xml:id="i-f40a9082bf6c6370-0">
              Herr talman! Jag yrkar bifall till reservation 1. Om regeringen
              sedan vill återkomma med ett lite mer begränsat förslag för de
              smådiken som vi har diskuterat är jag beredd att lyssna då.
            </seg>
          </u>
          <note type="speaker" xml:id="i-00c03cf12648876b-0">
            Anf. 127 JACOB JOHNSON (V):
          </note>
          <u who="jacob_johnson_31d6eb" xml:id="i-e0d21bb0e86a48be-0">
            <seg xml:id="i-0ff79121a2c6c23f-0">
              Herr talman! Strandskyddet gäller vid hav, insjöar och vattendrag
              i hela Sverige. Dess syfte är att långsiktigt trygga förutsättningarna
              för den allmänrättsliga tillgången till strandområden och att
              bevara goda livsvillkor för djur- och växtliv. Vänsterpartiet
              anser att dessa syften fortsatt måste värnas.
            </seg>
            <seg xml:id="i-9007287767790851-0">
              Ändringarna i strandskyddet från 2009 innebar ökade möjligheter
              för kommunerna att satsa på landsbygdsutveckling i strandnära
              lägen, så kallade LIS-områden. Vänsterpartiet stod bakom att glesbefolkade
              områden med god tillgång till obebyggda stränder skulle kunna
              få fler dispenser utan att strandskyddets syften äventyrades.
              Vi menar att införandet av dessa områden skapade sådana möjligheter.
            </seg>
            <seg xml:id="i-2e099ce3f8721f8a-0">
              I propositionen motiverar regeringen nu de ändringar vi debatterar
              i dag med att man strävar efter en mer hållbar utformning av strandskyddet
              genom att göra det enklare att bygga i strandnära lägen i glesbefolkade
              områden. Vi har svårt att se var det hållbara finns i regeringens
              inriktning och förslag och vill påminna om att det generella strandskyddets
              syfte även är att vara förebyggande och framåtsyftande. Med andra
              ord handlar det om att genom strandskyddet säkerställa även framtida
              behov för både allmänhetens tillgänglighet och växters och djurarters
              fortlevnad.
            </seg>
            <seg xml:id="i-cdc5af6d363920e9-0">
              Många remissinstanser har lyft fram de små vattendragens betydelse
              för den biologiska mångfalden. Då i stort sett varje vattendrag
              är betydelsefullt för den biologiska mångfalden och definitionerna
              i förslaget av mindre sjöar och vattendrag inte är helt tydliga
              är konsekvenserna av propositionen också svåra att överblicka.
              De små vattendragen är, som vi har hört tidigare, många gånger
              de mest artrika, och naturmiljön har betydelse som spridningskorridorer
              och tillflyktsorter för olika arter. Vi menar också att en analys
              av hur förslaget tryggar allmänrättslig tillgång till strandområden
              saknas.
            </seg>
            <seg xml:id="i-3bd4f909fa182a33-0">
              Enligt Naturvårdsverket är ca 5 procent av våra djur och växter
              så starkt hotade att de riskerar att dö ut i Sverige. Och i strand-
              och vattenmiljöer finns upp emot en tredjedel av de arter som
              löper risk att försvinna i Sverige, enligt Artdatabankens så kallade
              rödlista. De mindre vattendragen är också viktiga lek- och uppväxtområden
              för fisk.
            </seg>
            <seg xml:id="i-3139887e2be68221-0">
              Av miljöbalken framgår att det inom strandskyddsområde inte får
              vidtas åtgärder som väsentligen förändrar livsvillkoren för djur-
              eller växtarter. I förarbetena till miljöbalken står det uttryckligen
              att även storleksmässigt obetydliga bäckar och tjärnar ofta har
              stor betydelse för den biologiska mångfalden. Vidare står det
              att strandskyddet ska ses i just ett långsiktigt perspektiv; områden
              som inte har några speciella naturvärden eller värden för friluftslivet
              i dag kan med tiden utveckla höga värden. Dessutom bör försiktighetsprincipen
              tillämpas eftersom en ordentlig konsekvensanalys saknas.
            </seg>
            <seg xml:id="i-9774fc37b2b71c53-0">
              Då utarmningen av biologisk mångfald i Sverige med nödvändighet
              måste brytas för att vi ska nå internationella åtaganden och våra
              miljömål är propositionen enligt Vänsterpartiet inte förenlig
              med en sådan inriktning. Förslaget motverkar också en utveckling
              för stärkt bevarande av ekosystemtjänster och högre naturvärden.
            </seg>
          </u>
          <note xml:id="i-eff1b8a82fbe97f3-0">
            Mot den bakgrunden, herr talman, anser jag att propositionen
            bör avslås och yrkar härmed bifall till reservation nr 1.
          </note>
          <note type="speaker" xml:id="i-d9e90bfd4ef123e7-0">
            Anf. 128 JAN-OLOF LARSSON (S):
          </note>
          <u who="jan-olof_larsson_ca07f2" xml:id="i-dc1e4fb257f1f9da-0">
            <seg xml:id="i-20fbe3159fe4a931-0">
              Herr talman! Förslaget som debatteras här i dag ska enligt regeringen
              syfta till att öka förståelsen och acceptansen för strandskyddet.
              Det ska samtidigt förbättra möjligheterna till bebyggelse och
              andra åtgärder i strandnära områden som angränsar till små sjöar
              och vattendrag.
            </seg>
            <seg xml:id="i-d2c18b26033d954d-0">
              Syftet, att det ska öka förståelsen och acceptansen, är bra.
              Men många ser med stor oro på att både den långsiktiga tanken
              och helhetssynen bakom vårt unika strandskydd kan gå förlorade
              med den här urholkningen. De anser att riksdagen behöver säkra
              att det svenska strandskyddet, i linje med miljöbalken, i praktiken
              skyddar den biologiska mångfalden och naturens möjlighet att leverera
              de ekosystemtjänster vi är beroende av vid små sjöar och vattendrag.
              Över 200 000 små sjöar och tusentals mil vattendrag är berörda.
            </seg>
            <seg xml:id="i-5f05016950bb9e19-0">
              Regeringens utgångspunkt i förslaget är att ett fortsatt generellt
              strandskydd i hela landet ska gälla men att länsstyrelsen ska
              få möjlighet att upphäva strandskyddet vid små sjöar och vattendrag
              om det område som upphävandet avser har liten betydelse för att
              tillgodose strandskyddets syften. Förslaget innebär att det blir
              lättare att upphäva strandskyddet i denna typ av områden än vad
              som i dag krävs för upphävande i andra strandskyddsområden. Där
              är kravet att det ska vara uppenbart att området helt saknar betydelse
              för att tillgodose strandskyddets syften. Den här ändringen måste,
              som mina företrädare i talarstolen har sagt, ses i skenet av övriga
              ändringar som regeringen har genomfört under sina år vid makten.
            </seg>
            <seg xml:id="i-26d398c8d7b2dfe2-0">
              Herr talman! Under 2009 ändrades strandskyddsreglerna för att
              ge ett ökat lokalt och regionalt inflytande över strandskyddet.
              Bland annat ändrades ansvaret för prövningen av dispenser på så
              sätt att kommunerna som huvudregel övertog ansvaret för prövningen
              från länsstyrelserna. Enligt regeringen skulle förändringen leda
              till en åtstramning i de hårt exploaterade områdena och lättnader
              i de områden där trycket på dispenser från strandskyddet inte
              var särskilt hårt, exempelvis i de norra delarna av Sverige. De
              signaler som vi politiker får är att regeringens syften med de
              tidigare ändringarna inte verkar ha fått något genomslag. Det
              verkar varken ha blivit lättare att göra undantag i de områden
              som avsågs eller ha blivit åtstramningar i de delar av Sverige
              där det var ett hårt tryck på dispenser från strandskyddet.
            </seg>
            <seg xml:id="i-4150281b99a768ae-0">
              När den förra förändringen genomfördes ville vi socialdemokrater
              – för att signalera att riksdagen ville göra en åtskillnad vad
              gällde dispenser – vara mer restriktiva för områden med riksintressen,
              vilket i princip omfattade kuststräckan från Strömstad till Höga
              kusten. Här skulle det fortfarande vara länsstyrelserna som gav
              dispenser. På övriga områden skulle kommunerna få rätten till
              dispensgivning.
            </seg>
            <seg xml:id="i-69e7cdccb934a613-0">
              Det förslag som ligger på bordet i dag föreslår att länsstyrelsen
              ska få möjlighet att upphäva strandskyddet vid små sjöar och vattendrag
              om det område som upphävandet avser har liten betydelse för att
              tillgodose strandskyddets syften. Vi socialdemokrater tycker att
              det förslaget är bra.
            </seg>
            <seg xml:id="i-3f3ae8e852abc2aa-0">
              Det har under åren varit många samtal med personer som med all
              rätt har tyckt att nuvarande regel haft liten eller ingen betydelse
              för att skydda den biologiska mångfalden eller för att ge allmänheten
              tillträde till ett visst område. I förslaget till ändringar som
              ligger på bordet i dag har regeringen föreslagit att länsstyrelsen
              ska få möjlighet att upphäva det strandskyddet. Vi tillstyrker
              förslaget.
            </seg>
            <seg xml:id="i-b0cb6f8ebe5e6b58-0">
              Vi hade helst velat se att detta beslut hade kopplats ihop med
              tidigare ställningstagande och återfört dispensmöjligheterna från
              kommunerna till länsstyrelserna för de områden där det finns riksintressen.
              Rimligtvis är det så att länsstyrelserna står för den biologiska
              kompetensen och kan göra rätt avvägning. Denna kompetens finns
              inte i alla kommuner.
            </seg>
          </u>
          <note type="speaker" xml:id="i-ff22b06cb8d46d97-0">
            Anf. 129 CHRISTER AKEJ (M):
          </note>
          <u who="christer_akej_9d1c89" xml:id="i-80ba98b9082fa473-0">
            <seg xml:id="i-5ae9750571e0b293-0">
              Herr talman! Vi ska nu debattera ett betänkande om strandskydd
              utifrån regeringens proposition om strandskydd vid små sjöar och
              vattendrag. Strandskyddet berör och engagerar många, och det är
              bra.
            </seg>
            <seg xml:id="i-be1eef8793d5a597-0">
              Man kan också ha flera olika infallsvinklar när det gäller strandskyddet.
              Vi ska självklart vara rädda om vårt landskap så att det inte
              överexploateras och tillgången till våra stränder hindras. Att
              allmänheten har tillgång till våra stränder är väl en av de saker
              vi är särskilt stolta över i vårt land. Strandskyddet ska också
              hjälpa till att bevara goda livsvillkor för flora och fauna i
              strandnära lägen. Samtidigt kan vi inte ha ett skydd som hindrar
              all exploatering och bebyggelse i strandnära områden. Det måste
              ske ett övervägande med sans och balans.
            </seg>
            <seg xml:id="i-105d77e7f39419ae-0">
              I vårt land har vi ett stort antal skydd mot olika riksintressen.
              Vi har, för att nämna några, skydd mot kulturminnesvård, landskapsbildskydd,
              strandskydd, skydd för naturvård, skydd för friluftsliv och numera
              diskuteras även att man ska införa ett skydd mot exploatering
              av högvärdig åkermark. Adderas alla dessa skydd blir det inte
              stora områden kvar och möjliga att bygga på.
            </seg>
            <seg xml:id="i-34e2d8f45fa5ebfe-0">
              År 2009 gjordes i vårt land en översyn av strandskyddsreglerna.
              Syftet var då att de skulle bli mer flexibla och bättre lokalt
              anpassade. Syftet var också att där exploateringstrycket var lågt
              skulle det bli lättare att bygga och tvärtom där det var högt
              exploateringstryck. I realiteten anses det dock att det i princip
              har blivit svårare överallt. Därför har nu regeringen valt att
              göra en ny översyn.
            </seg>
            <seg xml:id="i-90c489cfed363ebc-0">
              Herr talman! Då vi talar om strandskydd är det naturligt att
              vi först och främst tänker på våra havsstränder. Dock utgör dessa
              bara en del av alla de områden där det finns strandskydd. Huvuddelen
              av strandskyddet finns kring alla våra vattendrag. I vårt land
              finns det 412 000 kilometer vattendrag som är smalare än sex meter,
              alltså en total längd motsvarande drygt tio varv runt jordklotet.
            </seg>
            <seg xml:id="i-dd50e05fb320094e-0">
              Flera av dessa vattendrag som är smalare än sex meter är under
              delar av året uttorkade eller kanske bara rännilar. Strandskyddet
              är generellt 100 meter, men det kan om så anses befogat utökas
              till 300 meter genom beslut av länsstyrelsen. Räknar vi enbart
              på dessa små vattendrag smalare än sex meter – som motsvarar 412
              000 kilometer – och med 100 meter strandskydd på ömse sidor innebär
              det en total yta på 80 000 kvadratkilometer eller nästan 20 procent
              av landets totala yta. Ökas sedan gränsen för strandskydd till
              300 meter, som har skett på många ställen, kan man själv dra slutsatsen
              att det blir avsevärt större områden.
            </seg>
            <seg xml:id="i-bc93f45bb394119a-0">
              Sedan har vi större vattendrag, bredare än sex meter, och insjöar
              med en strandlängd på 346 000 kilometer. Stränder runt våra öar
              är på drygt 60 000 kilometer och längs fastlandskusten på 11 000
              kilometer. Totalt blir det således rejält stora områden som ligger
              under strandskydd. Jag tycker inte att det är rimligt att vi har
              en lagstiftning som på detta sätt begränsar exploatering i vårt
              land. Dessutom drabbar lagstiftningen ojämnt.
            </seg>
            <seg xml:id="i-3ee73a4d570804a6-0">
              Av de bredare vattendragen och kring sjöar och fastlandskusten
              är 13 procent av den totala strandlängden i dag påverkad av bebyggelse
              inom 100 meter. Fördelningen är ojämn. I norra Sverige, till exempel
              i Arjeplogs kommun med nästan 20 000 kilometer kust, är bara 2
              procent bebyggda. Liknande situation råder i andra Norrlandskommuner.
            </seg>
            <seg xml:id="i-154c6811bce7e55d-0">
              När det gäller de smala vattendragen, alltså de som är mindre
              än sex meter, är bebyggelsepåverkan inom 50 meter på ömse sidor
              blott 1,3 procent i hela landet. Störst påverkan finns i Helsingforss
              län där den är 3,7 procent jämfört med 0,2 procent i Norrbotten.
            </seg>
            <seg xml:id="i-4d251ecfc2bd0daa-0">
              Strandskyddet gäller inte enbart på land utan också ute i havet.
              Detta gör att många av dem som bedriver strandnära verksamheter,
              till exempel musselodling, är för sin näring beroende av att få
              dispens från strandskyddsreglerna. Det är en viktig näring som
              måste kunna garanteras en fortlevnad.
            </seg>
            <seg xml:id="i-9c315cba526a2014-0">
              Herr talman! Spontant kan det tyckas bra och något vi ska vara
              glada och stolta över att en så stor del av vår strandnära natur
              är skyddad och oexploaterad, men samtidigt finns det ett par faror
              med detta.
            </seg>
            <seg xml:id="i-029384faa0dce659-0">
              I de områden som har ett lågt bebyggelsetryck med stora mängder
              sjöar, öar och vattendrag är det önskvärt med bebyggelse. Ett
              av bekymren i landet i dag är urbaniseringen, att folk flyttar
              från landsbygden in till tätorterna. Det känns då motsägelsefullt
              att understödja detta genom att försvåra byggnation för den som
              önskar bosätta sig i trakter som folk flyttar ifrån.
            </seg>
            <seg xml:id="i-028e6f9b7d824d09-0">
              Sedan har vi andra områden i vårt land, till exempel i södra
              Sverige, där det är ett högre bebyggelsetryck. På många ställen
              är områdena belagda med strandskydd. Ska man fullt ut följa strandskyddsbestämmelserna
              blir det i princip en totalt död hand över dessa områden, och
              det är självklart inte heller realistiskt. Tvärtom känns det rimligt
              att det i dessa trakter görs en översiktlig bedömning utifrån
              helheten där man bestämmer att vissa områden ska skyddas och där
              blir det ett totalt förbud mot byggnation. I andra områden däremot
              måste det accepteras en måttlig och väl anpassad byggnation.
            </seg>
            <seg xml:id="i-9336fcd0db438ebe-0">
              Vill vi skapa nya attraktiva, funktionella boendemiljöer och
              nya områden för industri och hantverk som hjälper till att skapa
              arbetstillfällen och därmed stödja välfärden i vårt land måste
              det till en förändring i strandskyddslagstiftningen.
            </seg>
            <seg xml:id="i-bec6babe45cf2958-0">
              Herr talman! Regeringen tar nu ett första steg för att se över
              strandskyddslagstiftningen då man i den proposition som vi nu
              diskuterar föreslår att för vattendrag som är smalare än två meter
              och sjöar som är mindre än ett hektar ska strandskyddsreglerna
              luckras upp. Jag ser detta som ett steg i rätt riktning. Min förhoppning
              är självklart att vi kan få en fortsättning på detta så att man
              ytterligare kan se över strandskyddslagstiftningen och ytterligare
              anpassa den bättre till de verkliga förhållandena.
            </seg>
            <seg xml:id="i-9be46d567fb94414-0">
              Dessutom tycker jag att det vore rimligt att kommunerna fick
              ett större inflytande. Vi har i vårt land kommunalt planmonopol,
              och i linje med detta måste vi visa förtroende för att kommunerna
              kan besluta fullt ut när det gäller strandskyddsfrågan utan en
              statlig övervakning. Det borde ligga i kommunpolitikernas intressen
              att se till att områden i kommunen inte blir överexploaterade
              på ett felaktigt sätt, utan man bör prioritera och bevara attraktionen
              från turist- och miljösynpunkt.
            </seg>
            <seg xml:id="i-4c01fe22883b42f1-0">
              Herr talman! Med detta vill jag slutligen yrka bifall till utskottets
              förslag i betänkandet och avslag på båda reservationerna.
            </seg>
          </u>
          <note type="speaker" xml:id="i-45e8a2af281a2e1d-0">
            Anf. 130 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-dc1e4fb257f1f9da-1">
            <seg xml:id="i-ef225dbcc54c4f79-0">
              Herr talman! Jag vill bara fråga en sak. Det som ofta lyfts fram
              när man diskuterar strandskydd är speciellt de norra delarna av
              landet. Jag känner också igen mig lite grann hemifrån Bohuslän.
              Man säger att om det införs lättnader i strandskyddet ökar befolkningen
              helt plötsligt, för då byggs det många bostäder.
            </seg>
            <seg xml:id="i-034aa940c87949dd-0">
              Jag undrar: Är det verkligen den tron regeringen har, att om
              man släpper på strandskyddet uppe i norra Sverige bygger plötsligt
              en massa folk åretruntbostäder för att de så gärna vill bo där?
              Sedan ska de jobba i Helsingforsstrakten eller någon annanstans.
            </seg>
            <seg xml:id="i-88f32827da37b811-0">
              I min hemkommun i Bohuslän finns det ett väldigt hårt tryck på
              bostäder, och det byggs mycket. Jag är säker på att man under
              de senaste tio åren har byggt 2 500–3 000 bostäder. Befolkningen
              har gått från 10 000 till 8 900. Det beror ju på att bostäderna
              omvandlats till sommarbostäder.
            </seg>
            <seg xml:id="i-8e1d76d7c22e99c9-0">
              Det är ju inte på något vis tryck på bostadssituationen i utflyttningskommunerna.
              Det handlar inte om det för att folk ska stanna kvar uppe i Norrland.
              Det handlar om att kunna få jobb, till exempel i Bohuslän. Ni
              använder argumentet att det blir en ökad åretruntbefolkning om
              man lättar på strandskyddet. Är det vad ni tror?
            </seg>
          </u>
          <note type="speaker" xml:id="i-8dfaa8f942d2fb11-0">
            Anf. 131 CHRISTER AKEJ (M) replik:
          </note>
          <u who="christer_akej_9d1c89" xml:id="i-80ba98b9082fa473-1">
            <seg xml:id="i-165ed7901a385181-0">
              Herr talman! Självklart krävs det inte bara simsalabim med en
              åtgärd, utan det krävs många åtgärder. Det är givetvis många faktorer
              som påverkar var en människa väljer att bosätta sig. Det är situationen
              i kommunen, det politiska ledarskapet och icke minst den lagstiftning
              som vi har.
            </seg>
            <seg xml:id="i-3b7d3a5180f1ae17-0">
              Där känner jag mig oroad utifrån de förslag som i dag kommer
              från den rödgröna sidan. Jag upplever dem som ett kraftfullt hot
              mot just landsbygden. Det gäller lastbilsskatter, höjda drivmedelsskatter
              och – som jag upplever det – en jobbfientlig politik.
            </seg>
            <seg xml:id="i-40e15c744226a008-0">
              Det är alltså många delar som hänger samman och måste verka,
              och inte bara en del.
            </seg>
          </u>
          <note type="speaker" xml:id="i-f5828fb698e1485a-0">
            Anf. 132 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-dc1e4fb257f1f9da-2">
            <seg xml:id="i-9a93a17cd027f1d0-0">
              Herr talman! Det finns naturligtvis många delar. Men ni tror
              att om man släpper på strandskyddet och tillåter byggande av åretruntbostäder,
              då strömmar det dit folk på grund av detta. Det kostar 2–3 miljoner
              kronor att bygga ett hus, och sedan får man 200 000 kronor nästa
              dag om man ska sälja huset. Jag tror inte att det är lösningen
              för att öka befolkningen.
            </seg>
            <seg xml:id="i-b99f02ca734d04f4-0">
              När det gäller lastbilsskatter, eller vägslitageavgifter, vet
              jag att i alla fall i Bohuslän skulle alla de utländska lastbilsförarna,
              med tanke på all den norska export som går på våra svenska vägar,
              också vilja vara med och betala, precis som vi får vara med och
              betala när vi åker till Norge. Det är väldigt få bland allmänheten
              som har någon annan uppfattning. Det påverkar inte heller konkurrensen,
              för det blir lika för alla. Alla får betala lika mycket.
            </seg>
          </u>
          <note type="speaker" xml:id="i-0fab1b7e68adce68-0">
            Anf. 133 CHRISTER AKEJ (M) replik:
          </note>
          <u who="christer_akej_9d1c89" xml:id="i-80ba98b9082fa473-2">
            <seg xml:id="i-608bc0173788094d-0">
              Herr talman! Låt mig upprepa, Jan-Olof Larsson, att det inte
              är fråga om en enda åtgärd, utan det är många olika åtgärder som
              samverkar. Jag ser det dock som ett steg på vägen att man luckrar
              upp strandskyddslagstiftningen. Vi hör från många håll att man
              upplever att det är ett hinder för att kunna bygga.
            </seg>
            <seg xml:id="i-bf46b3b8dc02deba-0">
              För mig känns det väldigt motsägelsefullt att vi i de områden
              som folk flyttar från, och i områden där bebyggelsetrycket är
              lågt, skulle hindra någon från att bygga. Det sker i dag. Jag
              har hört att det förekommer i norrländska kommuner, även om det
              självklart inte är i någon oerhört stor omfattning. Varje sådant
              exempel är ett steg i fel riktning.
            </seg>
            <seg xml:id="i-ad67e8d2448fcbae-0">
              Återigen är det helheten som gäller. Där har du ett bekymmer,
              Jan-Olof Larsson, för de partier du planerar att regera med, om
              du skulle hamna i majoritet efter valet, är partier som bedriver
              en landsbygdsfientlig politik med avsevärt höjda skatter, vilket
              skulle göra det svårare att leva och bo på landsbygden. Där finns
              inte möjlighet att bygga ut kollektivtrafiken, utan många är beroende
              av bil och lastbil för sina transporter.
            </seg>
            <seg xml:id="i-8ccfc71b496fb2b4-0">
              Också på sysselsättningssidan är den politik vi för viktig. Vi
              har till exempel infört halverad arbetsgivaravgift och halverad
              restaurangmoms, som jag ser som viktiga åtgärder för att fler
              ska ha möjlighet att bo och jobba, inte minst på landsbygden där
              den typen av näringar är viktiga.
            </seg>
          </u>
          <note type="speaker" xml:id="i-b9238c76429ae890-0">
            Anf. 134 LARS TYSKLIND (FP):
          </note>
          <u who="lars_tysklind_527bfb" xml:id="i-b61f784514624340-0">
            <seg xml:id="i-bae51d45844182fe-0">
              Herr talman! Så diskuterar vi åter strandskyddet. Vi gör det
              med jämna mellanrum, för strandskyddet kräver att man successivt
              ser över och förändrar det. I dag behandlar vi propositionen Strandskyddet
              vid små sjöar och vattendrag och en del följdmotioner samt ett
              antal yrkanden från allmänna motionstiden i höstas. Jag yrkar
              bifall till utskottets förslag i betänkandet och avslag på de
              två reservationerna.
            </seg>
            <seg xml:id="i-9d6affdfc4b59230-0">
              Vi kan konstatera, vilket också sagts tidigare i debatten, att
              vi har en ny strandskyddslagstiftning som tillkom den 1 juli 2009.
              Den innebär i grunden ett fortsatt starkt strandskydd där nationella
              och i ännu högre grad kommunala intressen ansvarsfullt samverkar
              för att uppnå strandskyddets syfte, det vill säga att trygga förutsättningarna
              för allemansrättslig tillgång till strandområden samt bevara goda
              livsvillkor för djur- och växtlivet kring stränderna. Dessutom
              innebär lagen att det blir möjligt att göra lättnader i lågexploaterade
              områden. Det betyder att kommunerna fått en större roll beträffande
              möjligheterna att bygga i lågexploaterade områden. Det var syftet
              när lagen infördes.
            </seg>
            <seg xml:id="i-a07efd72bdc4b06b-0">
              Jag vill från Folkpartiets sida vara tydlig på en punkt, nämligen
              att strandskyddet över tid har gagnat oss väl, både vad gäller
              tillgänglighet och att bevara biologisk mångfald. Det dubbla syftet
              är viktigt att ha med sig. Folkpartiets utgångspunkt har konsekvent
              varit att strandskyddet är ett nationellt intresse och att det
              ska finnas en skyddsbestämmelse i miljöbalken samtidigt som det
              måste finnas möjlighet till lokal anpassning utifrån exploateringstryck,
              tillgång till stränder och så vidare.
            </seg>
            <seg xml:id="i-6f1e298ce47c8f89-0">
              Herr talman! Det är viktigt att vi kontinuerligt följer upp och
              ser om tillämpningen av lagstiftningen verkligen följer det som
              vi lagstiftare hela tiden haft som syfte när vi fattat beslut.
              Vi måste naturligtvis vara öppna för att göra korrigeringar om
              vi ser att det inte fungerar riktigt som vi tänkt oss. De farhågor
              som lyftes fram 2008, när vi diskuterade frågan, har definitivt
              inte besannats. Det är ju inte så att åtstramningen inte fungerat
              i de högexploaterade områdena. Snarare har inte de lättnader som
              vi avsåg att lågexploaterade områden skulle få slagit igenom.
            </seg>
            <seg xml:id="i-46540918ec22d795-0">
              Ledstjärnan vid varje förändring av strandskyddet måste vara
              att vi inte får äventyra de grundläggande syftena med tillgänglighet
              och skydd av strändernas natur och djurliv. Jag är dock övertygad
              om att det finns goda möjligheter att skapa bra balans mellan
              bevarande och utveckling. Jag är också övertygad om att det är
              absolut nödvändigt att vi har en ändamålsenlig och välmotiverad
              lagstiftning som givetvis ska uppfylla sina syften. Samtidigt
              ska man inte gå längre än vad som krävs för att syftena ska uppfyllas.
            </seg>
            <seg xml:id="i-a98b85f48223a073-0">
              Herr talman! I dag handlar det om att ytterligare anpassa strandskyddslagstiftningen
              vid små sjöar och vattendrag. Det handlar inte om att generellt
              upphäva strandskyddet vid små sjöar och vattendrag. Att absolut
              definiera vad det betyder är inte speciellt viktigt, utan det
              kommer att prövas i varje enskilt fall. Det är viktigt att det
              finns två kriterier som båda måste vara uppfyllda. Det ena är
              att det verkligen rör sig om en liten sjö eller litet vattendrag.
              Det kommer praxis och de enskilda prövningarna att visa över tid.
              Det andra är att aktuellt område har liten betydelse för att tillgodose
              strandskyddets syfte. Det är alltså fråga om ett dubbellitet som
              måste uppfyllas.
            </seg>
            <seg xml:id="i-bf61aa5b6fec86f8-0">
              I grunden, och i praktiken kan man säga, handlar det om att det
              i glesbebyggda områden med lågt exploateringstryck ska vara lite
              lättare att kunna bygga i strandnära lägen. Det ska tilläggas,
              återigen, att det naturligtvis inte får äventyra strandskyddets
              syfte. Skillnaden, som någon tidigare talare redogjorde för, är
              att man slipper åberopa särskilda skäl och inte behöver ompröva
              allt. Är det upphävt så är det upphävt.
            </seg>
            <seg xml:id="i-22dd38f0a7638d31-0">
              Det är viktigt att notera att annan lagstiftning gällande strandskyddet
              inte upphävs i och med det här förslaget. Den lagstiftning som
              finns – att man närmast strandlinjen ska ges möjlighet till fri
              passage och att där i övrigt ges goda förutsättningar för djur-
              och växtlivet – ligger kvar, ovanpå den nya. Man ska också notera
              att det i det förslag som nu föreligger finns möjlighet att upphäva
              delar av strandskyddsområdet. Man kan till exempel bestämma att
              skyddet ska gälla ett visst antal meter från strand. Det går alldeles
              utmärkt att göra så. De sista metrarna kan ju vara väldigt värdefulla,
              medan skyddet fram till den gränsen kan upphävas.
            </seg>
            <seg xml:id="i-359ade3af3f1cd22-0">
              Herr talman! Det finns ett regeringsuppdrag från april i år som
              innebär att Naturvårdsverket ytterligare ska se över strandskyddet
              vid små sjöar och vattendrag, och länsstyrelserna har i sina regleringsbrev
              för i år i uppdrag att se över reglerna om landsbygdsutveckling
              i strandnära lägen, det som vi i riksdagen kallar LIS. Många vet
              nog inte vad det egentligen betyder, men vi använder ju förkortningar
              ibland. Det är viktigt att det som vi tänkt ska hända verkligen
              också händer. Det finns vissa indikationer på att lagstiftningen
              inte fått det genomslag som vi hade hoppats att den skulle få.
              Om det beror på lagstiftningen i sig eller på tillämpningen i
              kommunerna tycker jag är viktigt att få klarlagt.
            </seg>
            <seg xml:id="i-50fff1a59ebba671-0">
              Från Folkpartiets sida kommer vi att följa frågan noggrant. Vi
              har inga som helst avsikter att godkänna förändringar som på något
              sätt äventyrar strandskyddets syften, vilka jag lyft fram tidigare
              i mitt anförande. För vår del handlar det om att vi hela tiden,
              för varje steg vi tar, ska säkra det.
            </seg>
            <seg xml:id="i-bb228fed2d68886e-0">
              Som ni naturligtvis har förstått av mitt resonemang är ändamålsenligheten,
              att lagstiftningen är välmotiverad, det som skapar acceptans och
              förståelse för den. Jag kan utan att darra på manschetten säga
              att det stärker lagstiftningens legitimitet och därmed lagstiftningen
              som sådan.
            </seg>
            <seg xml:id="i-85c160f2fc5f81f2-0">
              Herr talman! Avslutningsvis vill jag göra en liten reflexion
              kring de reservationer som finns i betänkandet. I reservation
              1 yrkar Miljöpartiet och Vänsterpartiet avslag på propositionen,
              men jag kan konstatera att Miljöpartiet i reservation 2 ändå öppnar
              upp för viss flexibilitet i frågan. Jag känner att där finns en
              klar öppning från Miljöpartiets sida. Från Folkpartiets sida tycker
              vi att de farhågor som lyfts fram i reservation 1, och som leder
              till slutsatsen att propositionen ska avslås, är obefogade. Jag
              tycker att de frågorna har behandlats väl i propositionen. Man
              har definitivt inte tagit steg som på något sätt skulle äventyra
              strandskyddets syfte. Det blir direkt kontraproduktivt om reglerna
              inte är ändamålsenliga. Det gäller i allra högsta grad strandskyddet.
            </seg>
          </u>
          <note xml:id="i-8e25991047554106-0">
            Jag yrkar bifall till utskottets förslag i betänkandet.
          </note>
          <note type="speaker" xml:id="i-8f6fe5dbfa4bcca9-0">
            Anf. 135 ROGER TIEFENSEE (C):
          </note>
          <u who="roger_tiefensee_08d100" xml:id="i-6bd52f481e7d5e80-0">
            <seg xml:id="i-1c123319c1d5780f-0">
              Herr talman, åhörare och ledamöter! Vi debatterar i dag, som
              flera har varit inne på, strandskyddet vid små sjöar och vattendrag.
              Det förslag som vi har på riksdagens bord i dag är en fortsättning
              på den reform när det gäller strandskyddet som regeringen gjorde
              2009 och 2010.
            </seg>
            <seg xml:id="i-38bf5720e520772a-0">
              För mig som centerpartist och för regeringen som helhet är det
              viktigt att åstadkomma ett mer ändamålsenligt strandskydd som
              tar hänsyn till behovet av utveckling i hela Sverige, särskilt
              på landsbygden, samtidigt som ett långsiktigt skydd av strändernas
              natur- och friluftsvärden inte äventyras. Utgångspunkten är natur-
              och friluftsvärden, som är strandskyddets syfte.
            </seg>
            <seg xml:id="i-e4f27662a2d9e4c4-0">
              Men det är också något annat som är viktigt för oss som lagstiftare.
              Förståelsen och acceptansen för en lagstiftning är beroende av
              dels att reglerna är ändamålsenliga, dels att de inte går längre
              än vad som behövs för att uppnå regleringens syfte. Då, herr talman,
              är det viktigt att konstatera att regeringen mot den här bakgrunden
              arbetar för att göra det enklare att bygga i strandnära lägen
              i glesbefolkade områden med lågt bebyggelsetryck.
            </seg>
            <seg xml:id="i-42be913accde0e02-0">
              Det var syftet med det första steget i förändringen av regleringen
              2009 och 2010. Det är också ett viktigt syfte med den här förändringen.
              Därför tycker jag att det är ett bra förslag som nu läggs fram.
              Det handlar om att ge länsstyrelserna möjlighet att i det enskilda
              fallet upphäva strandskyddet vid en liten sjö eller ett litet
              vattendrag om området enbart har liten betydelse för strandskyddets
              syfte, det vill säga att långsiktigt bevara friluftslivet och
              naturvärdena.
            </seg>
            <seg xml:id="i-9815765511d9c3d1-0">
              Man kan titta på bakgrunden till det här förslaget. Redan 2002
              rapporterade Naturvårdsverket att en anledning till problem vid
              tillämpningen av strandskyddsbestämmelserna var att det inte fanns
              – och det har inte funnits fram till nu – någon angiven nedre
              storleksgräns för vilka sjöar och vilka vattendrag som ska omfattas.
            </seg>
            <seg xml:id="i-139928714a6a9940-0">
              Naturvårdsverket konstaterade – och jag håller med – att det
              uppfattades som orimligt att små vattendrag som kanske inte ens
              var vattenförande hela året skulle ha samma skydd för sina stränder
              som stränderna vid kusterna eller de större sjöarna.
            </seg>
            <seg xml:id="i-77e6dcfd3d113c29-0">
              Jag har sett exempel där det räcker att det är ett blått streck
              på kartan för att strandskyddet ska inträda.
            </seg>
            <seg xml:id="i-fd17a44704e60d2b-0">
              Detta har gjort att det har tillämpats lite olika över landet,
              av olika länsstyrelser och olika kommuner. Det har gjort att legitimiteten
              för strandskyddsbestämmelserna har blivit onödigt låg. Det är
              viktigt att vi upprätthåller en stor legitimitet för ett strandskydd
              som har till syfte att bevara friluftsvärden och naturvärden.
              Men det blir helt felaktigt att ha generella regler som också
              slår in när det inte finns skyddsvärden att värna om.
            </seg>
            <seg xml:id="i-eec3a484c353dc6b-0">
              I det här sammanhanget kommer det att avgöras från fall till
              fall. Hur ser skyddsvärdena ut? Vad är en liten sjö, och vad är
              ett litet vattendrag? Inriktningsmässigt har definitionen varit
              att en mindre sjö är upp till ett hektar och ett litet vattendrag
              är upp till två meter brett. Jag tycker att det är en bra inriktning,
              men praxis får stå för den definitiva bedömningen där.
            </seg>
            <seg xml:id="i-2883bcbee1e069f9-0">
              Sedan ska man komma ihåg, herr talman, att strandskyddet inte
              bara gäller vid naturliga sjöar och naturliga vattendrag utan
              även vid skapade. Vi har ett landskap där vi har dikat ut vattendrag.
              Vi har dikat ut våtmarker. Vi har nu blivit klokare och inser
              att vi behöver återskapa våtmarker. Vi behöver återskapa vattendrag
              i vårt landskap.
            </seg>
            <seg xml:id="i-e76d84c4c71bcaa0-0">
              Förr i världen fanns det bidrag för att dika ut. I dag finns
              det stöd för att återskapa vattendrag och våtmarker. Man kan tycka
              att det man gjorde tidigare var oklokt, men det var rationellt
              då. Jag tycker att till exempel de stöd som finns inom landsbygdsprogrammet
              från EU är riktiga, att man kan nyskapa våtmarker. Men det räcker
              inte att det finns ett stöd. Om en sådan våtmark är tillräckligt
              nära ett bebyggelsecentrum på en gård kan det blir fråga om strandskydd.
              Då kan man inte kompletteringsbygga där. Då har vi skapat en motsättning.
              Ingen har nämnt det, men det är ett viktigt perspektiv att ha
              med. Vi får inte ha strandskyddsregler som hindrar att man vidtar
              bra miljöåtgärder som kan bidra till att minska övergödningen.
            </seg>
            <seg xml:id="i-60dcba1a06376b39-0">
              Jag vill med det yrka bifall till det liggande förslaget och
              avslag på samtliga reservationer.
            </seg>
            <seg xml:id="i-974ee01ede0313da-0">
              Jag vill avsluta med att konstatera något. Jan-Olof Larsson var
              tydlig med att Socialdemokraterna står bakom det här förslaget.
              Samtidigt tycker jag att argumentationen i Jan-Olof Larssons anförande
              väldigt mycket liknade den argumentation som Socialdemokraterna
              hade när det första steget av reformen gjordes, 2009 och 2010.
              Jag blir lite osäker. Det fanns nämligen en överenskommelse inför
              valet 2010, då Socialdemokraterna, Miljöpartiet och Vänsterpartiet
              förhandlade ihop sig om vad man tyckte. Då fanns det en överenskommelse
              om att riva upp de här bestämmelserna och att riva upp reformen.
            </seg>
            <seg xml:id="i-05b59c8ba9ebb95e-0">
              Jag blir lite osäker på vad som gäller. Gäller den överenskommelse
              som många socialdemokratiska kommunalråd har försökt distansera
              sig från? Eller var det bara retorik från Jan-Olof Larsson här?
              Är det så att grundreformen från 2009 och 2010 ligger kvar och
              att vi kan glädja oss åt att Socialdemokraterna nu står bakom
              de förändringsförslag som ligger på riksdagens bord och som det
              ska beslutas om i dag?
            </seg>
          </u>
          <note type="speaker" xml:id="i-7cfa929c2f09e7be-0">
            Anf. 136 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-dc1e4fb257f1f9da-3">
            <seg xml:id="i-efc4ce2e93462e4e-0">
              Herr talman! För att inte Roger Tiefensee ska ligga sömnlös fram
              till hösten är det lika bra att vi tydliggör vår inställning.
              Vi står helt bakom den överenskommelse som vi gjorde med Miljöpartiet
              och Vänsterpartiet. Det var precis det jag sade i talarstolen.
              På de områden som är riksintressen är det länsstyrelsen som ska
              ha dispensmöjligheterna, inte kommunerna. För att tydliggöra detta
              sade vi att kommunerna ska ha dispensmöjligheterna där vi vill
              ha lättnader. Detta sade vi för att göra det tydligt.
            </seg>
            <seg xml:id="i-18143181a1000313-0">
              Nu blir det ett mischmasch av alltihop. Nu blir det varken så
              att man skärper kraven där vi har hårt tryck eller att man lättar
              på kraven där vi vill lätta på kraven. Nu blir det ingenting av
              någonting. Men vi står fast vid den del som vi var överens med
              de här två partierna om.
            </seg>
          </u>
          <note type="speaker" xml:id="i-df257498e6c72e93-0">
            Anf. 137 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-6bd52f481e7d5e80-1">
            <seg xml:id="i-357d38814c9bf535-0">
              Herr talman! Först kan jag lugna Jan-Olof Larsson. Jag är ett
              sovgeni. Jag hör lite dåligt på ena örat. Då lägger jag mig på
              det friska örat – jag somnar överallt. Det är praktiskt när jag
              ska sova, inte när jag sitter i riksdagens stol och ska rösta
              eller något sådant.
            </seg>
            <seg xml:id="i-5827af632dc1af5f-0">
              Jag tycker att det är bra och ärligt att Jan-Olof Larsson nu
              tydligt säger att den överenskommelse som man gjorde inför 2010
              års val ligger fast. Den reformering av strandskyddsreglerna som
              gjordes av alliansregeringen ska rivas upp. Jag tycker att det
              är ett bra besked. Jag hoppas att du också talar om det för socialdemokratiska
              kommunalråd runt om i landet som har försökt distansera sig från
              överenskommelsen och som har tyckt att den kanske inte var helt
              lyckad. Jag tackar för din ärlighet.
            </seg>
          </u>
          <note type="speaker" xml:id="i-e1d00e165e84b57a-0">
            Anf. 138 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-dc1e4fb257f1f9da-4">
            <seg xml:id="i-3390890388db3d46-0">
              Herr talman! Jag tänkte inte så mycket på hur bra eller dåligt
              Roger Tiefensee hör när det gäller detta. Jag tänkte mest på tankarna
              som snurrar runt i huvudet och oron över det här, som skulle hålla
              honom vaken.
            </seg>
            <seg xml:id="i-d2f195e67495743e-0">
              Jag träffar också en del kommunalråd. Det finns säkert ett och
              annat kommunalråd som inte håller med om all vår politik. Jag
              hoppas att det är så även i Centerpartiet, att man inte står upp
              för allting som hittas på centralt. Det var en viss debatt för
              ett tag sedan när man skulle anta ett nytt partiprogram. Då var
              det rätt mycket liv och väsen.
            </seg>
            <seg xml:id="i-cd592f6300b031d5-0">
              Men vi står fast vid de överenskommelser som vi gör. Vi brukar
              göra det, till skillnad från andra partier, och det kommer vi
              att göra nu också. Vi kommer säkert att komma överens med det
              fåtal socialdemokratiska kommunalråd som eventuellt har en viss
              tveksamhet.
            </seg>
          </u>
          <note type="speaker" xml:id="i-afa65602d291f2bc-0">
            Anf. 139 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-6bd52f481e7d5e80-2">
            <seg xml:id="i-d315b0c43e82fbc2-0">
              Herr talman! Christer Akej var inne på att intentionen i reformeringen
              av lagstiftningen har för Centerpartiet och alliansregeringen
              varit tydlig. Vi vill underlätta möjligheten att bygga på landsbygden
              och i lågt exploaterade områden.
            </seg>
            <seg xml:id="i-4770956128a772e6-0">
              Det ska ärligt sägas att när lagstiftningen ska tillämpas har
              intentionen i praktiken inte fått fullt genomslag. Det är därför
              vi signalerar förändringen och underlättar för att bygga vid små
              sjöar och små vattendrag. Vi signalerar också att vi behöver fortsätta
              att titta på strandskyddslagstiftningen för att underlätta byggande
              där det är lämpligt att bygga och bevara där det är viktigt att
              bevara naturvärden och friluftsintressen.
            </seg>
            <seg xml:id="i-61d7d23a64224fad-0">
              Det är ärligt av Jan-Olof Larsson att säga att det inte är Socialdemokraternas
              och de rödgrönas linje. Ni vill gå tillbaka till den tidigare
              lagstiftningen med centraliseringen, där länsstyrelserna, inte
              kommunerna, ska ha makten. För mig som centerpartist, decentralist,
              tycker jag att det är naturligt att flytta ned makten så långt
              som möjligt. Det blir naturligt att om man får ett ansvar tar
              man ansvar.
            </seg>
            <seg xml:id="i-b3b4cce71b795662-0">
              I den tidigare regleringen var varje dispens som en kommun lyckades
              få till kommunens egen dispens. När man får ett tydligare ansvar
              blir det naturligt att tänka på att skydda, att utveckla naturvärden
              och friluftsvärden, att här går det att bygga och exploatera.
              Det är därför möjligheten till LIS-områden har inrättats. Men
              det är viktigt att följa frågan så att möjligheten tillämpas i
              praktiken.
            </seg>
            <seg xml:id="i-4959f04e41eefc1a-0">
              Det är ärligt av Jan-Olof Larsson att säga att ni inte vill gå
              den vägen.
            </seg>
          </u>
          <note type="speaker" xml:id="i-42998209511e40f6-0">
            Anf. 140 IRENE OSKARSSON (KD):
          </note>
          <u who="christina_oskarsson_9f59a4" xml:id="i-a3e51d317c546dbb-0" next="cont">
            <seg xml:id="i-6c7f37a3c0d48260-0">
              Herr talman! Dagens tre betänkanden kan göra att klockan går
              fortare än vad jag hinner säga vad jag vill ha sagt. Det händer
              inte alltid. Men när det är fullt av intressanta ämnen blir det
              så.
            </seg>
            <seg xml:id="i-7f84422050d773cf-0">
              Jag tror att det är på sin plats att göra en mycket kort historisk
              exposé av strandskyddet.
            </seg>
            <seg xml:id="i-91f430cbe4f66a31-0">
              På 1940-talet beslutades att vi skulle skydda natursköna områden
              med särskilda naturförhållanden. Det var på grund av stark exploatering
              inte minst i tätortsnära lägen och i skärgården.
            </seg>
            <seg xml:id="i-fbb3658bfcd1d508-0">
              1952 års strandlag blev en naturvårdslag 1964. Fram till 1975
              skulle länsstyrelserna peka ut särskilda områden där allmänheten
              skulle ha tryggad tillgång till platser för bad och friluftsliv.
            </seg>
            <seg xml:id="i-60dad67c34a0fdbe-0">
              Från 1975 blev det ett generellt förbud mot att bygga strandnära
              vid kust och inland kopplat till möjligheter till dispens från
              förbudet. Där gick vi in med miljöbalken så småningom. Jag kommer
              tillbaka till den.
            </seg>
          </u>
          <note xml:id="i-d5dd9fdbb0c15c26-0">
            Från 1994 skulle också skyddet av växt- och djurliv in i detta
            sammanhang. Det bakades samman i miljöbalken.
          </note>
          <u who="christina_oskarsson_9f59a4" prev="cont" xml:id="i-8881a984a3eab624-0">
            <seg xml:id="i-a616cc3e4151ef05-0">
              Herr talman! Allt detta var vällovligt och gott på många sätt
              – en del av förvaltarskapet. Vi ska värna vår natur och sköta
              den på ett sådant sätt att kommande generationer kan ha nytta
              av den. Men vi har sett på många håll att bestämmelserna också
              har lagt en död hand på landsbygdsutvecklingen. Med anledning
              av Jan-Olof Larssons kommentarer tidigare i debatten vill jag
              säga att detta naturligtvis inte löser alla delar av frågorna
              om landsbygdsutvecklingen, men det är en viktig pusselbit.
            </seg>
            <seg xml:id="i-1796aa4e9fcd42dd-0">
              Länsstyrelserna har mer eller mindre på godtyckliga grunder också
              utökat skyddet från 100 till 300 meter på flera håll utan att
              ge tydliga skäl för det. Det är inte acceptabelt.
            </seg>
            <seg xml:id="i-d2d19c0caf9a3688-0">
              När jag var ute på studiebesök för ett tag sedan fick jag frågorna:
              Hur räknar ni fallhöjden på 50 meter ned till stranden? Ska jag
              räkna med den eller inte? Vertikalt, horisontellt eller både och?
            </seg>
            <seg xml:id="i-2d913c00821ce6d7-0">
              I dag återfinns strandskyddet i miljöbalken 7 kap. När alliansregeringen
              tillträdde konstaterade vi att vi behöver göra en översyn för
              att tydliggöra lagstiftningen, göra den mer transparent och acceptabel.
              Lagstiftningen måste äga en legitimitet.
            </seg>
            <seg xml:id="i-f0a559c851affe20-0">
              Därför gjordes en uppföljning som resulterade i betänkandet Strandskyddet
              och utvecklingen av landsbygden m.m. från 2008/09. Kommunerna
              skulle ges möjlighet att utpeka så kallade LIS-områden, som Lars
              Tysklind har varit inne på – landsbygdsutveckling i strandnära
              lägen. Kommunerna ska peka ut var de ser utvecklingsmöjligheterna.
            </seg>
            <seg xml:id="i-140d39ffc345ad00-0">
              I många kommuner, herr talman, har invånarna kilometervis med
              stränder till sitt förfogande. Snarare är det markägare som har
              kilometervis med stränder – om vi dividerar med antalet kommuninvånare.
            </seg>
            <seg xml:id="i-81d82fed84b68333-0">
              Det beslut som fattades riksmötet 2008/09 var ett beslut i rätt
              riktning. Det var också ett beslut som har visat att länsstyrelserna
              måste bli mycket tydligare med att förklara varför de har lagt
              en 300-metersgräns. De har fram till det kommande årsskiftet att
              beskriva varför och därmed slå fast strandgränserna. I annat fall
              hävs de.
            </seg>
            <seg xml:id="i-2e429c434262a983-0">
              I dagens betänkande behandlar vi en liten del i detta arbete.
              Det är en ändring som är liten. Det finns behov av att göra mer,
              och det har flera av mina allianskolleger också berört. Nu ges
              det möjlighet att undanta vattendrag på en bredd upp till två
              meter och mindre sjöar på ett hektar, och kanske till viss del
              det Roger Tiefensee berörde, nämligen artificiella vatten. Det
              är de vatten vi vill ska skapas.
            </seg>
            <seg xml:id="i-8be07ce734bff8c8-0">
              Jag brukar åberopa min gamle far, och jag gör det även denna
              gång. Hur många gånger har han inte sagt att de fick bidrag för
              att dika, och nu ska de ha bidrag för att lägga igen dem. Det
              finns olika synsätt över tid. Det betyder att lagstiftningen inte
              kan vara kontraproduktiv.
            </seg>
            <seg xml:id="i-2253db3959828a80-0">
              Om vi vill ha en ökad biologisk mångfald och därmed vill anlägga
              en våtmark, ska det inte per automatik följa ett strandskydd på
              den våtmarken som gör att det hus vi vill bygga för nästa generation
              på fastigheten inte kan byggas.
            </seg>
            <seg xml:id="i-733ab0b84d40c522-0">
              Frågan behöver ses över. Regeringen har beslutat att gå vidare
              med ett uppdrag till Naturvårdsverket att fortsätta arbetet för
              att göra det möjligt med en förändring där det inte bara handlar
              om dispenser utan även om permanenta förändringar.
            </seg>
            <seg xml:id="i-981afa30608d39b0-0">
              Det är olika i olika delar av Sverige. Vi har olika förutsättningar.
              Det finns områden som är skyddsvärda och ska värnas, men det finns
              också områden som är mindre skyddsvärda. Allmänheten kan genom
              ett gott arbete på det sättet få större tillgång till sjön och
              vattendraget.
            </seg>
            <seg xml:id="i-b37b93a34fd374e6-0">
              Jag kan titta på min egen hemkommun, och jag konstaterar att
              tack vare etableringen av ett nytt bostadsområde har helt plötsligt
              tätortens invånare upptäckt att området är så vackert och att
              de kan gå runt sjön. Det hade de tidigare inte en aning om eftersom
              området var totalt igenbuskat.
            </seg>
            <seg xml:id="i-bb2bbe06960f46d4-0">
              Herr talman! Det är glädjande att se att vi nu med det betänkande
              som ligger på riksdagens bord tar myrsteg i rätt riktning. Någon
              gång vill jag ta på mig sjumilastövlarna och ta ett rejält kliv,
              men det kräver en utredning och genomsyn för att vi ska komma
              vidare. Vi behöver se att olika delar av Sverige är olika, och
              vi behöver olika förutsättningar för att utveckla hela vårt land.
              Då behövs regelverk som gör det möjligt. Kommunerna har möjligheterna
              i dag, men mer kan göras. Mer kan göras för att hela Sverige ska
              leva. Det som har börjat på sina håll som ett bra arbete med LIS-områden
              kan göras på ett enklare sätt än till dags dato.
            </seg>
            <seg xml:id="i-c19362aaa75f8a5e-0">
              Att vi i dag har en gräns på 200 meter för ett vattendrag som
              är två meter brett är inte vad jag kallar bondförnuft. Därför
              behöver vi se över regelverket, och jag är glad att i dag kunna
              yrka bifall till regeringens proposition och avslag på samtliga
              reservationer i betänkandet.
            </seg>
          </u>
          <note type="speaker" xml:id="i-65129846dff81db3-0">
            Anf. 141 CARINA ADOLFSSON ELGESTAM (S):
          </note>
          <u who="carina_adolfsson_elgestam_02d747" xml:id="i-3b3cac9b45ec5bc2-0">
            <seg xml:id="i-3f69ccd74da16bab-0">
              Herr talman! Mitt anförande handlar om möjligheten till ökad
              turism främst i glesbygd.
            </seg>
            <seg xml:id="i-8ed14b4e7549f53f-0">
              Kronobergs län är ett litet skogslän och är lite av de tusen
              sjöarnas land. Det är ofta långt mellan stugorna men nära mellan
              människorna.
            </seg>
            <seg xml:id="i-7544e95b02348783-0">
              I Kronobergs län bor ca 180 000 invånare i åtta kommuner. Ca
              80 000 av dem bor i Växjö, som är den största kommunen. De övriga
              sju kommunerna består till stor del av glesbygd. Där brottas man
              med vikande befolkningsutveckling och minskande arbetstillfällen.
            </seg>
            <seg xml:id="i-2f150cf4914e4895-0">
              I Kronobergs län med mycket skog är det 1 320 sjöar, vilket sammanlagt
              blir 650 mil strand. Det gör Kronoberg till ett mycket naturvackert
              landskap. Det i sin tur gör att Kronoberg kan vara med och konkurrera
              om de ökade turistströmmar som man kan förvänta sig i framtiden.
              Av egen erfarenhet och efter samtal med människor vet jag att
              det är många som tycker att det är attraktivt att kunna sitta
              vid stugan i kvällssolen, grilla och äta sin nyfångade fisk eller
              rent av ta sig ett dopp.
            </seg>
            <seg xml:id="i-c4fdd7844ea351e5-0">
              Detta, herr talman, var innehållet i mitt första anförande i
              kammaren för snart 16 år sedan. Det handlade precis om den fråga
              som debatteras här och nu. Det gällde strandskyddet och hur vi
              använder det.
            </seg>
            <seg xml:id="i-4d750c2a2ddfe5b5-0">
              Lyssnar man på debatten kan man tro att det över huvud taget
              inte har hänt någonting på dessa nästan 16 år, men så är det inte.
              Det här är en svår och knepig fråga. Det gäller att göra ordentliga
              utredningar och att inte ta, Irene Oskarsson, sjumilakliv utan
              försiktiga steg framåt. Man ska beakta att det ser olika ut i
              vårt land.
            </seg>
            <seg xml:id="i-4ebb44a51f54c8f3-0">
              Jag tar Kronobergs län med dess 650 mil strand som exempel. Om
              vi bebygger tre eller fyra kilometer av dessa mil för boende men
              lämnar öppet så att det finns möjlighet för djur att röra sig,
              värnar den biologiska mångfalden men framför allt ser till att
              människor kan promenera där, har vi fortfarande oerhört mycket
              sjöliv kvar i orörda områden. Det är detta man behöver ha som
              bakgrund.
            </seg>
            <seg xml:id="i-e24d23530cb59996-0">
              I min hemkommun, Uppvidinge, har vi mer än 200 sjöar som är större
              än ett hektar. Om alla kommuninvånare skulle ställa sig hand i
              hand skulle invånarna ändå inte räcka till mer än att motsvara
              ungefär en av sjöarna. Vi skulle fortfarande ha mycket sjöliv
              kvar.
            </seg>
            <seg xml:id="i-4253b75e9f1f026c-0">
              Mot denna bakgrund, herr talman, är jag oerhört glad för att
              vi ska fatta beslut i det här ärendet. Jag känner på något sätt
              att påsen har knutits ihop. Det är en viktig fråga för framför
              allt glesbygden att få strandnära boenden men också ökad turism.
              Jag hoppas att vi kan fortsätta att utveckla frågan om strandskyddet
              med respekt för såväl djur som natur. Det gläder mig att vi tar
              små steg framåt i fråga om strandskyddet.
            </seg>
          </u>
          <note xml:id="i-cac968610e655645-0">
            Överläggningen var härmed avslutad.
          </note>
          <note xml:id="i-8bb1029de5756cbe-0">
            9 § En svensk strategi för biologisk mångfald och ekosystemtjänster
          </note>
          <note type="speaker" xml:id="i-f4f9b9628cfeb6ee-0">
            Anf. 142 MATILDA ERNKRANS (S):
          </note>
          <u who="matilda_ernkrans_117869" xml:id="i-53423928c98dba85-0">
            <seg xml:id="i-a2d23e99a5dd2800-0">
              Herr talman! Jag vill inleda denna debatt med att citera Evert
              Taube. De här textraderna kan vi alla:
            </seg>
            <seg xml:id="i-f0fcc86a69d0211e-0">
              Men även om det är vackert, sant och värt att kämpa för vore
              det att förringa den här frågan att säga att det är vad det handlar
              om, för det handlar om så mycket mer. Det handlar om det som den
              svenske forskaren Johan Rockström tillsammans med en stor grupp
              andra forskare skrev om i tidningen Nature, om planetens gränser,
              där en gräns handlar om just biologisk mångfald.
            </seg>
            <seg xml:id="i-70f129016e0677a6-0">
              Det Rockström beskriver är ekosystem som komplexa nät av arter
              som agerar tillsammans och cirkulerar, bearbetar och uppgraderar
              grundämnen till näringsämnen. Utan en mångfald av arter fungerar
              det inte. När arter försvinner sluter sig nätet igen, anpassar
              sig och ser ut att fungera som tidigare. Men för varje gång en
              art försvinner blir nätet tunnare och systemets motståndskraft
              minskar. Slutligen kraschar det, och produktionen upphör. På så
              sätt är också den biologiska mångfalden nyckel till motståndskraft
              mot klimatförändringarna.
            </seg>
            <seg xml:id="i-71ffa26290f87780-0">
              Därför är krisen för den biologiska mångfalden akut och berör
              vår egen överlevnad. Den mat vi äter, den luft vi andas och det
              sötvatten vi behöver, byggnadsmaterial, energi och mer därtill,
              produceras av ekosystemen.
            </seg>
            <seg xml:id="i-005eba3460697d15-0">
              I FN-konventionen om biologisk mångfald, som skrevs i Rio 1992
              och som utvecklades i Nagoya 2010, har världens länder enats om
              att miljöer som är viktiga för hotade arter ska skyddas. Vi socialdemokrater
              står bakom konventionen om biologisk mångfald och överenskommelsen
              i Nagoya. För att klara Nagoyamålen måste Sverige arbeta med nya
              metoder och former av skydd parallellt med att öka bevarandet
              på det klassiska sättet med naturreservat och nationalparker.
              Vi vill också se fler marina reservat för att klara målet att
              skydda 10 procent marina områden.
            </seg>
            <seg xml:id="i-832b5ceffba0cd3e-0">
              Alla länder världen över har unika områden som det finns ett
              globalt värde i att bevara. Indonesien har regnskogarna på Borneo,
              Australien har Stora Barriärrevet och Indien har djunglerna kring
              Himalayas sluttningar. Här i Sverige har vi ett viktigt globalt
              uppdrag att förvalta den världsunika skandinaviska taigan, alltså
              barrskogsbältet.
            </seg>
            <seg xml:id="i-43074706fc878c86-0">
              Herr talman! Det ska finnas en balans mellan det allmännas rätt
              att bevara värdefulla naturmiljöer och den enskildes rätt att
              bruka sin egen mark. För oss socialdemokrater har det alltid varit
              lika viktigt att bevara tillfällen till sysselsättning och inkomst
              från skogen som att säkerställa att vårt naturarv bevaras till
              kommande generationer. Denna balans är skör men absolut nödvändig
              för att bevara både jobb och biologisk mångfald. Skogen ska skötas
              så att den långsiktigt ger god avkastning samtidigt som den biologiska
              mångfalden behålls och hänsyn tas till det allmännas intressen.
            </seg>
            <seg xml:id="i-2bcfb23a19b69dbd-0">
              En viktig fråga är hur tillväxten ska kunna öka utan att miljöhänsynen
              minskar. Vi menar att delar av den produktiva skogen kan skötas
              med en särskild miljöhänsyn. De skogsvårdande insatserna som röjning,
              gallring och återplantering behöver öka. Det behövs en modern
              skogsvårdslag som säkerställer balansen mellan miljömål och produktionsmål
              och som tydliggör behovet av skogsvårdande insatser och skogens
              roll i klimatpolitiken.
            </seg>
            <seg xml:id="i-96be8ea7bad08202-0">
              Den biologiska mångfalden är en viktig del av flera av riksdagens
              beslutade miljömål. De senaste åren har både Naturvårdsverket
              och regeringen i budgetpropositionen konstaterat att med nuvarande
              beslutade åtgärder uppnås inte 14 av de 16 miljömålen före målåret
              2020, ett målår som regeringen befäster i miljömålspropositionen
              2010.
            </seg>
            <seg xml:id="i-49a426acfe78d2ae-0">
              I förra veckan deltog jag i ett seminarium i samband med att
              OECD kritiserat Sverige för att vi inte klarar våra miljömål.
              Där angav Lena Ek att denna nu debatterade proposition skulle
              innehålla lösningen på hur vi ska nå 10 av de 14 miljömål som
              vi annars inte når. Hon lyfte i sitt engelska tal fram propositionen
              som ett lagstiftningspaket för att klara miljömålen. Problemet
              för mig är att jag inte ser detta när jag läser propositionen.
              Var finns lösningarna? Var finns åtgärderna?
            </seg>
            <seg xml:id="i-6bc91be77352d2a2-0">
              Vi har i den av regeringspartiernas företrädare ofta hyllade
              Miljömålsberedningen arbetat intensivt för att få fram förslag
              för att klara miljömålen och vårt åtagande i FN:s konvention om
              biologisk mångfald. Men denna proposition om biologisk mångfald
              är ett tydligt exempel på hur förändringarna i det svenska miljömålssystemet,
              som den borgerliga regeringen drev igenom förra mandatperioden,
              hittills har lett till att miljöarbetet har tappat fart.
            </seg>
            <seg xml:id="i-c4e54c2c557eefba-0">
              Regeringen ger uppdrag till den parlamentariska beredningen.
              Miljömålsberedningen, med små resurser och kort om tid, utreder
              etappmål och hur målen ska nås. Under tiden står alltför mycket
              i vänteläge. Regeringen levererar inte tillräckligt med aktiva
              åtgärder, och myndigheterna lämnar inga förslag till regeringen
              i avvaktan på nya etappmål.
            </seg>
            <seg xml:id="i-9c685ff72b397fac-0">
              När Miljömålsberedningen sedan presenterar förslag till regeringen
              visar det sig att dessa inte är förankrade, trots att regeringspartierna
              har representanter i Miljömålsberedningen. Vi är tillbaka där
              vi började. Det är nya förlorade år för miljön.
            </seg>
            <seg xml:id="i-d01b1fb4aba516f8-0">
              Miljömålsberedningen föreslog nämligen att vi ska skydda 20 procent
              av landytan i Sverige. Regeringen har anammat det förslaget, och
              det är bra. Men Miljömålsberedningen hade en mycket noggrann beräkning
              på hur detta skulle gå till. Genom att addera skyddad hektar i
              en rad befintliga åtgärder med det vi kan skydda med hjälp av
              ett antal nya metoder, som beredningen föreslog, fick beredningen
              ihop 20 procent av landytan.
            </seg>
            <seg xml:id="i-5ab60421709bee2e-0">
              Regeringen har i den proposition som nu är lagd på riksdagens
              bord plockat bort och sagt nej till ett antal av de åtgärder som
              beredningen föreslog i bred samverkan men får ändå summan att
              motsvara 20 procent av landytan.
            </seg>
            <seg xml:id="i-4a143dd1a3bfc76b-0">
              Vad är det här för siffertricksande? Är det seriöst? Kan någon
              från regeringssidan förklara hur det hänger ihop?
            </seg>
            <seg xml:id="i-2fb38e119cec6aa6-0">
              Det är också så att det inte bara är mängden mark som ska skyddas
              enligt FN-överenskommelsen om biologisk mångfald. Det handlar
              också om kvaliteten, vilken mark som ska skyddas. Det ska vara
              mark som är viktig för biologisk mångfald, och den ska vara representativ.
              Det ska vara rätt biotoper som skyddas – det ska vara områden
              av särskilt stor betydelse för biologisk mångfald och ekosystemtjänster.
            </seg>
            <seg xml:id="i-6c8a1ff51d3ee6f2-0">
              En viktig del i den svenska planen för att nå målet är de frivilliga
              avsättningar som skogsbolagen gör. Det är nödvändigt för att Sverige
              ska klara målet. Skogsbolagen får självklart välja att spara den
              skog de vill, eftersom det är just frivilliga avsättningar. Men
              om staten ska kunna räkna in dem som en del av det vi ska skydda
              enligt FN-konventionen behöver vi ha koll på kvaliteten på de
              frivilliga avsättningarna.
            </seg>
            <seg xml:id="i-11e75eb308a3d82d-0">
              Därför är det viktigt att de är permanenta och att bolagen inte
              bara flyttar skyddet mellan skogar som står i väntan på slutavverkning.
              Det är också viktigt att det finns en vetenskaplig bedömning av
              om de frivilliga avsättningarna verkligen är värdefull skog med
              stor biodiversitet, som FN-konventionens strategiska plan kräver.
            </seg>
            <seg xml:id="i-dafc5c63c9b2be22-0">
              Därför bör kvaliteten på de frivilliga avsättningarna granskas
              innan de räknas in i det svenska åtagandet. Regeringen bör, i
              enlighet med Miljömålsberedningens förslag, göra denna granskning
              i dialog med skogsbolagen så att de frivilliga avsättningarna
              blir just transparenta, kontinuerliga och kvalitativa nog att
              vara en del av Sveriges uppfyllande av mål 11 i den strategiska
              planen.
            </seg>
            <seg xml:id="i-bc12163e440f1a0d-0">
              Men det förslaget överlevde inte processen i Regeringskansliet
              – trots att det var framtaget i Miljömålsberedningen i bred enighet
              mellan partierna.
            </seg>
            <seg xml:id="i-730f6aed87a8d0e3-0">
              Herr talman! Resultatet är att åtta år av regeringsmakt inte
              har lett till åtgärder som kan göra att miljömålen nås till 2020.
              Kort tid återstår, och för att klara miljömålen krävs ett betydligt
              mer aktivt, åtgärdsinriktat arbete – något mycket ambitiösare
              än detta som den moderatledda regeringen nu presenterat kring
              biologisk mångfald.
            </seg>
            <seg xml:id="i-ec8a203c84653172-0">
              Krisen för den biologiska mångfalden är akut och berör vår egen
              överlevnad. Den mat vi äter, den luft vi andas och det sötvatten
              vi behöver, byggnadsmaterial, energi och mer därtill produceras
              av ekosystemen. Den biologiska mångfalden är en motståndskraft
              mot klimatförändringarna. Därför räcker det inte med stora ord,
              utan nu krävs åtgärder som på riktigt kan göra skillnad i rätt
              tid.
            </seg>
            <seg xml:id="i-2c7c5715bff805d8-0">
              Jag står självklart bakom alla socialdemokratins förslag till
              åtgärder men vill för tids vinnande yrka bifall endast till reservation
              nr 8.
            </seg>
          </u>
          <note type="speaker" xml:id="i-85bc80fbb7c2fae6-0">
            Anf. 143 HELENA LEANDER (MP):
          </note>
          <u who="helena_leander_75e865" xml:id="i-37912bc98c627f01-1">
            <seg xml:id="i-d8b601255b1fd57c-0">
              Herr talman! Efter den här propositionen kan regeringen inte
              gärna skylla på att man inte förstod bättre, att man inte visste
              att vi är beroende av friska ekosystem som förser oss med luft,
              rent vatten, mat, energi, råvaror, klimatreglering och många av
              de andra ekosystemtjänster som vi ofta tar för givna trots att
              vi är helt beroende av dem för att kunna leva ett gott liv, eller
              ett liv över huvud taget.
            </seg>
            <seg xml:id="i-3e040b440d92aec1-0">
              Ibland ställer politiker miljön mot jobben, tillväxten, välfärden
              eller vad det nu kan vara, ungefär som om miljön var någonting
              vi kunde välja bort för att få mer av någonting annat. I själva
              verket är det precis tvärtom: Utan en frisk miljö har vi snart
              heller ingen tillväxt eller vad det nu var vi strävade efter.
            </seg>
            <seg xml:id="i-0b42f268ee10e924-0">
              Med den här propositionen visar regeringen att man har den insikten,
              i alla fall i teorin. Propositionen innehåller en många gånger
              alldeles ypperlig retorik om värdet av ekosystemtjänster, vikten
              av att värna dem och den biologiska mångfald som är en grundförutsättning
              för ekosystemens långsiktiga kapacitet att leverera ekosystemtjänster.
              Men trots den goda retoriken är de förslag man lägger fram helt
              otillräckliga om man på allvar vill värna den biologiska mångfalden
              och de ekosystemtjänster man nyss har hyllat.
            </seg>
            <seg xml:id="i-0b35b3c59c90958d-0">
              Även om friska ekosystem i längden är en förutsättning för allt
              vi håller kärt ska jag inte förneka att det kortsiktigt kan finnas
              en hel del målkonflikter. På kort sikt kan det vara lönsamt att
              hugga ned all skog, fiska upp all fisk, gräva upp alla mineraler
              och lämna en fattigare värld till barn och barnbarn. Långsiktigt
              är det förstås vansinne, men kanske förklarar det varför den här
              propositionen till största delen stannar vid retorik.
            </seg>
            <seg xml:id="i-ebc8865cdc5aa424-0">
              Låt oss ta skogen som exempel. Vill vi ha en stark skogsnäring
              också i framtiden behöver vi skogar med mångfald, robusta skogar
              som står pall för insektsangrepp, stormfällningar och annat som
              följer i klimatförändringarnas spår. Här och nu kan det däremot
              vara mer lönsamt att fortsätta med idel hyggen och plantager,
              trots att det blir mer sårbart. I det läget väljer regeringen
              den kortsiktigt mest bekväma vägen och slår fast att vi ska fortsätta
              med den politik som lett fram till dagens miljömålsfiasko.
            </seg>
            <seg xml:id="i-4e2cd94b2e0e7c3f-0">
              I dag misslyckas vi med 14 av 16 miljömål – det är ett fiasko
              – bland annat alla som är knutna till biologisk mångfald. Vi kan
              inte gärna skylla på andra länder, utan det är i hög grad vi själva
              som bestämmer om vi vill klara den biologiska mångfalden i Sverige
              eller inte.
            </seg>
            <seg xml:id="i-ff4b25e43c7a4778-0">
              Efter all insiktsfull retorik om värdet av biologisk mångfald
              och ekosystemtjänster som läggs fram i propositionen skulle man
              kunna tro att regeringen också lägger fram en rad förslag på hur
              vi ska nå de miljömål kopplade till biologisk mångfald som vi
              misslyckas med i dag – men icke.
            </seg>
            <seg xml:id="i-3bf6e06c20c85d93-0">
              Två lagförslag lägger man fram: en uppluckring av biotopskyddet
              för småbiotoper i odlingslandskapet, som med den här utformningen
              rent av riskerar att försämra skyddet av den biologiska mångfalden,
              och därutöver en smärre ändring i skogsvårdslagen, som är bra
              men ärligt talat ingen revolution.
            </seg>
            <seg xml:id="i-7f6bcfb55a8fff84-0">
              Det är de konkreta lagförslag man lägger fram. Sedan gör man
              en rad bedömningar av typen det här är viktigt, och det ska vi
              hålla ögonen på.
            </seg>
            <seg xml:id="i-d96aee6eea9ceb2a-0">
              Något mer konkret är de planer man lägger fram för att synliggöra
              värdet av ekosystemtjänster, till exempel vägledningar till myndigheter
              och andra aktörer så att de bättre kan jobba med ekosystemtjänstbedömningar.
            </seg>
            <seg xml:id="i-9b6c8b28cf25b6b7-0">
              Det förslag från utredningen om ekosystemtjänster som jag satte
              störst hopp till, nämligen att öka synligheten av hållbarhetsfaktorer
              i underlag för finanspolitiska beslut genom att redovisa hållbarhetsindikatorer
              i rapporter om den ekonomiska utvecklingen, skjuter regeringen
              däremot på framtiden. Det är synd.
            </seg>
            <seg xml:id="i-de56a7c438e9b596-0">
              I propositionen redogörs också för de etappmål som regeringen
              satt upp för att skydda natur. För marina områden har man bestämt
              sig för att skydda 10 procent av arealen, trots att man i internationella
              förhandlingar tidigare drivit 15 procent, och trots att forskningen
              indikerar att vi snarare borde upp mot 20 procent. Även om marina
              skyddade områden kortsiktigt kan komma i konflikt med fisket innebär
              skydd av barnkammare och andra viktiga områden för fisken i förlängningen
              att vi får starkare fiskbestånd i framtiden. Det finns mycket
              att vinna på högre ambitioner. Sverige borde minst skydda 20 procent
              av våra havsområden.
            </seg>
            <seg xml:id="i-ae33235b6cd8d21c-0">
              För land och sötvatten säger regeringen att man ska skydda 20
              procent av arealen, men skrapar vi lite på ytan ser vi att det
              bygger på en hel del kreativ bokföring. De ytterligare arealer
              man räknar upp som ska skyddas når inte upp till 20 procent, utan
              för att nå dit räknar regeringen också med en hel del andra instrument.
              Det är strandskyddet, som bara skyddar mot bebyggelse och som
              vi för en stund sedan diskuterade att regeringen vill luckra upp
              ytterligare. Vi har den generella miljöhänsynen inom skogsbruket,
              som handlar om skydd av den brukade skogen och inte om skyddade
              områden. Vi har också skogliga impediment, som bara delvis är
              skyddade mot åtgärder som kan skada dem. Om man börjar räkna med
              alla de här sakerna för att nå upp till det mål man säger sig
              nå är skyddet inte mycket värt. Det är faktiskt direkt vilseledande.
            </seg>
            <seg xml:id="i-9aaa8d1d93c09fcc-0">
              Skyddet är dessutom starkt koncentrerat till vissa naturtyper,
              som till exempel fjäll, trots att vi lovat internationellt att
              vi ska skydda områden som är biologiskt värdefulla och ekologiskt
              representativa. Att vissa värdefulla naturtyper är klart underrepresenterade
              i skyddet vet vi redan i dag – det krävs ingen ytterligare utredning
              för att slå fast det.
            </seg>
            <seg xml:id="i-6f5d051c90629ce5-0">
              En naturtyp som är klart underrepresenterad i dagens skydd är
              den produktiva skogen. Det är också dit många av de hotade arterna
              i Sveriges natur är knutna. Menar vi allvar med våra internationella
              åtaganden för biologisk mångfald och våra egna miljömål behöver
              vi skydda betydligt mer skog. Då duger det inte att slå fast att
              vi ska fortsätta skydda skogar i dagens takt, den takt som dömts
              ut av Naturvårdsverket som otillräcklig för att nå miljömålen.
              Miljöpartiet menar att det långsiktiga målet ska vara att skydda
              17 procent av den produktiva skogen.
            </seg>
            <seg xml:id="i-a4a71d69e9cf7474-0">
              Förutom att skydda fler skogar behöver vi öka hänsynen till naturvärden
              och sociala värden i den brukade skogen. Fler skogsägare som vill
              bruka sin skog hyggesfritt kan vara ett sätt, men vi behöver också
              större hänsyn i det konventionella trakthyggesbruket. Dagens lagstiftning
              har visat sig inte vara tillräcklig för att klara miljömålen,
              och efterlevnaden har i många fall visat sig brista.
            </seg>
            <seg xml:id="i-e1b64579adafbf1d-0">
              Jag tror i och för sig att de allra flesta markägare vill väl,
              men när det som i dag i praktiken knappast finns några sanktioner
              är det inte så märkligt om en och annan tar genvägar. Därför behöver
              vi en ordentlig översyn av skogsvårdslagen utifrån vad som krävs
              för att klara våra egna miljömål och våra internationella åtaganden.
            </seg>
            <seg xml:id="i-ce64c7261588e085-0">
              Herr talman! Jag var övertygad om att jag skulle dra över tiden
              och att det var lagom att sätta punkt här. Jag inser nu att jag
              har en minut kvar – jag skulle kunna fylla den med allt annat.
            </seg>
            <seg xml:id="i-727f21a3a0525fa3-0">
              Jag kanske kan tala lite mer om ekosystemtjänster och tillväxt.
              De av oss som hörde delar av debatten som partiledarna hade tidigare
              i dag hörde att det var mycket snack om tillväxt. Därför tycker
              jag att det är spännande att läsa den ekosystemtjänstutredning
              som ligger till grund för det här betänkandet.
            </seg>
            <seg xml:id="i-383ff75b92a01304-0">
              Utredningen skriver mycket om att vi måste kunna titta på andra
              faktorer än bara ekonomisk tillväxt. Den skriver så här: Om man
              fokuserar på att maximera bruttonationalprodukten (BNP) blandar
              man ihop mål och medel. På så sätt osynliggörs naturen som grundförutsättning
              för välfärd och välbefinnande. Det är ett misstag, menar jag.
            </seg>
            <seg xml:id="i-835449eec276b946-0">
              Jag nöjer mig därmed med att yrka bifall till reservation 1.
            </seg>
          </u>
          <note type="speaker" xml:id="i-902a602205aff467-0">
            Anf. 144 JOSEF FRANSSON (SD):
          </note>
          <u who="josef_fransson_b32cdd" xml:id="i-0a360315ef0d6f8a-0">
            <seg xml:id="i-f6adf7bfd40f0c01-0">
              Herr talman! I dag debatterar vi som bekant MJU27, En svensk
              strategi för biologisk mångfald och ekosystemtjänster .
            </seg>
            <seg xml:id="i-b67a836ed569735d-0">
              Sverigedemokraterna har i detta betänkande inkommit med sex reservationer
              som partiet givetvis står bakom, men för tids vinnande yrkar jag
              endast bifall till reservation 5.
            </seg>
            <seg xml:id="i-3fd26decd88bcb4a-0">
              Herr talman! I tidigare debatter har jag flera gånger framfört
              att en av förutsättningarna för en långsiktig och hållbar miljöpolitik
              är kopplad till ett lands välstånd och tillväxt. För mig är det
              helt uppenbart att rikare länder på ett bättre sätt och mer aktivt
              jobbar med kraftfulla miljöreformer än fattiga länder, där befolkningen
              måste kämpa var dag för att ens sätta mat på bordet.
            </seg>
            <seg xml:id="i-c2a75fd307940c76-0">
              Precis som Helena Leander sade i ett tidigare anförande har det
              här diskuterats på förmiddagen under partiledardebatten, då med
              anledning av Miljöpartiets mål: en ekonomi som inte bygger på
              tillväxt. Det är deras nya paroll. Jag tycker det var bra att
              den debatten fördes. Den var ganska klargörande.
            </seg>
            <seg xml:id="i-e514b132183a2a26-0">
              Jag menar att ekonomisk tillväxt såklart gynnar reformer för
              biologisk mångfald, som vi diskuterar här i dag, och att välstånd
              ger utrymme för långsiktig planering och genomtänkta prioriteringar.
            </seg>
            <seg xml:id="i-a78ba8eaf006c2c4-0">
              Herr talman! De betande djuren blir allt färre i Sverige, och
              detta menar vi är ett allvarligt hot mot den biologiska mångfalden.
            </seg>
            <seg xml:id="i-297ebec5e8dd5700-0">
              De svenska ängs- och betesmarkerna har minskat kraftigt de senaste
              hundra åren. Många växter lever och frodas i de markerna, vilket
              gynnar ett rikt insekts- och djurliv. Att bevara de här ekosystemen
              ger förutom höga naturvärden också kultur- och skönhetsvärden
              och förutsättningar för attraktiva landskap att bo och vistas
              i. Vi önskar oss därför en handlingsplan för att öka mängden betande
              djur.
            </seg>
            <seg xml:id="i-4b54241100d28951-0">
              Vi vill också att värdet av skogsbete, fjällbete, skärgårdsbete
              och så vidare ska kartläggas genom en betesresursinventering.
              En sådan inventering skulle ge en bild av de värden som skulle
              kunna tas till vara med modernt jordbruk i kombination med traditionella
              kunskaper.
            </seg>
            <seg xml:id="i-68984403beac9971-0">
              Att bruka utmarksbetet skulle kunna generera jobb på landsbygden.
              Att ha djur på de mycket stora arealerna utmarksbete som finns
              i Sverige skulle också ge positiva effekter för den biologiska
              mångfalden, inte minst genom att många svampar och andra organismer
              trivs och frodas i de betande djurens spillning. Djuren som vistas
              på utmarksbeten lever också i en trivsam miljö och har ofta ett
              mycket gott liv som tillgodoser deras behov.
            </seg>
            <seg xml:id="i-ea521c4f0c44c7c9-0">
              När det gäller utmarksbetet vill jag särskilt lyfta fram fäbodbruket
              som, förutom att det levandegör en del av det svenska kulturarvet,
              bevarar svenska lantraser i sin verksamhet. Dessa lantraser, till
              exempel fjällko och rödkulla, riskerar annars utrotning.
            </seg>
            <seg xml:id="i-4ba26998d77cdc0b-0">
              Den svenska fjällkon har långa anor i Sverige, och dess släkte
              är väl anpassat till vårt lite kallare klimat. Man tror att rasen
              härstammar så långt tillbaka som till vikingatiden. Mjölken från
              fjällkon har unika egenskaper jämfört med de vanliga mjölkraserna
              i det svenska jordbruket och är särskilt lämpad för tillverkning
              av ost.
            </seg>
            <seg xml:id="i-96043adfc03ec9c9-0">
              I dag är rasen tyvärr hotad, och ett alldeles för lågt antal
              individer kvarstår. Det finns särskilda stöd som utgår för att
              bevara fjällkon, men insatserna har tyvärr inte gett önskat resultat.
              Vi vill därför intensifiera insatserna för att rädda fjällkon
              och andra hotade lantraser från utrotning.
            </seg>
            <seg xml:id="i-ad4fafb02ab5c636-0">
              Herr talman! Den biologiska mångfalden i världens hav är på många
              platser hotad, då våra hav ofta dammsugs på vissa arter av fisk
              och skaldjur. Efterfrågan på fisk ökar ju snabbt globalt i och
              med att folk både blir fler och får ett högre välstånd.
            </seg>
            <seg xml:id="i-9f5946f56a5f6460-0">
              För att minska trycket på överfisket i våra hav menar vi att
              expanderad fiskodling är vägen framåt. Utveckling på området sker
              i Sverige. Förhoppningsvis kommer framför allt landbaserad fiskodling
              att bli en växande sektor där man kan undvika problematiken med
              övergödning och förstörda bottnar i våra vatten. Vi vill ta ett
              helhetsgrepp om vattenbruket och stimulera framväxt av den här
              branschen. Detta skulle också kunna generera tusentals nya landsbygdsjobb
              i Sverige. Samtidigt kan man minska trycket på fisket i samband
              med att efterfrågan på fisk ökar.
            </seg>
            <seg xml:id="i-26948b6efd972054-0">
              I Sverigedemokraterna stöder vi också gärna projekt som leder
              till bättre förutsättningar för vandringsfisk. Man kan jobba med
              att öppna upp vandringshinder, återställa lekplatser, installera
              laxtrappor och mycket annat. Lyckade försök med ålrännor, vinklade
              rensgaller och andra enklare åtgärder har gjorts i Ätran. Ett
              annat sådant projekt är Hertingprojektet i Falkenberg där man,
              förvisso med en del möda, kunnat återställa ålens och andra fiskarters
              vandringsleder. En tydlig återhämtning av ål har noterats, och
              detta får anses vara ett lyckat projekt som med fördel bör kunna
              implementeras i fler vattendrag.
            </seg>
            <seg xml:id="i-9917e3d311e3092a-0">
              Herr talman! I en av reservationerna som jag lämnat till betänkandet
              lyfter vi fram EU:s roll i viltförvaltningen. EU:s klåfingrighet
              menar vi ställer till det gällande den biologiska mångfalden genom
              fågeldirektivet och art- och habitatdirektivet.
            </seg>
            <seg xml:id="i-22d7c8f67e00e937-0">
              Jag menar att svensk viltförvaltning före EU-inträdet var att
              betrakta som en av världens bästa förvaltningar och att det är
              rimligt att tro att svenska myndigheter har den bästa kännedomen
              om just våra unika förutsättningar.
            </seg>
            <seg xml:id="i-f902bf2bd50850f9-0">
              Som exempel skulle man kunna nämna skarvbeståndet. Skarven är
              en fågel som förstör många öar ute i skärgården, vilket de flesta
              av oss säkert har sett. Den ställer också till det för fisket
              genom att den äter upp stora mängder fisk.
            </seg>
            <seg xml:id="i-5cd081d800e0fcb1-0">
              I praktiken har det blivit ogörligt att förvalta dessa skarvbestånd.
              Vi menar därför att fågeldirektivet och art- och habitatdirektivet
              ska skrotas eller åtminstone reformeras för att återföra beslutsmakten
              över viltförvaltningen till Sverige.
            </seg>
            <seg xml:id="i-f0366dd25d173752-0">
              Slutligen ska jag säga några ord om allemansrätten. Allemansrätten
              är en fin tradition vi har i Sverige. Ibland blir det dock så
              att den utnyttjas av mindre seriösa aktörer. De senaste åren har
              det blivit vanligare att mindre nogräknade företag ägnar sig åt
              att utnyttja allemansrätten och sedan lämnar markägaren att själv
              sörja för de skador som har uppstått. Det kan handla om nedskräpning
              och skador på naturen i samband med vinstdrivande näringsverksamhet,
              inte sällan kopplat till tältläger.
            </seg>
            <seg xml:id="i-185fbaec53b34fc4-0">
              Vi menar därför att regeringen bör tillsätta en utredning för
              att konkretisera vad allemansrätten innebär, och den bör främst
              fokusera på att fastslå skillnaden mellan äganderätt och allemansrätt.
              I detta måste det givetvis bli enklare för en markägare att avhysa
              ovälkomna gäster som överutnyttjar allemansrättens gästfrihet.
            </seg>
            <seg xml:id="i-127c7bb7ebbaace0-0">
              Det vore önskvärt att en gång för alla införa en särskild lag
              om allemansrätten, så att både privatpersoner och juridiska personer
              kan fortsätta ha tillgång till naturen, men utan att skada den
              eller enskilda markägares intressen.
            </seg>
          </u>
          <note type="speaker" xml:id="i-2288845da228815d-0">
            Anf. 145 JENS HOLM (V):
          </note>
          <u who="jens_holm_9bd66a" xml:id="i-786f4add4743ceb0-0">
            <seg xml:id="i-0205e9c6093ec371-0">
              Herr talman! Jag vill börja med att prata om regeringens förslag
              till ändringar av miljöbalken. Man föreslår undantag från biotopskyddet.
              Med all respekt för landets jordbrukare, i det här fallet tycker
              jag att det är väldigt viktigt att vi faktiskt håller fast vid
              det skydd som vi har.
            </seg>
            <seg xml:id="i-d7edf67b16b23cf6-0">
              Vi vet att regeringen med nuvarande politik inte kommer att nå
              14 av de 16 uppsatta miljömålen. Två av dessa miljömål är Ett
              rikt odlingslandskap och Ett rikt växt- och djurliv. Jag förstår
              inte hur de föreslagna undantagen från biotopskyddet för oss närmare
              att uppnå miljömålen, i synnerhet inte just dessa två miljömål.
              Därför säger vi i Vänsterpartiet tillsammans med Miljöpartiet
              nej till de utökade dispenserna och nej till ändringen av miljöbalken.
              Jag yrkar därför bifall till reservation 1.
            </seg>
            <seg xml:id="i-df36623570e95584-0">
              Kära meddebattörer och åhörare! Jag är djupt oroad över tillståndet
              i de svenska skogarna. Ett av våra 16 miljömål är just Levande
              skogar. Regeringen konstaterar själv att miljömålet Levande skogar
              inte kommer att nås till 2020 med nu gällande beslut och styrmedel.
            </seg>
            <seg xml:id="i-db19ec63be62df45-0">
              Regeringens bärande tanke i skogspolitiken har varit frihet under
              ansvar. Jag ställer mig frågan: I vilken annan sektor ger samhället
              verksamheten så fria tyglar som just inom skogsbranschen? Jag
              är helt övertygad om att många skogsägare gör ett viktigt arbete
              och verkligen vill förvalta sin skog på ett bra sätt. Men som
              utskottets exkursion i Västerbotten lärde oss för några veckor
              sedan bor de flesta privata skogsägarna i Sverige inte i det område
              där deras skog finns. För dem är skogen en investering, en placering,
              och det är någon annan som förvaltar den.
            </seg>
            <seg xml:id="i-ac53ea92577d84a9-0">
              De människor som ser skogen som en investering vill självklart
              också ha högsta tänkbara avkastning på sin investering. Då är
              det inte för långsökt att tänka sig att hänsyn till de människor
              som bor nära skogen och vistas i den inte kommer högst upp på
              dagordningen. Just därför är det så viktigt att vi politiker sätter
              tydliga ramar för hur skogen ska brukas i Sverige.
            </seg>
            <seg xml:id="i-cbe1a505ef203606-0">
              Vi har, ärligt talat, fått larmrapport efter larmrapport om tillståndet
              i de svenska skogarna. För ett par år sedan kom skogsstyrelsens
              inventering, som visade att närmare 40 procent av de svenska avverkningarna
              inte håller måttet. Vi vet också att det ytterst sällan blir påföljder
              för brott mot skogsvårdslagen i Sverige.
            </seg>
            <seg xml:id="i-7006e1e39fcdfd38-0">
              Skogsbruk i Sverige är en extremt intensiv verksamhet. Det är
              en industri. I vår lagstiftning står det att det ska finnas en
              balans mellan miljö och produktion. Vi i Vänsterpartiet tycker
              inte att det finns en sådan balans i dag. Vi måste ha en tydligare
              prioritering av miljön. Vi kan inte kortsiktigt prioritera produktion
              hela tiden, för då har vi till slut ingen hållbar skog kvar med
              stor biologisk mångfald. Detta visar just det faktum att regeringen
              med nuvarande politik inte kommer att nå miljömålet Levande skogar.
            </seg>
            <seg xml:id="i-2b8a58e7947a4515-0">
              Herr talman! Det är lovvärt att regeringen och utskottsmajoriteten
              vill se över hur man ska kunna öka skyddet av skogar med höga
              naturvärden. Men efter att den borgerliga regeringen nu har styrt
              Sverige i snart åtta år borde man kunna vänta sig lite mer än
              bara fortsatta utredningar. Vi behöver till exempel högre anslag
              för skydd av skog.
            </seg>
            <seg xml:id="i-c1b8b705eeef5671-0">
              Enligt en undersökning från Världsnaturfonden som kom i fjol
              ligger Sverige på plats 19 av EU:s 27 länder avseende hur stor
              landareal skog som är skyddad. Om man ser till hur stor andel
              av budgeten kopplat till bnp som avsätts för miljöarbete hamnar
              Sverige på 18:e plats bland EU-länderna. Detta är inte särskilt
              smickrande placeringar för ett land som Sverige, som ju vill värna
              skogen och miljön.
            </seg>
            <seg xml:id="i-4f5ce8e2efd5ece3-0">
              Med all denna kunskap om läget i våra skogar kan det vara värt
              att ställa sig några frågor. Tycker vi att det är långsiktighet
              och hållbarhet som prioriteras i regeringens politik i dag? Är
              bedömningen fortfarande att det inte behövs några ytterligare
              styrmedel för att vi ska nå miljömålet om levande skogar? Behövs
              det verkligen inte mer pengar för att vi ska kunna skydda mer
              skog? Och är frivilligheten i skogsarbetet fortfarande den framgångssaga
              som regeringen hävdar, och ska den i så fall spridas till andra
              näringar? Det vore intressant att höra från de borgerliga i vilka
              andra industrier vi ska tillämpa frihet under ansvar.
            </seg>
            <seg xml:id="i-a62ee2b8ac2963f6-0">
              Vi i Vänsterpartiet är inte alls överens med den förda politiken.
              Vi vill ha en mer aktiv skogspolitik, och vi vill avsätta mer
              resurser för att skydda skog. För de kommande tre åren har vi
              i vårt budgetalternativ avsatt 1,4 miljarder mer än regeringen
              för skydd av skog och annan viktig mark. Vi vill dessutom ha en
              naturvårdsavgift för att dra in ytterligare viktiga resurser för
              skyddet av skog.
            </seg>
            <seg xml:id="i-7a07c494f1c4a340-0">
              Även själva bruksmetoderna måste ta betydligt större hänsyn till
              människor och miljö. Vi vill till exempel främja alternativa skogsbruksmetoder
              som kontinuitetsskogsbruk. Självklart ska den som bryter mot våra
              lagar om skogen också vara beredd på att möta sanktioner.
            </seg>
            <seg xml:id="i-1ed47f90c6aa992b-0">
              Herr talman! Att skydda mer skog handlar inte bara om att vi
              ser problemen här i Sverige. Det är också en del av våra internationella
              åtaganden. Vid det stora mötet i Nagoya i Japan 2010 bestämde
              Sverige tillsammans med världens övriga länder att 17 procent
              av våra land- och sötvattenområden ska skyddas och 10 procent
              av våra kust- och havsområden.
            </seg>
            <seg xml:id="i-b2490c6755ec96de-0">
              Man antog också ett protokoll, som brukar kallas för ABS-protokollet,
              som reglerar hur främst utvecklingsländer ska kunna få ekonomisk
              ersättning för de genetiska resurser som de industrialiserade
              länderna drar nytta av men som nästan alltid kommer från utvecklingsländerna.
            </seg>
            <seg xml:id="i-27a0b95b9f944e13-0">
              Jag är dock lite bekymrad över Nagoyaavtalet. Det klubbades för
              fyra år sedan, men Sverige har fortfarande inte ratificerat det.
              För att Nagoyaslutsatserna ska kunna bli av på allvar och spela
              en roll måste minst 50 länder i världen ratificera det, alltså
              anta Nagoyas slutsatser i sin nationella lagstiftning.
            </seg>
            <seg xml:id="i-6f8e72c79a200913-0">
              I dagsläget är det 36 länder som har gjort det. Vårt grannland
              har gjort det, Indien har gjort det och en mängd andra utvecklingsländer
              har ratificerat Nagoyaslutsatserna. Sverige har dock inte gjort
              det. Jag uppmanar därför alla meddebattörer att trycka på regeringen
              så att vi fortast möjligt ratificerar slutsatserna från mötet
              om biologisk mångfald i Nagoya 2010.
            </seg>
          </u>
          <note type="speaker" xml:id="i-81c95962e4fc0df5-0">
            Anf. 146 JOHAN HULTBERG (M):
          </note>
          <u who="johan_hultberg_88b600" xml:id="i-476ed71dad1594f5-0">
            <seg xml:id="i-e4ea066990c12394-0">
              Herr talman! I dag gör vi ett viktigt avstamp i det fortsatta
              arbetet för den biologiska mångfalden genom regeringens beslut
              om fem nya etappmål, och genom propositionen som vi i dag debatterar
              om biologisk mångfald och ekosystemtjänster tas stora och viktiga
              steg framåt.
            </seg>
            <seg xml:id="i-32c21923d75f0975-0">
              Propositionen utgör en strategi för det fortsatta arbetet med
              biologisk mångfald och ekosystemtjänster och kommer att bidra
              till att vi förbättrar möjligheten att nå många av de 16 nationella
              miljökvalitetsmål som vi har satt upp.
            </seg>
            <seg xml:id="i-cb6031f204385d04-0">
              Särskilt betydelsefull är strategin bland annat för målen Levande
              sjöar och vattendrag, Levande skogar, Ett rikt odlingslandskap
              och sist men inte minst Ett rikt växt- och djurliv.
            </seg>
            <seg xml:id="i-ea5f6596f78a1dca-0">
              Propositionen omfattar en plan för hur de totalt tio etappmålen
              som särskilt rör biologisk mångfald ska implementeras. Det handlar
              om konkreta åtgärder för att skapa en helhetssyn på markanvändning,
              för att öka miljöhänsynen och variationen i skogsbruket, för att
              rädda hotade arter och naturtyper samt för att lyfta betydelsen
              av biologisk mångfald och värdet av ekosystemtjänster.
            </seg>
            <seg xml:id="i-d3ea2911cd26d268-0">
              Herr talman! Det finns inte utrymme för mig att i denna debatt
              redogöra för propositionens fulla innehåll och alla de insatser
              som regeringen föreslår. Därför kommer jag i stället göra ett
              antal nedslag och lyfta fram några åtgärder och förslag till lagändringar
              som propositionen innehåller och som jag tycker är särskilt angelägna.
            </seg>
            <seg xml:id="i-4bd8683918a6fe72-0">
              Låt mig börja med att lyfta etappmålet om betydelsen av biologisk
              mångfald och ekosystemtjänster. Jag tror att det är helt centralt
              att synliggöra värdet av naturens artrikedom och de tjänster som
              våra ekosystem levererar i ekonomiska termer.
            </seg>
            <seg xml:id="i-a9ca7ce0d4993d81-0">
              Alla är vi helt beroende av ekosystemtjänster, och de utgör kan
              tyckas en alldeles självklar bas för vår ekonomi och vårt välstånd.
              Men för att nå framgång i arbetet med att bevara den biologiska
              mångfalden och säkerställa ett hållbart nyttjande av vår natur
              är det viktigt att vi blir bättre på att värdesätta ekosystemtjänster
              i kronor och ören. Genom att göra det blir det tydligt att ett
              arbete med biologisk mångfald är att investera i de mest grundläggande
              förutsättningarna för vår ekonomi.
            </seg>
            <seg xml:id="i-7f6f44b286f20c80-0">
              I propositionen presenterar regeringen en rad insatser för att
              synliggöra värdet av ekosystemtjänster. Bland annat bör Statistiska
              centralbyrån få i uppdrag att analysera vilka delar av offentlig
              statistik som kan sammanställas för att tillgodose behovet av
              data om ekosystemtjänster för att kunna ta fram miljöräkenskaper,
              hållbarhetsindikatorer och bättre miljömålsuppföljning.
            </seg>
            <seg xml:id="i-6cd412c1469da476-0">
              Detta arbete bör på sikt kunna leda fram till det som Helena
              Leander efterlyste, nämligen hållbarhetsindikatorer som kan redovisas
              som underlag till finanspolitiska beslut.
            </seg>
            <seg xml:id="i-cfc008ae8735c5c5-0">
              Flera åtgärder handlar om att höja kunskapen i offentliga myndigheter
              och ge bättre vägledning till kommuner och länsstyrelser i syfte
              att bland annat förbättra hänsynen till ekosystemtjänster i den
              fysiska planeringen.
            </seg>
            <seg xml:id="i-770a89b2640e2da9-0">
              För att höja kompetensen brett i samhället föreslår regeringen
              också en nationell samordnare för ekosystemtjänster.
            </seg>
            <seg xml:id="i-54b25570e17044fb-0">
              Herr talman! Viktigt i arbetet för biologisk mångfald är skydd
              av värdefulla naturområden. Under Alliansens tid har stora områden
              getts ett långsiktigt skydd, särskilt skogsmark. Det tidigare
              delmålet om att jämfört med skyddsnivån 1998 skydda ytterligare
              900 000 hektar skyddsvärd skogsmark har nåtts.
            </seg>
            <seg xml:id="i-58aa98d97e88d931-0">
              Samtidigt har respekten för äganderätten skärpts genom att Alliansen
              har förändrat ersättningsreglerna så att skogsägare blir fullt
              ut ersatta för markens fulla värde när marken blir inlöst. Detta
              är viktigt för att skapa ett incitament hos skogsägare att fortsätta
              bedriva ett skogsbruk som gynnar den biologiska mångfalden och
              där naturvärdena blir större.
            </seg>
            <seg xml:id="i-1c6c9a05efe8a7a3-0">
              Vid förhandlingarna i japanska Nagoya 2010 om FN-konventionen
              om biologisk mångfald drev Sverige på för att få på plats ambitiösa
              målsättningar. Det kanske mest uppmärksammade målet som världens
              länder enades om var att på global nivå skydda minst 17 procent
              av land- och sötvattensområden samt 10 procent kust- och havsområden.
            </seg>
            <seg xml:id="i-7aeed3542bd30a5d-0">
              I Sverige har regeringen fattat beslut om ännu ambitiösare mål,
              nämligen att vi ska skydda minst 20 procent av land- och sötvattensområden
              samt 10 procent marina områden.
            </seg>
            <seg xml:id="i-4e941de9cab8ff78-0">
              Uppfyllandet av målet förutsätter skydd av mer mark genom både
              formella och frivilliga avsättningar. Särskilt behöver mer skogsmark
              avsättas. Därför har regeringen helt i linje med Miljömålsberedningens
              förslag slagit fast att det formella skyddet av skogsmark med
              höga naturvärden nedanför den fjällnära gränsen ska öka med 150
              000 hektar.
            </seg>
            <seg xml:id="i-095ad783cc27bc0f-0">
              Det formella skyddet räcker dock inte, utan skogsbrukets frivilliga
              avsättningar spelar en viktig roll. Redan i dag har skogsbruket
              och Sveriges 330 000 skogsägare helt frivilligt och utan ersättning
              avsatt omkring 1,1 miljon hektar. Det är en fantastisk, stor och
              viktig insats som förtjänar att uppmärksammas. Vi tror dock att
              skogsbruket både kan och är beredda att avsätta ytterligare ungefär
              200 000 hektar. Det marina skyddet vill vi också öka med 570 000
              hektar.
            </seg>
            <seg xml:id="i-d1889faf6e3e6c27-0">
              Herr talman! Skydd i all ära, men viktigast för den biologiska
              mångfalden är dock att naturen nyttjas på ett hållbart sätt. Miljöhänsynen
              i skogsbruket har utvecklats mycket de senaste årtiondena och
              då särskilt efter det att nuvarande skogsvårdslag trädde i kraft
              1994. Den svenska modellen med frihet under ansvar fungerar i
              grunden väl. Miljöhänsynen i brukandet ökar stadigt och virkesförrådet
              likaså.
            </seg>
            <seg xml:id="i-a8f3d81602abdd47-0">
              För att modellen ska fungera ännu bättre tror jag att det är
              viktigt att tillsynsarbetet skärps. Därför är det bra att Skogsstyrelsen
              de senaste åren prioriterat upp tillsynsarbetet.
            </seg>
            <seg xml:id="i-c819bc707a4e1fe2-0">
              Bra är också att man i propositionen vi debatterar ger Skogsstyrelsen
              bättre verktyg för en effektivare tillsyn. Skogsstyrelsen ska
              ges möjlighet att meddela föreläggande eller förbud utan att först
              ha lämnat råd som inte följts.
            </seg>
            <seg xml:id="i-def3c5a94f1d5cd3-0">
              Vidare menar regeringen att Skogsstyrelsen också ska upprätta
              en tillsynsplan för att få till en mer effektiv och ändamålsenlig
              tillsyn.
            </seg>
            <seg xml:id="i-0a138b4d0a776e65-0">
              Jag välkomnar också förändringarna i skogsvårdslagen som ska
              underlätta för de skogsägare som vill bruka skogen på annat sätt
              än genom traditionellt trakthyggesbruk. Därigenom kan ett mer
              variationsrikt skogsbruk skapas.
            </seg>
            <seg xml:id="i-ea7a29626575c4a3-0">
              Viktigt i arbetet för att utveckla miljöhänsynen blir också det
              nationella skogsprogram som är på väg fram. Dialog är ett viktigt
              verktyg för att se till att skogen kan ge oss mer och för att
              miljöhänsynen ska fortsätta utvecklas på ett bra sätt.
            </seg>
            <seg xml:id="i-b3ee7f3390604c14-0">
              Herr talman! En självklar förutsättning för att miljökvalitetsmålet
              Ett rikt odlingslandskap ska kunna uppnås är ett aktivt och livskraftigt
              jordbruk. Att jordbruket under lång tid har minskat i Sverige
              är därför ett allvarligt miljöproblem. Utan betande djur och utan
              lantbrukarnas arbete med att hålla vårt landskap öppet försvinner
              livsmiljöer för mängder av arter.
            </seg>
            <seg xml:id="i-05cd5e5ae170c5a5-0">
              Dagens biotopskydd syftar till att bevara småbiotoper som är
              nödvändiga för hotade djur och växter och innehåller ett generellt
              skydd för bland annat öppna diken, alléer, stenmurar, åkerholmar
              och odlingsrösen i jordbruksmark.
            </seg>
            <seg xml:id="i-3483a0d5e383a57f-0">
              Syftet bakom skyddet är mycket gott, men dagens regler har blivit
              föråldrade och tar ingen hänsyn till hur ett modernt jordbruk
              bedrivs. Diken, stenmurar och odlingsrösen utgör nämligen inte
              bara värdefulla biotoper utan många gånger allvarliga odlingshinder
              – hinder som försvårar eller rent av omöjliggör ett aktivt brukande.
            </seg>
            <seg xml:id="i-0170552fc34ab0a2-0">
              I de fallen blir skyddsreglerna rent kontraproduktiva då de ju
              syftar till att bevara biologisk mångfald men leder till att man
              slutar att bruka marker. Då försvinner ofta livsnödvändiga förutsättningar
              för många arter. Det räcker nämligen sällan att bara skydda till
              exempel en stenmur. För att skydda de organismer som lever där
              krävs ett aktivt jordbruk som ser till att marken brukas runt
              om så att stenmuren kan hållas torr och solbelagd. Därigenom skapas
              en miljö som gör att exempelvis fjärilar kan trivas.
            </seg>
            <seg xml:id="i-398f68a829bff4e9-0">
              Därför behöver jordbrukets behov av undantag från biotopskyddet
              tillgodoses. Därigenom kan bättre förutsättningar för ett aktivt
              och livskraftigt jordbruk skapas och därmed förutsättningar för
              att bevara odlingslandskapets biologiska mångfald och uppfylla
              miljökvalitetsmålet Ett rikt odlingslandskap.
            </seg>
            <seg xml:id="i-30832079be293801-0">
              Herr talman! Jag ser att jag redan har överskridit min anmälda
              talartid, så jag kan inte gå in på ytterligare områden. Jag har
              dock förmånen att tillhöra en allians och ser därför fram emot
              att höra mina allianskolleger från Centern, Kristdemokraterna
              och Folkpartiet redogöra ytterligare för regeringens arbete för
              den biologiska mångfalden.
            </seg>
          </u>
          <note xml:id="i-c2fd08dc63482226-0">
            Med det, herr talman, yrkar jag bifall till utskottets förslag
            och därmed bifall till regeringens proposition och avslag på samtliga
            motionsyrkanden.
          </note>
          <note type="speaker" xml:id="i-98d5c2d8e4b09db1-0">
            Anf. 147 HELENA LEANDER (MP) replik:
          </note>
          <u who="helena_leander_75e865" xml:id="i-37912bc98c627f01-2">
            <seg xml:id="i-0bb63d832abe7fa1-0">
              Herr talman! Det gläder mig att höra Johan Hultberg lyfta fram
              vikten av att synliggöra värdet av ekosystemtjänster. Man kan
              visserligen diskutera om det alltid är möjligt att värdera dem
              i kronor och ören eller om vi ibland behöver redovisa dem så att
              vi som politiker kan ställning till olika storheter sida vid sida.
              Men den diskussionen kan vi lämna därhän just nu.
            </seg>
            <seg xml:id="i-507ce6c66ef76f04-0">
              Det jag tycker är spännande är diskussionen om att redovisa hållbarhetsindikatorer
              där man på ett eller annat sätt värderar ekosystemtjänster vid
              sidan av de klassiska ekonomiska måtten, såsom bnp, som underlag
              för ekonomiska beslut.
            </seg>
            <seg xml:id="i-0b8a9455ffd6abb2-0">
              Jag menar att vi gör ett misstag i dag när vi stirrar oss blinda
              på att öka bnp som överordnat mål för politiken, som om det vore
              enda sättet att skapa ett bättre samhälle. Ibland kan det faktiskt
              vara så att en reform som gör människor lyckliga i stort kan minska
              bnp i någon mån. Om man då alltid ger bnp företräde får vi kanske
              ett fattigare samhälle än om vi hade en bredare uppsättning indikatorer
              som vi tittar på när vi fattar beslut.
            </seg>
            <seg xml:id="i-ede5dda01cc55d91-0">
              Det är inte bara flummiga miljöpartister som säger så utan också
              den utredning om att synliggöra värdet av ekosystemtjänster som
              ligger till grund för propositionen. Jag började läsa lite grann
              ur den i mitt anförande. Deras syn är att man blandar ihop mål
              och medel om man fokuserar på att maximera bruttonationalprodukten.
            </seg>
            <seg xml:id="i-b0fef0b7578a16a8-0">
              De skriver också att nationalekonomer i allmänhet är överens
              om att bnp inte mäter välfärd eller välbefinnande. Många initiativ
              har därför tagits för att utveckla indikatorer för välbefinnande
              och/eller hållbar utveckling.
            </seg>
            <seg xml:id="i-c4264b55c6bc3959-0">
              Ibland tycker jag mig se en panik hos moderater när vi pratar
              om att bygga upp en ekonomi där tillväxt inte är det överordnade
              målet och som inte bygger på tillväxt. Även om det fortfarande
              kan finnas tillväxt behöver det inte vara det överordnade målet.
              Är detta något som skrämmer Moderaterna?
            </seg>
          </u>
          <note type="speaker" xml:id="i-652019f41c7418ed-0">
            Anf. 148 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-1">
            <seg xml:id="i-a58f38f76de74a1e-0">
              Herr talman! Ja, Miljöpartiets politik skrämmer mig – det gör
              den. Jag är väldigt bekymrad över att ett parti som just nu har
              väldigt goda opinionssiffror säger sig ha som politisk idé att
              bekämpa ekonomisk tillväxt.
            </seg>
            <seg xml:id="i-dd74403715d5f001-0">
              Jag tycker att detta är oerhört allvarligt, för tillväxt är ju
              i någon mening summan av våra framsteg i samhället. Det är alla
              ansträngningar som företagare och enskilda gör när de jobbar en
              extra timme och så vidare. Det är genom den ekonomiska tillväxten
              som vi skapar förutsättningar att bedriva ett ambitiöst miljö-
              och klimatarbete.
            </seg>
            <seg xml:id="i-7fc22c6e7da5d317-0">
              Det är tack vare tillväxt som regeringen haft möjlighet att till
              exempel göra en extra satsning på att skydda värdefull natur –
              330 miljoner de kommande åren.
            </seg>
            <seg xml:id="i-85f9f3e24292a8c0-0">
              Ja, det skrämmer mig därför att ni har som idé att bekämpa ekonomisk
              tillväxt. Helena Leander var lite mer ödmjuk och svävande här
              och gav i alla fall uttryck för att ekonomisk tillväxt skulle
              kunna finnas lite på nåder.
            </seg>
            <seg xml:id="i-d0da6263f51ee13e-0">
              Jag tror att målsättningen måste vara att ha en ekonomisk tillväxt
              för att det skapar viktiga förutsättningar för en aktiv miljö-
              och klimatpolitik. Naturligtvis måste vi få bättre underlag för
              vilka investeringar vi ska göra, men vi måste också i större utsträckning
              ta hänsyn till ekosystemtjänsterna vid till exempel finanspolitiska
              beslut. Jag är därför glad över propositionen, som tar steg i
              den riktningen. På sikt kommer den, som jag sade i mitt anförande,
              förhoppningsvis att leda fram till att vi får bra indikatorer
              som kan hjälpa oss att fatta kloka finanspolitiska beslut.
            </seg>
          </u>
          <note type="speaker" xml:id="i-9c948a918b0951e7-0">
            Anf. 149 HELENA LEANDER (MP) replik:
          </note>
          <u who="helena_leander_75e865" xml:id="i-37912bc98c627f01-3">
            <seg xml:id="i-d40de50499b6212d-0">
              Herr talman! Om Moderaterna är rädda för ett parti som har som
              politisk idé att bekämpa ekonomisk tillväxt kan jag lugna dem.
              Det partiet står i alla fall inte i den här talarstolen. Här finns
              däremot ett parti som är starkt kritiskt till att tillväxt har
              tillåtits bli det dominerande målet för politiken.
            </seg>
            <seg xml:id="i-c4e6423ff3999bd1-0">
              Jag vill att politiken ska skapa en bra värld för oss som lever
              här, för dem som lever i andra delar av världen och för dem som
              lever efter oss. Då kan tillväxt vara ett medel men inte ett mål.
            </seg>
            <seg xml:id="i-279ffeb13f9962a2-0">
              Ekosystemtjänstutredningen lyfter fram att man blandar ihop mål
              och medel när tillväxt tillåts vara det överordnade målet för
              politiken och hela politiken byggs upp kring det. Det är detta
              som Miljöpartiet har kritiserat – att vi bygger hela politiken
              på idén om tillväxt. Det är inte alls samma sak som att tillväxt
              till varje pris ska bekämpas eller förbjudas.
            </seg>
            <seg xml:id="i-38c5965f3e4a2150-0">
              Det finns tillväxt som är bra, och det finns tillväxt som är
              dålig. Lika onyanserat som det är att säga att all tillväxt är
              dålig är det att säga att all tillväxt är bra och att man inte
              ens kan problematisera tillväxtbegreppet. Den akademiska debatten
              på det här området har kommit betydligt längre än vad den gjort
              här i riksdagen. Det är bara att konstatera.
            </seg>
            <seg xml:id="i-577e8288467eab3c-0">
              Jag tror att det är väldigt bra om vi kan redovisa olika ekosystemtjänster
              – värdet av den natur vi har – vid sidan av andra ekonomiska indikatorer.
              Då kan det vara så att vi kommer fram till att vissa politiska
              reformer som vi vill göra och som skulle öka tillväxten här och
              nu faktiskt skulle göra denna planet fattigare på lång sikt. Så
              kan det vara.
            </seg>
            <seg xml:id="i-4a00e5fdb57a1777-0">
              Det är kortsiktigt lönsamt att plocka upp den sista fisken, den
              sista mineralen och det sista trädet och lämna en fattigare värld
              till framtiden. Jag säger inte att Moderaterna förespråkar den
              politiken i alla led, men om man ständigt fokuserar på att tillväxt
              ska ha företräde oavsett vad som står på spel kan man hamna snett.
            </seg>
            <seg xml:id="i-dc887c363c7f83f7-0">
              Jag tycker att vi behöver en mycket mer nyanserad debatt om tillväxt.
              Jag tror att Ekosystemtjänstutredningen kan vara en väg dit.
            </seg>
          </u>
          <note type="speaker" xml:id="i-4622e369b6a92fa3-0">
            Anf. 150 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-2">
            <seg xml:id="i-9e351b28a0c12fb0-0">
              Herr talman! Jag konstaterar att Miljöpartiet på sin kongress
              fattade ett beslut där man sade att man vill skapa ett ekonomiskt
              system utan tillväxt. Det tycker jag är allvarligt. Jag menar
              å det bestämdaste att detta skulle äventyra förutsättningarna
              för bland annat en ambitiös miljö- och klimatpolitik och för att
              kunna skapa en bättre skola och så vidare.
            </seg>
            <seg xml:id="i-9dff25eba319850f-0">
              Ett samhälle utan tillväxt blir ett nollsummespel där ingen kan
              vinna utan att någon annan förlorar och där vi inte kan skydda
              mer skogsmark utan att vi måste göra neddragningar i äldreomsorgen.
              Därför tycker jag att det är oerhört allvarligt att vi på den
              rödgröna sidan har tre partier som är mer eller mindre tillväxtfientliga.
              Miljöpartiet har gått i bräschen för detta och lagt fram det ena
              tillväxtfientliga förslaget efter det andra, till exempel om förkortad
              arbetstid.
            </seg>
            <seg xml:id="i-db427295a296e866-0">
              Jag tror inte att miljön vinner på att alla människor som dag
              ut och dag in sliter för att skapa en bättre miljö går hem klockan
              15. Det blir det inte bättre av.
            </seg>
            <seg xml:id="i-dd4475d62a47b995-0">
              Vi behöver en hållbar tillväxt som gör att resurser växer fram
              så att vi kan göra investeringar i en bättre miljö. Jag tycker
              att min regering på ett bra sätt har visat att det går att föra
              en politik där ekonomisk tillväxt går hand i hand med både sjunkande
              klimatutsläpp och en ambitiös politik till exempel när det gäller
              att skydda värdefull natur och annan progressiv miljölagstiftning.
            </seg>
            <seg xml:id="i-53461c6d9a686c58-0">
              Det är oerhört viktigt att vi, till exempel när vi inför ny miljöbeskattning
              eller ytterligare miljöregleringar, försöker stärka svensk och
              europeisk konkurrenskraft genom att exempelvis införa lättnader
              i beskattningen av jobb och företagande. Det är tyvärr där som
              Miljöpartiet har gett upp tanken om grön skatteväxling. Nu kombinerar
              man höga miljöskatter med höga skatter på jobb och företagande.
              Det tror jag varken svensk ekonomi, svenska ungdomar som längtar
              efter ett jobb eller vår miljö skulle vinna på.
            </seg>
          </u>
          <note type="speaker" xml:id="i-568a9fe11bf2d356-0">
            Anf. 151 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-53423928c98dba85-1">
            <seg xml:id="i-10a0e26ce9b84025-0">
              Herr talman! Jag menar, till skillnad från Moderaterna och den
              moderatledda regeringen, att biologisk mångfald och ekosystem
              är avgörande för vår överlevnad och grunden för jobb och välfärd.
              Jag kan tycka att vi borde kunna vara överens om att 14 av 16
              miljömål inte nås. Vi borde också kunna vara överens om att det
              faktiskt finns en grund här i Sveriges riksdag för mer ambitiösa
              åtgärder.
            </seg>
            <seg xml:id="i-5c8cf2bb2b4d439b-0">
              När vi jobbade fram de här åtgärderna i Miljömålsberedningen
              var det en ganska öppenhjärtig diskussion, och det lades reservationer
              och annat, där det fanns en oro kring att det som lades fram av
              Miljömålsberedningen för regeringen inte var tillräcklig ambitiöst.
              Men i dag vet vi att det finns en grund i Sveriges riksdag för
              mer ambitiösa åtgärder än vad regeringen har lyckats presentera
              i denna proposition om biologisk mångfald.
            </seg>
            <seg xml:id="i-334f27d0f4fd5ca4-0">
              Då ministern inte är på plats får man välja att ta upp sina frågor
              med någon av företrädarna för den sittande regeringen. Jag är
              lite intresserad av vad som egentligen hände, när det uppenbarligen
              finns en majoritet i Sveriges riksdag för mer ambitiösa åtgärder
              för att nå miljömålen och klara den biologiska mångfalden.
            </seg>
            <seg xml:id="i-715aa841c1117152-0">
              Vad det var egentligen som hände i regeringen? Kan du beskriva
              siffertricksandet? Hur får ni ihop 20 procent av skydd av landytan
              utan att använda det underlag som processades fram av Miljömålsberedningen?
              Kan du beskriva det lagstiftningspaket som ministern hänvisade
              till, som skulle göra att den här propositionen ser till att vi
              når 10 av de 14 mål som inte nås?
            </seg>
          </u>
          <note type="speaker" xml:id="i-239e3fbc2d95ee13-0">
            Anf. 152 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-3">
            <seg xml:id="i-d4804ecd16fa73de-0">
              Herr talman! Det är ibland lite tröttsamt. Matilda Ernkrans verkar
              alltid, när jag håller mina anföranden, lyssna väldigt slarvigt.
              Den här gången får jag höra att det är märkligt att Moderaterna
              och Johan Hultberg inte förstår att basen för vår ekonomi är biologisk
              mångfald och ekosystemtjänster, när det var just det jag sade
              i mitt anförande.
            </seg>
            <seg xml:id="i-48dbc6e5b87da001-0">
              Sedan kan vi börja med att konstatera att regeringen i den här
              propositionen går vidare med många av Miljömålsberedningens förslag.
              Det handlar till exempel om att inrätta ett nationellt skogsprogram,
              som jag tror kommer att bli ett viktigt verktyg för att utveckla
              miljöhänsynen i skogsbruket. Det handlar om att göra en del förändringar
              i skogsvårdslagen för att tydliggöra att det absolut finns alla
              möjligheter att bedriva ett skogsbruk med andra metoder än traditionellt
              trakthyggesbruk. Det handlar om att ge Skogsstyrelsen en verktygslåda
              med fler verktyg i tillsynsarbetet.
            </seg>
            <seg xml:id="i-69df11311d2d9b7e-0">
              Vi föreslår också ett antal uppdrag för vad som ytterligare behöver
              göras. Flera av de förslag som Miljömålsberedningen lämnade fick
              svidande kritik av en lång rad remissinstanser. Då tycker jag
              att det vore ganska tondövt av regeringen att helt bortse från
              de synpunkter som remissinstanserna gav från domstolar, branschorganisationer,
              miljöorganisationer och andra. Förslaget om ekolandskap kritiserades
              till exempel kraftigt, eftersom man inte riktigt såg hur Miljömålsberedningen
              hade tänkt och hur den här skyddsformen skulle vara utformad exakt.
              Därför valde regeringen att inte gå vidare med det förslaget.
            </seg>
            <seg xml:id="i-cbe13c478a60fd7e-0">
              Men vi har högt ställda ambitiösa mål för skydd av värdefull
              natur för 20 procent av våra land- och sötvattensområden och 10
              av våra marina områden. I propositionen beskriver vi hur de målen
              ska kunna nås.
            </seg>
          </u>
          <note type="speaker" xml:id="i-5aff2f7e56655eb6-0">
            Anf. 153 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-53423928c98dba85-2">
            <seg xml:id="i-7372d3079d426ca3-0">
              Herr talman! Det var inte riktigt svar på de frågor som jag ställde.
              Jag sade att vi vet att det finns en grund i Sveriges riksdag,
              i den här kammaren – en bred majoritet i den här kammaren – för
              mer ambitiösa åtgärder än vad regeringen presenterar i propositionen
              för att nå miljömålen och för att klara den biologiska mångfalden.
            </seg>
            <seg xml:id="i-15fccb874d69cac4-0">
              Då undrar man: Vad var det som hände i regeringen, när man aktivt
              valde att säga nej till och lägga åt sidan ett antal av de förslag
              som Miljömålsberedningen presenterade och föreslog, i stället
              för att lyssna in remissinstanserna och återkomma med ett omarbetat
              förslag, som naturligtvis möter och förbättrar förslagen utifrån
              vad remissinstanserna säger.
            </seg>
            <seg xml:id="i-8c231e9182d84c7b-0">
              Jag skulle också gärna vilja ha svar på det som ansvarig minister
              hävdar, att detta är ett lagstiftningspaket som ska göra att 10
              av de 14 miljömål som vi inte når i dag ska nås. Jag skulle verkligen
              vilja höra Johan Hultbergs beskrivning av det lagstiftningspaketet.
              Jag tycker inte heller att man i vare sig propositionen eller
              betänkandet svarar på hur man får ihop siffertricksandet, får
              ihop till 20 procent av landytan. Det är en sak att säga att man
              ska skydda 20 procent av landytan. Men hur har ni tänkt er att
              det ska räknas ut? Vad ska räknas in? Vad ska inte räknas in?
              Allt det som processades fram av Miljömålsberedningen har ni ju
              i princip lagt åt sidan.
            </seg>
            <seg xml:id="i-22c6529b291f6d75-0">
              Till syvende och sist handlar det inte om vad vi pratar om utan
              om vad vi faktiskt gör.
            </seg>
            <seg xml:id="i-531dde757abe3b30-0">
              Socialdemokratiska budgetar – i regeringsställning och i alla
              oppositionsbudgetar – har innehållit mer pengar till skydd av
              natur. Det gjorde också vår senaste skuggbudget. Inte minst det
              är en viktig skillnad gentemot den sittande regeringens mycket
              oambitiösa politik.
            </seg>
          </u>
          <note type="speaker" xml:id="i-7900c5f7577fe21f-0">
            Anf. 154 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-4">
            <seg xml:id="i-c97887cf55937fe8-0">
              Herr talman! Jag kan konstatera att Socialdemokraterna brukar
              prata om långsiktighet i politiken men till exempel lägger budgetförslag
              som bara sträcker sig ett år framåt. Då vet inte vilka ambitioner
              som Socialdemokraterna har när det gäller att skydda värdefull
              natur.
            </seg>
            <seg xml:id="i-451ea2a61f190d31-0">
              Trots att det nu är mindre än tre månader kvar till valet ger
              man inte några som helst besked om vilka av alla de förslag som
              Miljöpartiet lägger och alla de förslag som Vänsterpartiet lägger
              som man är enig kring eller väljer att kasta i papperskorgen.
              Mot en enig allians, som i den här propositionen lägger fram ett
              batteri av förslag som kommer att ta oss närmare tio av våra miljökvalitetsmål,
              står en djupt splittrad opposition. Jag tror inte att förutsättningarna
              för att höja tempot i miljömålsarbetet är de bästa om man är djupt
              oenig.
            </seg>
            <seg xml:id="i-485e3428a5270117-0">
              I propositionen finns det ett antal förslag om förändringar i
              lagstiftningen, till exempel förändring av biotopskyddet, som
              jag tror är jätteviktigt för att vi ska kunna nå miljökvalitetsmålet
              Ett rikt odlingslandskap. Tyvärr ställer sig Matilda Ernkrans
              och Socialdemokraterna inte bakom det förslaget. Men man har en
              reservation där man kräver ytterligare åtgärder för Ett rikt odlingslandskap.
              Jag tycker att det hade varit en god idé om man kunde ha börjat
              med att ställa sig bakom de åtgärder som regeringen lägger fram
              för att vi ska klara just det målet. Vi måste ju skapa förutsättningar
              för jordbruket att existera.
            </seg>
            <seg xml:id="i-4d0d92afe112639d-0">
              Jag såg tidigare att ordföranden för LRF Sydost satt på läktaren.
              Jag föreslår att du bokar in en träff med honom och följer med
              ut på några av de gårdar som finns till exempel på Öland och i
              Småland, för att med egna ögon se hur odlingshindren påverkar
              och äventyrar förutsättningarna för ett aktivt jordbruk och därmed
              äventyrar våra förutsättningar att nå miljökvalitetsmålen.
            </seg>
            <seg xml:id="i-3097b68220d60f49-0">
              I den här propositionen lägger vi fram ett batteri av åtgärder
              som kommer att ta oss närmare. Men självklart kommer ytterligare
              åtgärder att krävas. Det har vi att jobba vidare med bland annat
              i Miljömålsberedningen.
            </seg>
          </u>
          <note type="speaker" xml:id="i-6283caaf039b26c4-0">
            Anf. 155 JENS HOLM (V) replik:
          </note>
          <u who="jens_holm_9bd66a" xml:id="i-786f4add4743ceb0-1">
            <seg xml:id="i-33987df77f377f7f-0">
              Herr talman! I mitt inledningsanförande kritiserade jag en av
              de bärande tankarna med den borgerliga regeringens skogspolitik,
              nämligen frihet under ansvar. Jag tycker att just frihet under
              ansvar blir extra tydligt när det kommer till skyddet av skog.
            </seg>
            <seg xml:id="i-bad6f03f5a271e98-0">
              Den största delen av regeringens skydd av skog sker med frivilliga
              avsättningar av skogen, där skogsbolagen alltså frivilligt säger:
              Det här ska vi skydda.
            </seg>
            <seg xml:id="i-001981667723ff48-0">
              Det är jättebra med frivilliga avsättningar, och jag välkomnar
              verkligen att seriösa skogsägare tar sitt miljöansvar. Men samtidigt
              är det ett problem när regeringen tillgodoräknar sig detta som
              ett skydd som en del av det allmänna skydd som man tillgodoräknar
              sig. Vi vet egentligen inte vilka naturvärden det blir med de
              frivilliga avsättningarna.
            </seg>
            <seg xml:id="i-a7667834c58ed9a3-0">
              Jag hörde en uppskattning på P1 för några veckor sedan, att ungefär
              en fjärdedel av de frivilliga avsättningarna hade låga naturvärden.
              Det lyftes också fram ett exempel med Sveaskog, att man märkte
              upp en gammelskog för avverkning, medan tallplanteringen inte
              så långt därifrån var en frivillig avsättning.
            </seg>
            <seg xml:id="i-df73a3232ebee037-0">
              Vi i Vänsterpartiet anser att det måste bli bättre ordning på
              de frivilliga avsättningarna. De måste vara permanenta över tid.
              Man ska inte kunna flytta runt bland olika avsättningar. Det måste
              vara bevisat höga naturvärden på dessa avsättningar. Självklart
              måste vi också kunna granska de frivilliga avsättningarna, så
              att vi vet att de tillför ett additionellt biologiskt mervärde
              för svenska folket.
            </seg>
            <seg xml:id="i-98004e6247436505-0">
              Jag skulle vilja fråga moderaten Johan Hultberg vad Moderaterna
              föreslår för att vi ska få bättre kvalitet i de frivilliga avsättningarna.
            </seg>
          </u>
          <note type="speaker" xml:id="i-f67d0cdfc03d0c97-0">
            Anf. 156 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-5">
            <seg xml:id="i-61bfb30a551cca58-0">
              Herr talman! Låt mig börja med att ge Sveriges 330 000 skogsägare
              en eloge för det stora arbete som de har gjort på frivillig väg
              med att avsätta en mycket stor del av sin mark i naturvårdssyfte.
            </seg>
            <seg xml:id="i-74c6561405b2a801-0">
              Jag kan konstatera att under den förra regeringens tid, innan
              Alliansen tillträdde 2006, var tempot i skyddsarbetet när det
              gäller att nå delmålet Levande skogar mycket lågt. Men på den
              frivilliga sidan lyckades man faktiskt nå dubbelt så långt som
              man hade sagt. Det förtjänar att uppmärksammas.
            </seg>
            <seg xml:id="i-f14740dbace25f94-0">
              Den utvärdering som har gjorts av de frivilliga avsättningarna
              visade att en klar majoritet av avsättningarna höll ett mycket
              högt naturvärde och att övriga marker hade potential att utveckla
              höga naturvärden.
            </seg>
            <seg xml:id="i-de1e022bfde70eeb-0">
              I till exempel mina trakter i Småland har vi mycket skog som
              historiskt genomgående har brukats med ett produktionsperspektiv.
              Det är rena granplanteringar och så vidare. Där finns kanske inte
              i dag de absolut högsta naturvärdena. Men genom att skogsägare
              frivilligt avsätter en del av sin fastighet och spar den i naturvårdssyfte
              utvecklas högre värden där när de till exempel väljer att gynna
              ett ökat inslag av lövskog och ser till att det blir alltmer äldre
              skog på fastigheten och så vidare.
            </seg>
            <seg xml:id="i-bf97bdf1aa6cd33f-0">
              Vad vi föreslår i denna proposition är ett nationellt skogsprogram
              som är ett viktigt verktyg för att bland annat hantera frågan
              om hur vi ska öka transparensen när det gäller de frivilliga avsättningarna.
              De stora bolagen har påbörjat ett bra arbete med att på en webbplats
              publicera var i landskapet deras avsättningar finns. Jag vet att
              familjeskogsbruken har ett intresse av att försöka göra någonting
              liknande. Men det är naturligtvis lite svårare när det gäller
              alla de privata skogsägarna som är just små och kanske inte äger
              mer än en handfull hektar skogsmark.
            </seg>
          </u>
          <note type="speaker" xml:id="i-14ad59b190749803-0">
            Anf. 157 JENS HOLM (V) replik:
          </note>
          <u who="jens_holm_9bd66a" xml:id="i-786f4add4743ceb0-2">
            <seg xml:id="i-8117e947148eab88-0">
              Herr talman! Jag skulle vilja fråga Johan Hultberg mer specifikt
              om Moderaterna och regeringen är beredda att vidta lagstiftningsåtgärder,
              så att de frivilliga avsättningarna blir permanenta, så att man
              inte kan flytta runt och byta skog när man tycker att det passar,
              och så att det är bevisat höga naturvärden som man skyddar. Det
              tycker jag skulle vara intressant att få svar på.
            </seg>
            <seg xml:id="i-69232553f1b6bd1b-0">
              När den största delen av skyddet handlar om frivillighet är det
              mycket viktigt att vi får bättre ordning på detta skydd. Det vore
              en sak om det bara var lite grann i marginalen som detta arbete
              gjordes. Då skulle jag kunna leva med det, för då skulle vi ha
              ett så stort statligt åtagande med nationalparker, naturreservat
              och så vidare. Men när detta är nästan den bärande delen i regeringens
              skyddspolitik för skogen är det mycket viktigt att vi får kvalitet.
            </seg>
            <seg xml:id="i-7e18eb4324281ee6-0">
              Skulle ni vara beredda att vidta dessa åtgärder som vi i Vänsterpartiet
              föreslår?
            </seg>
          </u>
          <note type="speaker" xml:id="i-414ec17fca6a354d-0">
            Anf. 158 JOHAN HULTBERG (M) replik:
          </note>
          <u who="johan_hultberg_88b600" xml:id="i-6e0afbefe5649c3d-0" next="cont">
            <seg xml:id="i-34274cbcd0894429-0">
              Herr talman! Låt oss först konstatera att lejonparten av målet
              om att skydda totalt sett 20 procent av Sveriges land- och sötvattenområden
              kommer att nås med formella avsättningar. Men det handlar inte
              bara om skogsmark utan om olika naturtyper, bland annat värdefulla
              fjällmiljöer och andra naturtyper.
            </seg>
            <seg xml:id="i-f9118e45e8ca2c28-0">
              I mina öron låter det lite konstigt att vi, när vi har frivilliga
              avsättningar och har sett att skogsbruket har tagit ett stort
              ansvar och hittills har avsatt 1,1 miljoner hektar nedanför den
              fjällnära gränsen, så att säga skulle möta detta engagemang med
              lagstiftning från Sveriges riksdag. Då är det Jens Holm som tar
              över ansvaret. Från att det har varit överenskommelser i certifieringsorganisationerna
              flyttar vi beslutsmakten till Sveriges riksdag. Jens Holm ska
              diktera hur de frivilliga avsättningarna ska se ut och reglera
              desamma.
            </seg>
            <seg xml:id="i-2825c74efac936d3-0">
              Jag tror inte på den lösningen. Jag vill i stället uppmuntra
              frivilligheten. Det tror jag inte att man gör genom att komma
              med politisk klåfingrighet. Man måste faktiskt försöka jobba vidare
              i dialogform. Återigen vill jag konstatera att den analys som
              hittills har gjorts visar att det är höga naturvärden i de frivilliga
              avsättningarna. Men det är faktiskt också en poäng i att det finns
              möjligheter att flytta på de frivilliga avsättningarna i landskapet.
              Det kan vara så att man faktiskt hittar områden med högre naturvärden.
              Då är det på sätt och vis bra att man har den möjligheten till
              ett lite mer flexibelt skydd.
            </seg>
            <seg xml:id="i-301cfe1a1a064d57-0">
              Men, som sagt, bolagen har tagit flera viktiga steg för att öka
              transparensen när det gäller var de har sina avsättningar. Och
              familjeskogsbruken är mycket intresserade av att göra detsamma.
              Jag ser därför med tillförsikt på framtiden, men jag tycker att
              det är jätteviktigt att vi faktiskt uppmärksammar och ser de frivilliga
              insatserna.
            </seg>
          </u>
          <note xml:id="i-7882a511efa73f41-0">
            Anf. 159 ANITA BRODÉN (FP):
          </note>
          <u who="johan_hultberg_88b600" prev="cont" xml:id="i-d9e0c59a01bbd931-0">
            <seg xml:id="i-1b86d1070df1dbcb-0">
              Herr talman! Bevarandet av den biologiska mångfalden är en hörnsten
              och en grundförutsättning för ekosystemens långsiktiga kapacitet
              att bidra till människors välbefinnande och överlevnad. Därför
              är fortsatt skydd, förvaltning och restaurering av värdefulla
              naturområden nödvändiga. Men det är också nödvändigt att vi säkrar
              det ekologiska sambandet i landskapet.
            </seg>
            <seg xml:id="i-877fea498b44ca07-0">
              Ekosystemtjänsterna är en bas för samhällsekonomin och välfärden.
              Både den offentliga och den privata sektorn är direkt eller indirekt
              beroende av de tjänster som ekosystemen levererar.
            </seg>
            <seg xml:id="i-ee0265bdd1d8a9e9-0">
              Herr talman! Det finns både ekologiska och ekonomiska argument
              för att värna miljön. Men i grunden är det ett annat argument,
              nämligen det moraliska. Det är ett moraliskt ansvar vi tar på
              oss inför framtida generationer. Vi har inte rätt att lämna över
              en värld till våra barn och barnbarn som är fattigare än den värld
              vi ärvde av våra föräldrar. Denna förvaltarskapstanke bottnar
              i en liberal idétradition som syftar till ett ansvarsfullt nyttjande
              av naturens resurser.
            </seg>
            <seg xml:id="i-bf4e0a0117b0c420-0">
              Herr talman! Senast regeringen antog en proposition om biologisk
              mångfald var 1993. Inte undra på att jag känner en stor tacksamhet
              här i dag, och jag utgår från att vi alla delar glädjen att vi
              nu har denna proposition på bordet.
            </seg>
            <seg xml:id="i-25e14bc8326d3c44-0">
              Propositionen, som behandlas i betänkandet, är en strategi för
              biologisk mångfald och ekosystemtjänster fram till 2020 med syfte
              att intensifiera arbetet för att stoppa förlusten av biologisk
              mångfald och ekosystem.
            </seg>
            <seg xml:id="i-4ceb1fb2e81d37e6-0">
              Strategin är framtagen i linje med den strategiska plan som togs
              fram i Nagoya, och där Sverige för övrigt var mycket drivande.
              Den är också i linje med EU:s strategi för biologisk mångfald
              som antogs 2011. Dessutom finns Miljömålsberedningens betänkande
              som en bas och som en grund i detta arbete.
            </seg>
            <seg xml:id="i-81ada678b5974a19-0">
              Herr talman! Jag ska gå in på olika detaljer och kommer in på
              skogsfrågorna som har varit aktuella här. I betänkandet tas den
              ökade andelen formellt och frivilligt skydd upp. Det har vi hört
              här i replikskiften. Men där tas även den nationella dialogen
              upp som omfattar ekologiska, ekonomiska och sociala värden. Vi
              har inte lyft fram de sociala värdena så mycket här i dag, men
              de är och kommer att bli oerhört viktiga. Det är bra att regeringen
              nu tydliggör det här arbetet och att man tydligt och klart slår
              fast att de höga naturvärdena ska skyddas långsiktigt.
            </seg>
            <seg xml:id="i-9500ad656b372d4b-0">
              Nu skulle jag vilja säga någonting som det är viktigt att även
              oppositionen lystrar till, nämligen att regeringen också säger
              att frivilliga avsättningar ska vara transparenta så att deras
              geografiska läge, varaktighet och biologiska innehåll är möjliga
              att redovisa. Jag tycker även att det är viktigt, herr talman,
              att regeringen genom detta – och mycket med Miljömålsberedningens
              goda minne och medskick – tar bort de hinder som fanns för att
              kunna bedriva alternativa skogsbruksmetoder.
            </seg>
            <seg xml:id="i-7d1940aac8621fc7-0">
              Trots allt det positiva jag nu har lyft fram hade Folkpartiet
              i den bästa av världar önskat att vi använde Sveaskog ännu mer.
              Det handlar både om att använda Sveaskogs innehav mer som skydd
              och om att använda det som utbytesskog. Givetvis finns det alla
              möjligheter att vad gäller skogsvårdslagen så småningom också
              gå vidare och bli ännu skarpare och tydligare med den. Det är
              väl frågor vi får anledning att återkomma till i ett annat sammanhang.
            </seg>
            <seg xml:id="i-55c2c2fd323c3150-0">
              Herr talman! Ett ekosystem där många arter har försvunnit är
              känsligare för till exempel parasitangrepp och står emot effekterna
              av klimatförändringar väsentligt mycket sämre. Det är därför oerhört
              värdefullt att nu få en nationell samordnare på plats för att
              ta tag i det här med ekosystemtjänster. Det är viktigt att denna
              samordnare ska kunna fungera som en sammanhållande aktör mellan
              stat, kommun och näringsliv, för vi behöver den här kunskapen
              för att kunna arbeta framöver. Ekosystemtjänsternas värde ska
              kunna nå ut till samhällets alla aktörer. Ett ekologiskt sammanhang
              i landskapet utgör en förutsättning för att bevara landskapets
              biologiska mångfald och främja de viktiga ekosystemtjänsterna.
            </seg>
            <seg xml:id="i-8d04b87d226e7e8b-0">
              Herr talman! Några av oss härifrån riksdagen hade i går möjlighet
              att lyssna till en oerhört intressant forskare från SLU. Hon heter
              Matilda Annerstedt van den Bosch, och hon beskrev vikten av naturen
              ur ett folkhälsoperspektiv. Det är väldigt viktigt att bli påmind
              om vad skogen och naturen bidrar med för att vi människor ska
              må bra och för att vi ska få möjlighet att läka kropp och själ.
              Det är för övrigt en fråga friluftslivet har lyft fram åtskilliga
              gånger, och man har gjort beräkningar på hur mycket vi som samhälle
              skulle tjäna inte bara mänskligt utan även rent ekonomiskt.
            </seg>
            <seg xml:id="i-696cd65f2bc423f5-0">
              För folkhälsans skull är det alltså också viktigt att det finns
              attraktiva, upplevelserika natur- och kulturmiljöer i alla delar
              av landet och att allemansrätten tas till vara på ett rätt och
              riktigt sätt. Flera myndigheter och branscher har själva uppmärksammat
              det sociala värdet av våra skogar. Att tillgängliggöra skog och
              mark genom vandringsleder, ett varsamt brukande, stadsnära tillgänglighet
              och tecknade naturvårdsavtal är metoder vi borde använda oss av.
              I det här sammanhanget är jag alldeles övertygad om att skogsprogrammet
              och de dialoger som nu pågår har stor betydelse.
            </seg>
            <seg xml:id="i-aad62887b96ff7ea-0">
              För att komma in på ett helt annat ämne: Efter narkotika och
              vapen är miljöbrott den största illegala verksamheten i världen.
              Det internationella samarbetet mot smuggling och olovlig jakt
              måste därför fördjupas. Tack vare mycket av det regeringen bidrar
              med sker nu en förstärkning för att koordinera arbetet mot artskyddsbrott,
              där regelefterlevnaden när det gäller internationell handel med
              utrotningshotade arter kommer att kunna skärpas.
            </seg>
            <seg xml:id="i-e484ddeb828c60e9-0">
              Avslutningsvis, herr talman, vill jag än en gång konstatera att
              miljöområdet är ett av de områden som tydligast påvisar att det
              inte fungerar att vara nationalist. Man måste samarbeta över nationsgränserna.
              Sverige måste fortsatt vara en stark röst i EU och visa att vi
              har höga miljöambitioner. Vi ska vara redo att fatta de skarpa,
              bindande besluten – inte minst inför Paris 2015. Vi ska vara med
              och driva på resten av världen. Varje människa har ett eget ansvar
              för sina handlingar i rollen som ägare, brukare, producent eller
              konsument, men det handlar också om att vi nationellt har ett
              stort och viktigt ansvar.
            </seg>
            <seg xml:id="i-89dd7124fe87c764-0">
              Kunskap måste till. Ett samhälle som främjar kunskap och nytänkande
              har bäst möjligheter att ta sig an miljöutmaningarna. Det är därför
              vi ska bidra med det här i EU-samarbetet, som ett instrument.
              EU:s ambitioner på miljö- och klimatområdet måste därför höjas,
              och regelverken måste skärpas. Fler gemensamma beslut på EU-nivå
              och på global nivå är också nödvändiga, inte bara för miljöns
              skull utan också för att skapa en rättvis konkurrens och rättvisa
              möjligheter.
            </seg>
            <seg xml:id="i-8a19ca2dc03b7a7b-4">
              (Applåder)
            </seg>
          </u>
          <note xml:id="i-b5e2c7e9025b8415-0">
            Jag yrkar bifall till utskottets förslag i betänkandet och avslag
            på samtliga reservationer.
          </note>
          <note type="speaker" xml:id="i-f3c6acacb7a82d95-0">
            Anf. 160 HELENA LEANDER (MP) replik:
          </note>
          <u who="helena_leander_75e865" xml:id="i-fae467332fc9536a-0" next="cont">
            <seg xml:id="i-4b52e51d852be301-0">
              Herr talman! Anita Brodén försöker få det att låta som att det
              är första gången det görs någonting i fråga om biologisk mångfald
              sedan 1993. Det är inte riktigt sant; inte ens om man nöjer sig
              med de propositioner som har orden biologisk mångfald i titeln
              stämmer det. Jag gjorde en sökning medan Anita Brodén talade.
            </seg>
            <seg xml:id="i-9fd152cddfe9bccd-0">
              Det viktiga är dock inte vad man skriver i titeln, eller ens
              vad man skriver i den vackra brödtexten, utan vad man faktiskt
              gör. Jag tycker att det är ett problem att den här regeringen
              har pratpropositioner där man skriver väldigt vackert om biologisk
              mångfald medan det man gör går åt helt motsatt håll. Vi talade
              om uppluckringen av strandskyddet alldeles nyss, och i den här
              propositionen föreslår man uppluckringar av biotopskyddet. Vi
              ska inte ens nämna rovdjurspolitiken – eller det kan vi göra,
              förresten! Nej.
            </seg>
            <seg xml:id="i-b96ea94fa1f79cd8-0">
              Vi har en miljöförening, Naturskyddsföreningen, som har granskat
              naturvårdspolitiken under den här regeringens mandatperiod. De
              har tittat på sådana saker som bland annat rovdjurspolitiken –
              så klart – men också skydd av natur både på land och i hav, marina
              däggdjur, strandskydd och sådant. De sammanfattar kort och gott
              så här:
            </seg>
            <seg xml:id="i-4d00867f91cf03b5-0">
              Granskningen visar stora brister inom samtliga granskade områden
              i relation till beslutade mål och internationella åtaganden. Regeringen
              har, med få undantag, i praktiken inte drivit en politik som stärker
              skyddet för naturen och de grundläggande ekosystemtjänsterna,
              även om retoriken ofta handlar om behovet av just detta. Tvärtom
              finns ett flertal exempel på beslut och åtgärder som under mandatperioden
              har försämrat förutsättningarna för en stark naturvårdspolitik.
            </seg>
            <seg xml:id="i-c0b858c21df8d48a-0">
              Så säger alltså Naturskyddsföreningen. Tycker man att de är extremister
              kan man ju lyssna på Naturvårdsverket, den statliga myndigheten
              som säger att vi misslyckas med 14 av 16 miljömål. Att då stå
              här och slå sig för bröstet klingar lite ihåligt. Jag vet att
              Anita Brodén personligen vill väl – det tvivlar jag inte på –
              men det viktiga är ju inte att vi har en bra retorik utan att
              vi har en bra politik. Det ser inte jag att vi har, och det ser
              inte heller OECD att vi har – i sin granskning av miljöpolitiken
              säger de att de saknar ett trovärdigt svar på frågan hur vi ska
              klara miljömålen.
            </seg>
            <seg xml:id="i-6fe439604a26e91d-0">
              Klarar vi miljömålen med det här?
            </seg>
          </u>
          <note xml:id="i-217d2b9692ad75ef-0">
            Anf. 161 ANITA BRODÉN (FP) replik:
          </note>
          <u who="helena_leander_75e865" prev="cont" xml:id="i-3b4f6c56371efd13-0">
            <seg xml:id="i-a56b5869f1c6e3cf-0">
              Herr talman! Absolut, det handlar både om att vara ödmjuk och
              om att våga lyfta fram och vara stolt över de positiva saker som
              händer och sker.
            </seg>
            <seg xml:id="i-aca6040e6306d003-0">
              Vi kommer ju att ha ett betänkande till, som tar upp miljömålen.
              I det samlade arbetet i Miljömålsberedningen har vi nu kommit
              överens om ett antal etappmål, och flera av dem är och blir skarpa
              förslag i regeringen. Det handlar om en giftfri miljö. Det handlar
              om avfallsfrågor. Det handlar om den biologiska mångfalden. Det
              gör att jag har all anledning att känna att vi har tagit viktiga
              steg framåt.
            </seg>
            <seg xml:id="i-afa24f60b811475c-0">
              Vi har också på ett sätt som inte har skett tidigare kunnat jobba
              inom EU med till exempel en hållbar fiskeriförvaltning och kunnat
              ha en internationell dialog men också i de stora internationella
              sammanhangen med tredje världen. Jag tycker att vi har anledning
              att lyfta fram alla dessa positiva saker.
            </seg>
            <seg xml:id="i-888d142c99ea8750-0">
              Sedan är jag fullständigt medveten om att vi har ett antal utmaningar
              framför oss, och dem ska vi ta steg för steg. Men vi har nu en
              plattform vad gäller ekosystem och ekosystemtjänster.
            </seg>
            <seg xml:id="i-aae4d5462467d191-0">
              Jag tycker att den tidigare dialogen vad gällde hållbarhetsindikatorer
              var intressant. Det ligger oerhört mycket i det som sades. Förhoppningsvis,
              herr talman, kommer det att kunna bli nästa steg som vi tar. Men
              det som har tagits upp nu, som handlar om invasiva främmande arter,
              hotade arter, genetisk mångfald och biologisk mångfald, är sådant
              som jag tycker är värt att lyfta fram från talarstolen här i dag.
            </seg>
          </u>
          <note type="speaker" xml:id="i-ff0f4965c05f9ae7-0">
            Anf. 162 HELENA LEANDER (MP) replik:
          </note>
          <u who="helena_leander_75e865" xml:id="i-fae467332fc9536a-1" next="cont">
            <seg xml:id="i-2a2bf6392125cf3c-0">
              Herr talman! Jag lyfter gärna fram också de insatser som Miljöpartiets
              europaparlamentariker Isabella Lövin har gjort för fiskepolitiken.
              Men om det ska vara ett argument för att regeringens politik är
              förnämlig kanske man behöver komma med något bättre.
            </seg>
            <seg xml:id="i-8ab0786b382c7ed7-0">
              När det gäller Miljömålsberedningens olika etappmål var det inte
              på något sätt enighet om de etappmål som regeringen nu har lagt
              fast i samband med propositionen om skyddade områden i vatten
              och på land. Tvärtom vill Miljöpartiet bland annat ha större skyddade
              arealer, inte minst för skog men också för marina områden, så
              att det bättre stämmer överens med både de miljömål som vi själva
              antagit och de internationella åtaganden vi gjort på miljöområdet.
              Frågan hänger alltså lite grann i luften. Tror Anita Brodén på
              allvar att vi med de miljömål som vi har antagit och med de förslag
              ni lägger fram i propositionen kommer att klara de miljömål som
              vi i dag missar?
            </seg>
            <seg xml:id="i-0bd0b56601f6fb65-0">
              När jag ändå har någon minut kvar vill jag också slänga in frågan
              om det svenska artprojektet, som varit lite av en symbolfråga
              för synen på biologisk mångfald i Sverige. Om man pratar om vikten
              av biologisk mångfald, att synliggöra värdet av ekosystemtjänster,
              har artprojektet varit ett projekt som just velat synliggöra den
              biologiska mångfald vi har i Sverige. Det var många som tyckte
              att det var otroligt onödigt av regeringen att dra ned med 10
              miljoner, som med all respekt är väldigt lite pengar i budgeten
              för hela Sverige, på det svenska artprojektet. Det urholkar det
              värdefulla arbete som har bedrivits med att synliggöra värdet
              av den biologiska mångfalden i Sverige.
            </seg>
            <seg xml:id="i-6cfe7a6cbbc15eb0-0">
              Skulle man inte kunna tänka sig att följa Ekosystemtjänstutredningen
              och ge tillbaka de här pengarna? Det är så lite pengar för Sverige
              som helhet, men det är väldigt mycket pengar för en viktig insats
              för den biologiska mångfalden i Sverige.
            </seg>
          </u>
          <note xml:id="i-b26e2e8c1d298fae-0">
            Anf. 163 ANITA BRODÉN (FP) replik:
          </note>
          <u who="helena_leander_75e865" prev="cont" xml:id="i-3b4f6c56371efd13-1">
            <seg xml:id="i-b536d2ce92ec59b6-0">
              Herr talman! Jag tackar för alla frågor.
            </seg>
            <seg xml:id="i-40ad71a9fdd4c069-0">
              Jag är alldeles övertygad om att vi har tagit viktiga steg framåt,
              men självklart kommer vi att behöva ta fler.
            </seg>
            <seg xml:id="i-280c2724a4d77db5-0">
              Vi har en jord och ett ansvar, och givetvis kommer vi hela tiden
              att se vad som behövs ytterligare. Det handlar om avsättningar,
              om sättet att bruka och om att se en helhet. Vi måste kunna se
              klimatet, miljön och energin som en helhet. Vi behöver också få
              med hela det civila samhället, företag och givetvis stat och kommun.
            </seg>
            <seg xml:id="i-6a09ce42476c80a8-0">
              Det är värt att verkligen lyfta fram alla de kommuner, företag
              och enskilda personer som har gjort sitt yttersta och arbetar
              intensivt för att ta sitt ansvar. Men, som ett ärligt svar på
              Helena Leanders fråga: Nej, det kommer inte att räcka i framtiden.
              Vi är tvungna och bör ta nästa steg. Det är jag övertygad om.
            </seg>
            <seg xml:id="i-bd62b38192669157-0">
              Vad gäller artprojektet är det en hjärtefråga för Folkpartiet.
              Vi kommer att noga följa det. Där har ju forskningen och kunskapen
              en bas. Utan kunskap, forskning och dokumentation står vi oss
              slätt. Därför måste detta viktiga arbete på olika sätt få fortsätta
              och leva vidare.
            </seg>
            <seg xml:id="i-1084784d6d9e3226-0">
              Återupptagna förhandlingar
            </seg>
          </u>
          <note xml:id="i-d5075d466ff6609c-0">
            Ajournering
          </note>
          <note xml:id="i-734caa7bbee5ce0a-0">
            Kammaren beslutade kl. 15.54 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note xml:id="i-3edae283a5dfafe2-0">
            Förhandlingarna återupptogs kl. 16.00.
          </note>
          <note xml:id="i-6e1dffc8e94e7868-0">
            10 § Beslut om ärenden som slutdebatterats den 17 juni
          </note>
          <note xml:id="i-69552f2886893219-0">
            Punkt 1
          </note>
          <note xml:id="i-ba63e7aa72c9916f-0">
            Punkt 2
          </note>
          <note xml:id="i-2e95012733cd0540-0">
            Punkterna 3 och 4
          </note>
          <note xml:id="i-4a4c075897ab9017-0">
            Punkt 3
          </note>
          <note xml:id="i-71bbffb64a3c196e-0">
            Punkt 4
          </note>
          <note xml:id="i-72d106a7e12e443f-0">
            Punkt 5
          </note>
          <note xml:id="i-1be5e126f8081255-0">
            Punkt 6
          </note>
          <note xml:id="i-f40fa4759efab646-0">
            Övriga punkter
          </note>
          <note xml:id="i-1c4fe6eea959c05e-0">
            11 § Beslut om ärende som slutdebatterats vid dagens sammanträde
          </note>
          <note xml:id="i-69552f2886893219-1">
            Punkt 1
          </note>
          <note xml:id="i-f40fa4759efab646-1">
            Övriga punkter
          </note>
          <note xml:id="i-9d3a608e6c48ab23-0">
            12 § (forts. från 9 §) En svensk strategi för biologisk mångfald
            och ekosystemtjänster (forts. MJU27)
          </note>
          <note type="speaker" xml:id="i-1fc031794d4bf48d-0">
            Anf. 164 JENS HOLM (V) replik:
          </note>
          <u who="jens_holm_9bd66a" xml:id="i-ab876c98f57e164b-0" next="cont">
            <seg xml:id="i-9e94e54acca6611f-0">
              Herr talman! Jag är glad över att Anita Brodén tar upp de frivilliga
              avsättningarna. Det är en väldigt stor del av regeringens politik
              för att skydda skog. När jag tidigare ställde frågan till moderaten
              Johan Hultberg gav han inte något konkret förslag på skärpningar
              av kraven på dem som avsätter frivilligt. Som jag tolkade det
              tyckte han att det inte behövde göras någonting.
            </seg>
            <seg xml:id="i-ae8b379e7e0c0b25-0">
              Du öppnade för det. Du sade att det står i betänkandet som vi
              diskuterar att det är biologisk mångfald som ska gälla även i
              de frivilliga avsättningarna. Hur ska man uppnå det? Det är en
              sak att man säger att det ska vara biologisk mångfald som gäller
              även i de frivilliga avsättningarna. Men hur ska vi kunna se till
              att det verkligen blir på det sättet?
            </seg>
            <seg xml:id="i-83649fea5195aed4-0">
              Om vi skulle fatta sådana beslut som vi tar upp i vår reservation
              där vi slår fast att de måste vara permanenta över tid, att det
              måste vara höga naturvärden och att man får specificera på vilket
              sätt det ska vara skulle vi få högre kvalitet i de frivilliga
              avsättningarna. Är Folkpartiet berett att gå med oss rödgröna
              om de kraven?
            </seg>
            <seg xml:id="i-469923e6d110e9a5-0">
              Min andra fråga rör toppmötet i Nagoya i Japan för snart fyra
              år sedan om biologisk mångfald. Det är jättebra att Anita tog
              upp det. Det rör en mängd viktiga saker. Det handlar om hur mycket
              mer mark- och havsytor som vi ska skydda men också hur vi ska
              hjälpa utvecklingsländerna att få ekonomisk ersättning för de
              genetiska resurser som vi i dag använder.
            </seg>
            <seg xml:id="i-ed24e3fb94e932c1-0">
              Nu har det gått nästan fyra år. Sverige har inte ratificerat
              Nagoyaprotokollet. Norge har ratificerat Nagoyaprotokollet, Indien
              har ratificerat Nagoyaprotokollet, en mängd utvecklingsländer
              har gjort det, men inte Sverige. Du representerar regeringspartierna,
              Anita. När kommer Sverige att ratificera Nagoyaprotokollet om
              biologisk mångfald?
            </seg>
          </u>
          <note xml:id="i-68532d588f554739-0">
            Anf. 165 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-8f40a2e07c53e631-0">
            <seg xml:id="i-8674584872623629-0">
              Herr talman! Tack för viktiga frågor, Jens Holm! Jag börjar med
              de frivilliga avsättningarna.
            </seg>
            <seg xml:id="i-e64153edc7c7b2a4-0">
              Jag läste vad Miljödepartementet sade, regeringen med andra ord.
              Där står det väldigt tydligt att de frivilliga avsättningarna
              ska vara transparenta så att deras geografiska läge, varaktighet
              och biologiska innehåll är möjligt att redovisa. Det är ett oerhört
              viktigt steg.
            </seg>
            <seg xml:id="i-fd1b471cabf7bb16-0">
              Jag är alldeles övertygad om att också Jens Holm är mycket väl
              förtrogen med hur det är i naturen. Vissa biologiska värden och
              naturvärden kan vi se direkt. Andra värdefulla biotoper kan komma
              efter ett antal år om det är rätt förutsättningar.
            </seg>
            <seg xml:id="i-54ad27bf8b42060f-0">
              Därför är det väldigt svårt att köra den restriktiva linje som
              Jens Holm för fram att det ska vara här och nu. Det är viktigt
              att vi skapar förutsättningar. Det står också tydligt. Det finns
              frivilliga avsättningar av hög klass på längre sikt.
            </seg>
            <seg xml:id="i-94e8087055ed85f0-0">
              Det ska vi vara medvetna om. Men vi ska också vara medvetna om
              att det är betydelsefullt att vi har transparensen. Det är någonting
              som vi förde fram väldigt tydligt i Miljömålsberedningens arbete.
            </seg>
            <seg xml:id="i-7cb9b2ba0deface5-0">
              Vad gäller Nagoyaprotokollet och genetiska resurser är det en
              fråga som egentligen inte har kommit ut så mycket som den borde.
              Det var ett av de riktigt viktiga besluten som antogs i Nagoya.
              Jag minns mycket väl Andreas Carlgrens hårda arbete för att få
              de frågorna på plats.
            </seg>
            <seg xml:id="i-73f69ca558b788df-0">
              Vad gäller ratificering är jag svaret skyldig. Eftersom vi var
              pådrivande borde det i rimlighetens namn vara väldigt nära förestående
              att också Sverige är berett att ratificera.
            </seg>
          </u>
          <note type="speaker" xml:id="i-b82c4e296e67d25f-0">
            Anf. 166 JENS HOLM (V) replik:
          </note>
          <u who="jens_holm_9bd66a" xml:id="i-ab876c98f57e164b-1" next="cont">
            <seg xml:id="i-ed127a1c7f47bc32-0">
              Herr talman! Vad gäller de frivilliga avsättningarna är det lovvärt
              att regeringen skriver att de ska vara transparenta och att målsättningen
              ska vara att det ska vara biologisk mångfald som gäller.
            </seg>
            <seg xml:id="i-5e442ed6ce58d4a0-0">
              Jag måste ändå fråga Anita: Hur ska vi nå dithän? Hur ska avsättningarna
              blir transparenta? Hur ska vi kunna säkerställa att det blir hög
              biologisk mångfald som gäller även på de frivilliga avsättningarna?
            </seg>
            <seg xml:id="i-156b035a81f302b6-0">
              Det är just det som Naturvårdsverket, alla miljöorganisationer
              och vi partier på den rödgröna sidan kritiserar. Det är inte det
              faktum att skogsbolag frivilligt avsätter skog. Det är väldigt
              bra och viktigt. Men vi kan inte säkerställa innehållet i avsättningarna.
              Det är problemet.
            </seg>
            <seg xml:id="i-be5908a3d7bf0c75-0">
              En annan sak kan vara ifall våra myndigheter, till exempel Skogsstyrelsen,
              kunde göra stickprovskontroller så att man kunde kontrollera frivilliga
              avsättningar och åka ut och titta vad de håller för klass. Skulle
              Folkpartiet vara berett att backa upp ett sådant förslag?
            </seg>
            <seg xml:id="i-aa04d0b82cd9fbb6-0">
              När det gäller Nagoyaprotokollet tror jag att det förhåller sig
              så här. Det är bra att Anita är ärlig. Man kan inte ha koll på
              allt som regeringen ansvarar för. När jag har talat med regeringen
              om den här saken säger man: Vi måste vänta på EU, och EU har som
              organisation inte ratificerat.
            </seg>
            <seg xml:id="i-3800d6f0c3157737-0">
              Jag vill understryka att vi var part vid Nagoyatoppmötet. Det
              är vi som ska ratificera. Vi behöver inte vänta på EU. Vi skulle
              kunna ratificera. Det har gått tre och ett halvt år. Det är alldeles
              för lång tid.
            </seg>
            <seg xml:id="i-17adfaf3642a0d0d-0">
              Nagoyaprotokollet träder inte i kraft förrän minst 50 parter,
              det vill säga 50 länder, ratificerar och införlivar slutsatserna
              i sin lagstiftning. Norge och en mängd andra länder har lyckats
              göra det. Det är tråkigt att Sverige sackar efter. Vi jobbade
              hårt efter toppmötet. Men nu måste vi också göra jobbet här hemma
              med vår lagstiftning.
            </seg>
          </u>
          <note xml:id="i-f058f3682362df16-0">
            Anf. 167 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-8f40a2e07c53e631-1">
            <seg xml:id="i-494d947a0da7968f-0">
              Herr talman! Vad gäller transparens är det transparent i ett
              antal bolag. Där är de frivilliga avsättningarna mycket transparenta.
              Det är nästa steg som nu tas. Det står mycket tydligt att de ska
              vara möjliga att redovisa. Jag känner att vi har tagit ett stort
              och viktigt steg framåt. Den möjligheten finns självklart.
            </seg>
            <seg xml:id="i-63f3a8c3b3824269-0">
              Här har vi lite olika infallsvinklar vad gäller tilltro. Jag
              har stor tilltro till skogsbrukare och familjeskogsbrukare, och
              vi har sett att det sker en utveckling i positiv riktning hos
              våra bolag.
            </seg>
            <seg xml:id="i-1cee36ec6b73a3b0-0">
              Jag minns inte om Jens Holm hade möjlighet att vara med till
              exempel för bara ett par månader sedan när Södra hade en årskonferens.
              Där visade man på sitt genuina dialogarbete, sitt arbete med frivilliga
              avsättningar och också arbetet med den sociala dimensionen.
            </seg>
            <seg xml:id="i-21a3f908e4ba3b48-0">
              Jag menar att det sker mycket. Vi måste hela tiden genom politiska
              beslut och genom att ha tilltro till att människorna som arbetar
              med det här gör goda saker och verkligen anstränger sig. Nog sagt
              om detta – jag utgår ifrån att man gör stickprov och så vidare
              i och med att det finns en redovisning.
            </seg>
            <seg xml:id="i-c0c0babf8292055c-0">
              Vad gäller ratificering och EU kan jag bara säga att jag tar
              med det. Jag tycker att det är en viktig poäng som har förts fram
              här i dag.
            </seg>
          </u>
          <note type="speaker" xml:id="i-d221f803ffade217-0">
            Anf. 168 ROGER TIEFENSEE (C):
          </note>
          <u who="roger_tiefensee_08d100" xml:id="i-6bd52f481e7d5e80-3">
            <seg xml:id="i-ca9413c3d83adff7-0">
              Herr talman, ledamöter och åhörare! För mig som centerpartist
              och utbildad ekologisk ekonom är och känns den debatt som vi nu
              för om en strategi för biologisk mångfald och ekosystemtjänster
              lite extra viktig.
            </seg>
            <seg xml:id="i-d74f89761be7ca5c-0">
              Biologisk mångfald och ekosystemtjänster har ett värde i sig,
              men de utgör också en viktig grund och förutsättning för det samhälle
              vi har. Ekosystemtjänster och biologisk mångfald förser oss med
              en hel massa nyttigheter som samhället inte skulle fungera förutan.
            </seg>
            <seg xml:id="i-d8f8f3638e60fffe-0">
              Här lyfts fram strategier för att få in värdet av ekosystemtjänster
              i ekonomiska kalkyler, till exempel. Jag kan dra mig till minnes
              hur det var under min utbildningstid och även därefter. Då fanns
              en diskussion om att det är fult att sätta monetära värden på
              ekosystemtjänster. De är liksom okränkbara. Men för mig förminskar
              det inte egenvärdet hos en ekosystemtjänst att man sätter ett
              ekonomiskt värde på den. Det berikar och förökar snarare möjligheten
              att få in och förvalta ekosystemtjänster på ett klokt sätt. Det
              är en viktig förutsättning och en viktig grund i hela tänket i
              den proposition som vi debatterar.
            </seg>
            <seg xml:id="i-43b6fa4a5b63f571-0">
              Jag har också haft förmånen att få vara med och under processen
              ta fram delar av det underlag som propositionen vilar på. Jag
              sitter precis som flera andra här i kammaren som ledamot i Miljömålsberedningen.
              Vi lade fram ett viktigt underlag i juni förra året. Det var en
              strategi för en långsiktigt hållbar markanvändning inriktat på
              skogslandskapet.
            </seg>
            <seg xml:id="i-bb2820aa27b43385-0">
              En viktig utgångspunkt som lades fram i Miljömålsberedningens
              betänkande med inriktning på skogslandskapet är att vi måste se
              en helhet – formellt skydd i kombination med frivilligt skydd
              i kombination med ett hållbart brukande av skogen som helhet.
              Det är denna helhet som skapar förutsättningarna för att nå miljömålen.
            </seg>
            <seg xml:id="i-5a3a688d31f8381b-0">
              Jag vill understryka att detta skapar en förutsättning för att
              nå miljömålet Ett rikt odlingslandskap och miljömålet Levande
              skogar. Men det skapar också förutsättningar om man sätter in
              detta i en helhet. Det är viktigt att också snegla på andra miljömål.
              Om man brukar skogen på ett hållbart sätt underlättar det också
              möjligheten att nå miljömålet när det gäller klimat. Det är viktigt
              att inte glömma bort det. Man får inte suboptimera och fokusera
              på ett mål och sedan glömma de andra och hur de hänger ihop. Detta
              är lite grann tanken med hela Miljömålsberedningen – att se synergier
              och att få miljömålsövergripande strategier.
            </seg>
            <seg xml:id="i-39e5b6966d9bd2eb-0">
              I betänkandet och propositionen finns en viktig förändring av
              skogslagstiftningen. Det handlar om hur Skogsstyrelsen ska kunna
              bedriva sin myndighetsutövning. Om man vill göra en avverkning
              i dag gör man en avverkningsanmälan. Då måste Skogsstyrelsen först
              lägga fram ett råd som markägaren inte följer för att först därefter
              kunna utfärda ett föreläggandeförbud. Det säger sig självt att
              det blir ett extra moment som gör att Skogsstyrelsen inte kan
              utöva en snabb och effektiv myndighetsutövning.
            </seg>
            <seg xml:id="i-d3ff83977f3fd76b-0">
              Detta mellansteg tar vi nu bort. Skogsstyrelsen kan direkt gå
              på ett föreläggande om förbud om det kommer in en avvecklingsanmälan
              i ett område där man ser att det finns höga naturvärden som man
              måste skydda. Detta kan tyckas vara en futtig lagändring i sammanhanget.
              Men det här är nog så viktigt. Vi hade denna diskussion i Miljömålsberedningen:
              Ju tidigare en markägare är med och gör sin traktplanering och
              om man gör den ordentligt – och det gäller både vad man ska göra
              och hur man forslar ut virket och så vidare – desto bättre blir
              det. Det här är ett litet bidrag lagstiftningsmässigt, men jag
              tror att det kommer att betyda mycket i praktiken.
            </seg>
            <seg xml:id="i-71baeb08c2c01d0c-0">
              Herr talman! Ett förslag som Miljömålsberedningen presenterade
              men som inte finns med i propositionen handlade om en ny skyddsform,
              ett så kallat ekolandskap. Det fanns med under remissomgången,
              som Johan Hultberg var inne på. Man kan säga att förslaget sköts
              i sank från två håll. Det gjordes dels från miljöorganisationer,
              som tyckte att det var för lite styrning och för lite skydd inbyggt
              i förslaget, dels från jord- och skogsbrukare, som tyckte att
              det var för mycket styrning uppifrån.
            </seg>
            <seg xml:id="i-e3e618ca2509ddc2-0">
              I stället har regeringen gått vidare med ett förslag som har
              beretts av Naturvårdsverket. Det handlar om att göra regionala
              handlingsplaner för grön infrastruktur. Tanken med ekolandskapen
              var ganska stor. Det handlade om 1 350 000 hektar fördelade på
              25–30 områden. Men det gällde just områden i landskapet. Tanken
              med grön infrastruktur är att de regionala handlingsplanerna ska
              omfatta alla län. Det ska vara ett tydligt underifrånperspektiv.
            </seg>
            <seg xml:id="i-88a1ce020efa8385-0">
              Syftet med planerna är att identifiera naturområden, biotoper,
              strukturer och element i landskapet som skapar ett ekologiskt
              sammanhang där och som utgör en förutsättning för att bevara landskapets
              biologiska mångfald och främja ekosystemtjänster.
            </seg>
            <seg xml:id="i-6fd92da44d375aa9-0">
              Detta är lite intressant. När det gäller tanken från Miljömålsberedningen
              med ekolandskapen och tanken från regeringen med grön infrastruktur
              är syftet detsamma. Men de regionala handlingsplanerna för grön
              infrastruktur har ett tydligare underifrånperspektiv. Vi är i
              Sverige i dag duktiga på att bevara enskilda objekt och enskilda
              områden i landskapet, men vi är sämre på att få ett samband mellan
              dem och en konnektivitet. Vi vill få den gröna infrastrukturen
              så att olika djur och växter kan förflytta sig. De ska inte bli
              isolerade till en ö i landskapet, utan de ska kunna förflytta
              sig. På så sätt blir ekosystemen mer resilienta, det vill säga
              tåligare mot olika störningar. Syftet är alltså detsamma, men
              arbetssättet är annorlunda.
            </seg>
            <seg xml:id="i-9260d56d402bff83-0">
              Matilda Ernkrans framförde kritik mot att regeringen inte gick
              vidare med förslaget från Miljömålsberedningen. Nej, förslaget
              sköts i sank från två håll – från miljörörelsen och från markägarna.
              Då tycker jag att det inte är mer än rätt att man inte går vidare
              med det utan i stället tar ett berett förslag från Naturvårdsverket.
            </seg>
            <seg xml:id="i-89bf97fce54e2f0b-0">
              Herr talman! Ett förslag som inte fanns med i Miljömålsberedningens
              förslag men som finns i propositionen handlar om att göra en förändring
              av det generella biotopskyddet och att klargöra förutsättningarna
              för att få dispens från detta skydd där dispensen avser en åtgärd
              som underlättar för jordbruket men som inte äventyrar biotopskyddets
              syften.
            </seg>
            <seg xml:id="i-ebfdfb9c68afb23b-0">
              I betänkandet finns en reservation från Vänsterpartiet och Miljöpartiet,
              som motsätter sig förändringen. De skriver i sin reservation:
              Om man vill införa lättnader i biotopskyddet bör dispensmöjligheten
              snävas in till de områden och de biotoper där biotopskyddet kan
              utgöra ett problem för jordbruket, såsom diken och stenmurar i
              skogs- och mellanbygder.
            </seg>
            <seg xml:id="i-ef9f2b314f2100df-0">
              Jag noterar att det står om man vill införa lättnader i biotopskyddet.
              Detta skriver man alltså i en reservation där man föreslår att
              regeringens förslag avslås. Men man kommer inte med något annat.
              Alltså är Miljöpartiet och Vänsterpartiet kvar i status quo. Jens
              Holm säger att han inte förstår hur detta kan underlätta för att
              nå miljömålen Ett rikt odlingslandskap och Ett rikt växt- och
              djurliv.
            </seg>
            <seg xml:id="i-7ee6995ce7d6fa82-0">
              Jag har haft förmånen att vara på Öland till exempel och har
              av lokala LRF på ett mycket pedagogiskt sätt fått beskrivet och
              visat hur biotopskyddet försvårar för rationellt brukande. Det
              handlar om åkerlappar på kanske en hektar omgärdade av stenmurar
              med en liten öppning. Oavsett om man bedriver ett konventionellt
              jordbruk eller ett ekologiskt jordbruk har man ganska stora vallmaskiner,
              och öppningarna i stenmurarna är ganska små. Om man då inte får
              göra en liten öppning på ytterligare en meter i stenmuren för
              att över huvud taget komma in med maskinerna blir den åkerlappen
              inte brukad.
            </seg>
            <seg xml:id="i-0521ae83a9d8c2b7-0">
              Det som är intressant är att syftet med biotopskyddet för till
              exempel en stenmur – Johan Hultberg var inne på det – är att bevara
              biotopen. Det är viktigt att notera att en biotop i ett odlingslandskap,
              en stenmur med insekter, växter och djur som lever där, är beroende
              av solbelysning. Om man inte kommer in med maskinerna och kan
              bruka åkerlappen blir det inte brukat. Det behövs inget tillstånd
              för att sluta bruka och för att det ska börja växa igen. Då blir
              stenmuren inte solbelyst, och vi får inte ett biotopskydd som
              uppfyller sitt syfte. Tvärtom motverkar det sitt eget syfte. Då
              har vi inte ett rationellt biotopskydd, och därför måste det förändras.
              Och den här förändringen underlättar genom att underlätta brukandet.
            </seg>
            <seg xml:id="i-46898857a6e94750-0">
              Vi har haft ytterligare diskussioner i Miljömålsberedningen där
              vi tydliggör att själva brukandet av odlingslandskapet är en viktig
              del för att uppnå miljömålen. Det handlar egentligen om precis
              samma tema, att underlätta brukandet. Då måste man också kunna
              underlätta för dispenser från ett generellt biotopskydd.
            </seg>
            <seg xml:id="i-2a46f356adc4068e-0">
              Med det vill jag yrka bifall till förslaget i betänkandet i sin
              helhet och avslag på samtliga reservationer.
            </seg>
          </u>
          <note type="speaker" xml:id="i-e70b1e2d3ed7252e-0">
            Anf. 169 HELENA LEANDER (MP) replik:
          </note>
          <u who="helena_leander_75e865" xml:id="i-37912bc98c627f01-4">
            <seg xml:id="i-7e3f3564aab67fa7-0">
              Herr talman! Jag var lite nervös för att inte kunna ta replik
              på Roger Tiefensee eftersom jag lyckades slarva bort mitt kort
              under voteringen. Jag sprang runt här, men lyckades hitta det
              tills det var dags i alla fall. Det innebär också att jag kan
              svara på Roger Tiefensees frågor om biotopskyddet.
            </seg>
            <seg xml:id="i-b51090a61c3f0f41-0">
              I Sverige är det normalt regeringen som lägger fram förslag till
              lagstiftning. Anledningen till det är att det ska vara väl berett
              och att det ska kunna processas genom Lagrådet och alla sådana
              saker. När oppositionen har synpunkter föreslår man oftast inte
              egna lagändringar. Det kan man göra om man tycker att man har
              på fötterna och det kanske är förhållandevis enkla saker, men
              oftast talar man om hur man tänker sig det hela. Och regeringen
              får återkomma med ett förslag i den riktningen. Det är så Miljöpartiet
              har agerat när det gäller biotopskyddet.
            </seg>
            <seg xml:id="i-ba4eee9f13858d53-0">
              Vi ser också att det finns en motsättning i att bevara jordbrukslandskapet
              där biotoperna ligger. Men vi vill inte ha ett alltför urholkat
              biotopskydd där viktiga småbiotoper läggs ned i onödan. Vi har
              försökt fundera på hur man skulle kunna differentiera det här
              på ett enklare och tydligare sätt än regeringen har föreslagit.
            </seg>
            <seg xml:id="i-089eda3355ac5b85-0">
              Om man tittar på en rapport som Jordbruksverket har tagit fram,
              under det generella biotopskyddet, kan man se att de har gjort
              en enkät med jordbrukare. De ser då att ur brukningssynpunkt är
              biotopskyddsproblemen i stort sett begränsade till diken och stenmurar.
              Åkerholmar och sådant ligger däremot ofta där de ligger för att
              det är svårt att odla där. Därför är de inte ett problem på samma
              sätt. Jordbruksverket säger också att i slättbygderna är brukningsproblem
              kopplade till småbiotoper generellt sett små.
            </seg>
            <seg xml:id="i-5d97b97a4e6a47fb-0">
              Vi menar att man då skulle kunna ha en begränsning som bara handlar
              om just dikena och stenmurarna i skogs- och mellanbygder där det
              kan vara ett reellt problem men som inte öppnar för urholkningar
              av biotopskyddet i områden där det generellt sett inte är ett
              stort problem.
            </seg>
          </u>
          <note type="speaker" xml:id="i-7e5b013ef71029b5-0">
            Anf. 170 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-6bd52f481e7d5e80-4">
            <seg xml:id="i-d8c19baece4d2bd9-0">
              Herr talman! Jag vill tacka Helena Leander för frågeställningen.
            </seg>
            <seg xml:id="i-3ec9966cd4126d1d-0">
              Det är bra att Miljöpartiet uppenbarligen ser problemet. Men
              det vore också bra om Miljöpartiet såg problemet med sitt eget
              agerande. Ni vill avslå en – som jag tycker – nödvändig förändring.
              Sedan säger ni att regeringen måste komma med förslag i en viss
              riktning.
            </seg>
            <seg xml:id="i-620350ed5e1def3c-0">
              Det går att tycka till här i riksdagen och göra ett så kallat
              tillkännagivande. Men det gör ni inte. Ni vill bara rakt av avslå
              detta, och sedan skriver ni om man vill. Då är det intressant
              att veta om Miljöpartiet och Vänsterpartiet vill göra en förändring
              av biotopskyddet för att underlätta att bedriva jordbruk även
              där det finns odlingshinder som är skyddade genom biotopskydd
              och för att man ska kunna ha en mer flexibel dispensmöjlighet
              för att underlätta odling. Det är en bra signal att man vill,
              men det ni skriver är slirigt. Det står om man vill; det är inte
              tydligt att man vill. Det vore bra om ni inte bara ser problemet
              utan också adresserar det.
            </seg>
            <seg xml:id="i-ba3bf2367b226ad3-0">
              I dag funderar många kanske på om det är värt att fortsätta bruka.
              Vi har mosaiklandskap och små åkermarker och så. Man måste kunna
              bruka dem rationellt utan specialmaskiner för en liten åkerlapp
              om man har andra större sammanhängande åkrar och större maskiner.
              Man måste kunna använda samma maskiner på båda ställena, och det
              är just det som dispensmöjligheten är till för att åtgärda.
            </seg>
          </u>
          <note type="speaker" xml:id="i-7b0832e431286eb5-0">
            Anf. 171 HELENA LEANDER (MP) replik:
          </note>
          <u who="helena_leander_75e865" xml:id="i-37912bc98c627f01-5">
            <seg xml:id="i-3c71adb98432d6be-0">
              Herr talman! Det som jag redogjorde för nu är sådant som vi har
              skrivit i vår motion. Vad vi vill göra är alltså ganska tydligt.
              Sedan kan man alltid fundera på ordval, och om ordet om är det
              bästa. I min värld är det ganska tydligt att regeringen vill göra
              förändringen och luckra upp biotopskyddet. Och om regeringen nu
              vill göra den förändringen har vi ett förslag på hur man skulle
              kunna göra i stället. Det behöver egentligen inte vara mycket
              krångligare än så.
            </seg>
            <seg xml:id="i-2794c5e71198d02a-0">
              Jag tror att vi måste ha ett smart skydd om vi ska ha en bevarad
              biologisk mångfald i odlingslandskapet. Och småbiotoperna är en
              av de viktiga refugerna för biologisk mångfald i dag. Vi ser att
              småbiotoperna minskar, och de arter som är knutna dit hotas av
              det.
            </seg>
            <seg xml:id="i-fcb4c1e520267ba9-0">
              Även om regeringen tycker sig ha hängslen eller livrem genom
              att lättnaden inte ska kunna hota den biologiska mångfalden är
              det ofta en bedömningsfråga. Det är kanske inte lätt för den enskilde
              bonden att gå ut och göra artinventeringar och leda i bevis att
              just det stenröset inte är tillhåll för den och den arten. Därför
              menar jag att om man på ett övergripande plan kan se att vi har
              ett problem med biotopskyddet här för att över huvud taget hålla
              landskapet öppet kan man vara tydlig med att vi kan göra begränsningar
              just där. Att däremot öppna upp för ett större område, fler småbiotoper
              än vad som är nödvändigt, är bara onödigt. Då är det bättre att
              begränsa utformningen av lättnaden i biotopskyddet.
            </seg>
            <seg xml:id="i-67520b7d20f78443-0">
              När jag ändå står här kan jag passa på och ställa samma fråga
              som jag ställde till Anita Brodén. Tror Roger Tiefensee att vi
              kommer att klara de miljömål som är knutna till biologisk mångfald
              med den här propositionen?
            </seg>
          </u>
          <note type="speaker" xml:id="i-d4560724e69d0603-0">
            Anf. 172 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-6bd52f481e7d5e80-5">
            <seg xml:id="i-f4c3fd89d31f1a1c-0">
              Herr talman! Jag kan börja med den sista frågan. Jag tror att
              vi kommer närmare att uppnå miljömålen. Det vore förmätet av mig
              att inte se att vi har väldigt stora utmaningar. Vi kommer också
              att ha en diskussion om miljömålssystemet som helhet efter den
              här debatten. Det är bara att inse att vi alla – oavsett parti
              – har stora utmaningar när det gäller att nå våra miljömål. Men
              då måste vi också se vilka smarta åtgärder vi kan vidta för att
              underlätta.
            </seg>
            <seg xml:id="i-eff2c74f77fc0bbc-0">
              Jag menar att dispensmöjligheten för att förändra ett i dag biotopskyddat
              odlingshinder i landskapet är en bra åtgärd. Jag beklagar att
              Miljöpartiet inte ser den positiva miljöeffekt som det innebär.
              Småbiotoper är viktiga att bevara, men brukandet är en viktig
              del av bevarandet. Brukandet av åkermarken gör att åkern är öppen
              och att det biotopskyddade objektet är solbelyst till exempel.
            </seg>
            <seg xml:id="i-2f8927557ea4127a-0">
              Som jag sade i mitt anförande fordras det inget tillstånd för
              att sluta bruka en åkerlapp. Därför är detta ett bra förslag som
              är generellt och väldigt tydligt. Som länsstyrelse går det inte
              att säga: Nej, det där är lite otydligt. Det har vi svårt att
              ge dispens för.
            </seg>
            <seg xml:id="i-1083592fdc6195bc-0">
              Det här är extremt tydligt. I andra sammanhang, när det gäller
              strandskydd och sådant, har vi haft ett syfte med lagstiftningen
              men praxis kanske har blivit annat än syftet. Jag har svårt att
              se att praxis skulle kunna bli något annat än att man får dispenser
              och får möjlighet att bedriva ett rationellt jordbruk även när
              man har den här typen av odlingshinder i landskapet. Då får vi
              både bättre konkurrenskraft för svenskt jordbruk och en bättre
              miljö i och med att de biotopskyddade objekten kan fortsätta vara
              solbelysta till exempel.
            </seg>
          </u>
          <note type="speaker" xml:id="i-b5cc872d7f3bf264-0">
            Anf. 173 IRENE OSKARSSON (KD):
          </note>
          <u who="christina_oskarsson_9f59a4" xml:id="i-619f3d449c494487-0">
            <seg xml:id="i-1c5d70aa7f596e00-0">
              Herr talman! Det här ärendet handlar om Sveriges strategi för
              biologisk mångfald och ekosystemtjänster.
            </seg>
            <seg xml:id="i-72cecca716bea7bf-0">
              I dag debatterar miljö- och jordbruksutskottet ett antal betänkanden
              med stor bäring på hur vi värnar vår miljö och natur och hur vi
              kan leva ett gott liv som kombinerar brukande, vård och skötsel
              av vår natur med en tillväxt. Kort och gott: Hur ska vi få ett
              förvaltarskap att fungera?
            </seg>
            <seg xml:id="i-a414f57c04d6e7ea-0">
              Det betänkande som nu behandlas tar upp både smått och stort,
              kan tyckas. Det tar tydliga grepp om det som är de övergripande
              miljömålen på detta område. Det har berörts av tidigare talare,
              och vi återkommer till det i vårt nästa betänkande, det vill säga
              den rapport som OECD har tagit fram och som visar att Sveriges
              arbete med miljömålen är föredömligt och på god väg. Trots det
              når vi inte miljömålen, och vi kommer tillbaka till det i nästa
              debatt, det är jag övertygad om.
            </seg>
            <seg xml:id="i-c0d23ab2d41e3235-0">
              Det betänkande som vi nu behandlar är ett steg på vägen för att
              hitta lösningar. Det behandlar såväl stora som små frågor. En
              del kan tycka att förändringar i biotopskyddet och ekosystemtjänsterna
              när det gäller hur vi hanterar våra stenmurar och stenrösen är
              en liten fråga, men det är den inte. Det är en av de viktiga punkter
              som många lantbrukare har pekat på.
            </seg>
            <seg xml:id="i-fe677b15d9a94986-0">
              För att kunna bruka sin åkermark i dagens mer maskinella, rationella
              och många gånger storskaliga lantbruk krävs det att regelverket
              förändras, att vi möjliggör för olika ansatser för att se till
              att – som Roger Tiefensee nyss sade – solens strålar kan lysa
              på kattfötterna i dikesrenen för att vi fortfarande ska kunna
              ha en biologisk mångfald, för att vi fortfarande ska kunna se
              rara arter och sällsynta växter, för att djur ska ha möjlighet
              att växa.
            </seg>
            <seg xml:id="i-13e9d25693af87fe-0">
              Jag ska bara ge ett eget exempel. Det är fascinerande att se
              tranan som ligger på ägg varje gång jag kommer till min hemort.
              Jag väntar på att det snart ska flyga upp någonting vid hennes
              sida.
            </seg>
            <seg xml:id="i-287206382873872d-0">
              Herr talman! Det är ett sätt att visa att vi behöver förändra
              för att möjliggöra. Rigid lagstiftning kan bli för rigid. Vi måste
              se till att diken, stenmurar och odlingsrösen kan förändras och
              också ersättas på annat sätt när så är lämpligt. Jag vet att detta
              välkomnas i allra högsta grad av lantbrukare i mina trakter på
              småländska höglandet där det finns gott om stenmurar och stenrösen.
              Däremot är det snart för få som kan bruka åkrarna.
            </seg>
            <seg xml:id="i-f65789e46f61ea6b-0">
              Det är också viktigt att se att vi med dagens betänkande har
              att behandla ett antal motioner. De passeras ganska tyst här från
              talarstolen, men jag kan konstatera att Sverigedemokraternas frågor
              är ganska ensidiga i de här debatterna. Vi behöver ju se både
              smått och stort, men det har väl sin grund i att vi övriga har
              den gemensamma synen att vi har ett klimat värt att värna om och
              vårda, som vi måste ta ansvar för. Hur vi sedan gör det diskuterar
              vi här och har lite olika åsikter om.
            </seg>
            <seg xml:id="i-b037a8bae39336aa-0">
              Miljömålsarbetet tar sin utgångspunkt i att vi ska lämna en lösning
              på det som är negativ påverkan till våra barn och barnbarn både
              här och internationellt. Vi ska alltså inte exportera problemen.
            </seg>
            <seg xml:id="i-0c2244a88c586e08-0">
              I dagens betänkande blir det tydligt, och Anita Brodén lyfte
              fram att det var ganska många år sedan man senast tog ett sådant
              här stort grepp på miljömålsområdet när det gäller biologisk mångfald
              och ekosystemtjänster. Regeringen beslutade i februari i år om
              ett antal mål i det här sammanhanget. Några mål beslutades redan
              2012. Jag ska nämna några av de mål som nu beslutades och som
              ligger till grund för mycket av det som står i propositionen:
            </seg>
            <seg xml:id="i-51fbc6457694c9bf-0">
              För det första gäller det helhetssyn på markanvändningen. Där
              jobbar Miljömålsberedningen också med att ta ytterligare ett steg
              i det perspektivet, och resultatet kommer i närtid. Där är jag
              mycket glad över att vi har kunnat ta viktiga steg i avvägningar
              mellan målkonflikter.
            </seg>
            <seg xml:id="i-557a784fd0e80969-0">
              För det andra gäller det skydd av landområden, sötvattenområden
              och marina områden. Här har Sverige varit och är en föregångare,
              inte minst med tanke på vår tilltro till att människor vill vara
              med och påverka.
            </seg>
            <seg xml:id="i-062e08172fcf9779-0">
              För det tredje gäller det markägarperspektivet.
            </seg>
            <seg xml:id="i-38cceef2d303fe50-0">
              För det fjärde gäller det frivilligheten – jag kommer tillbaka
              till den.
            </seg>
            <seg xml:id="i-60724d4489cdf495-0">
              För det femte gäller det miljöhänsyn i skogsbruket i stort.
            </seg>
            <seg xml:id="i-02e4511359a35092-0">
              För det sjätte gäller det förändrade möjligheter att få ett variationsrikt
              brukande av skogen. Det har lämnats ett antal uppdrag till följd
              av detta till de myndigheter som har ansvaret. Det gäller inte
              minst det som sattes i gång för någon månad sedan, en dialogprocess
              i ett nationellt skogsprogram.
            </seg>
            <seg xml:id="i-b3e61256de940b6e-0">
              Jag var med vid det första mötet, och jag har förhoppningen och
              förväntar mig att alla aktörer vill bidra i det arbetet, så att
              vi kan komma vidare med en skogspolitik och ett skogsprogram som
              bygger på de två jämställda mål som Sverige har för den näring
              som är så viktig och som de flesta av oss brukar peka på när det
              är skolklasser på besök här i riksdagen som en av de två grundbultar
              som är viktiga för svensk utveckling, nämligen jord- och skogsbruket
              samt malmen i norr. Det illustreras av de tavlor som är uppsatta
              i taket på Bankhallen. Dessa grundbultar ger bas för den grund
              vi står på, och det är det som det här utskottet så ofta får debattera.
            </seg>
            <seg xml:id="i-ef74b36cdf3ff866-0">
              Herr talman! Jag har också förmånen att sitta med i Miljömålsberedningen.
              Flera talare före mig har sagt att det här betänkandet och den
              här propositionen inte är identiska med det som vi i Miljömålsberedningen
              sade. Nej, vi kanske inte alltid är klokast. Jag tror att Roger
              Tiefensee berörde att när man skickar ärenden på remiss så kommer
              det in andra synpunkter och tankegångar som gör att regeringen
              har tagit andra steg i arbetet.
            </seg>
            <seg xml:id="i-18b259968f65f99a-0">
              Däremot stämmer inte det som har anförts av tidigare talare,
              att det inte finns underlag och att det inte finns siffror som
              visar vad regeringen vill nå med det här arbetet. Det är ytterst
              tydligt, och det är bara att läsa det som ligger till grund för
              de beslut som regeringen har fattat från februari månad för att
              se att man har tagit sin utgångspunkt i de beräkningar som Miljömålsberedningen
              gjorde. Man har tydligt talat om när man har modifierat dem och
              varför och på vilka grunder. Det finns alltså en tydlighet i att
              vi inte gör avkall på goda underlag i det arbete som utförs.
            </seg>
            <seg xml:id="i-f4e699cdf21a3197-0">
              Herr talman! Frivilligheten har ifrågasatts. De två viktiga punkterna
              i ökade arealer när det gäller skogssidan är att staten får gå
              in med ersättningar men också de frivilliga avsättningarna och
              det frivilliga skyddet.
            </seg>
            <seg xml:id="i-bb6a1e2bd88a1276-0">
              Efter att för någon månad sedan ha varit med på en EU-politisk
              debatt där vi tangerade den svenska skogspolitiken på ort och
              ställe utanför Kalmar där Södra skogsägarna hade sin stämma kan
              jag konstatera att mer pedagogiska fotbollsmål får ni leta efter.
              De var betydligt bättre, och för en gångs skull, herr talman,
              kommer jag att dra över min taletid en del. Jag hoppas att det
              är förlåtet.
            </seg>
            <seg xml:id="i-f95e4d81d5209cf7-0">
              De mål som där var uppställda gav mig betydligt mer tankar än
              de mål som de flesta av kollegerna tittar på i dag. Man kunde
              se hur en fotbollsplans storlek visade på frivilliga avsättningar.
              När man räknade upp hur många fotbollsplaner de frivilliga avsättningarna
              omsätter är det en pedagogik värd att använda för de flesta, förutom
              undertecknad kanske som inte tycker att fotboll är så väsentligt.
              Men bilden är oerhört väsentlig, och inte minst det som då sades.
              På de 20 år som vi har haft nuvarande skogspolitik kunde man peka
              på vad som har hänt och vilka resultat kan man se redan efter
              20 år. Ja, skogspolitik är långsiktig och måste vara det. Därför
              är det också viktigt att ha tilltro till de markägare som vill
              värna om och verka i skogen.
            </seg>
            <seg xml:id="i-5996955cd49626fc-0">
              Låt mig något kommentera det som Jens Holm sade. Visst, det kommer
              att bli fler och fler utboägare, det vill säga att man bor på
              Söder i Helsingfors och äger skog i Norrlands inland eller något
              sådant. Det som sägs i det sammanhanget är att det finns en oro
              som snarare är den motsatta till Jens Holms oro, nämligen om man
              ser till vikten av att även ha ett produktionsskogsbruk i förhållande
              till de andra målen. Jag tror att det går att hitta vägar för
              att öka kunskapen också hos de skogsägare som bor någon annanstans
              än mitt i skogen, så att säga.
            </seg>
            <seg xml:id="i-984a107590342ba7-0">
              Herr talman! Det finns mycket som skulle kunna lyftas fram. Jag
              skulle vilja rekommendera dem som lyssnar att läsa kapitel 4 och
              5 i propositionen. Där beskrivs Sveriges arbete i en internationell
              kontext, vad vi gjort, vad vi bidragit med. Regeringen och dess
              företrädare har under en lång följd av år arbetat för att vidga
              det internationella perspektivet.
            </seg>
            <seg xml:id="i-6e86cdc0736923af-0">
              Herr talman! Som kristdemokrat är jag extra glad över det skogspolitiska
              programmet. Jag är glad att vi nu kan sätta det i sjön och tillsammans
              börja jobba för att värna det gröna guldet, värna långsiktig hållbarhet,
              öka räntan på kapitalet, få möjlighet att utvinna nya produkter
              och nytt material på ett konstruktivt och bra sätt, allt i samverkan
              mellan de olika aktörer som finns i vårt samhälle.
            </seg>
            <seg xml:id="i-0158496af8cd65fa-0">
              Mycket mer skulle kunna sägas om detta, men jag nöjer mig med
              det jag sagt och yrkar bifall till utskottets förslag i betänkandet
              och avslag på samtliga motioner. Jag gläder mig åt att vi tagit
              ett stort steg i rätt riktning vad gäller uppfyllelsen av våra
              miljömål.
            </seg>
          </u>
          <note type="speaker" xml:id="i-d22e8a5448f50ccb-0">
            Anf. 174 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-ac3776e6d8d3b13f-0">
            <seg xml:id="i-231da4363cf16add-0">
              Herr talman! Sommaren 2011 deltog jag i ett studiebesök i Tviggasjö
              i Hässleholms kommun. En lantbrukare hade begärt dispens av Länsstyrelsen
              i Skåne att få ersätta ett öppet dike på 50 meter mellan två små
              åkrar med ett rördike för att kunna bruka marken effektivare.
              Länsstyrelsen i Skåne hade avslagit dispensansökan med motiveringen
              att det fanns grodor i diket, inte någon speciell typ av grodor
              men i alla fall grodor. I den trakten i norra Skåne är alternativet
              till ett effektivt brukande av åkrarna att plantera skog på marken.
              Grannarna till lantbrukaren hade redan gjort det.
            </seg>
            <seg xml:id="i-319bfb0b16313165-0">
              Hösten 2011 motionerade jag om det i riksdagen och lyfte då fram
              att om dispens inte beviljas i sådana fall som det i Tviggasjö
              kommer det öppna landskapet att växa igen, och den biotop som
              länsstyrelsen genom sitt beslut ville skydda kommer att bli förstörd
              på grund av buskar och träd. Länsstyrelsens beslut skulle då komma
              att motverka sitt syfte. Efter vårt studiebesök avslog även Miljööverdomstolen
              lantbrukarens överklagande av länsstyrelsens beslut.
            </seg>
            <seg xml:id="i-5828766e1b2148d1-0">
              Den fråga jag motionerade om kom att behandlas av Miljömålsberedningen,
              och jag är tacksam för att min partikollega Roger Tiefensee och
              övriga i beredningen tagit hand om det här problemet och den orimlighet
              som jag påtalade i motionen 2011. Naturligtvis är jag i dag mycket
              nöjd med att även regeringen och miljö- och jordbruksutskottet
              tagit problemet på allvar och har föreslagit en ändring i miljöbalken
              som på ett tydligt sätt utökar möjligheterna att få dispens från
              det generella biotopskyddet för åtgärder som kan underlätta jordbruket
              men inte innebär att arter hotas.
            </seg>
            <seg xml:id="i-fae040c65a665d65-0">
              I betänkandet lyfts fram att biotopskyddet i vissa fall hindrar
              en god arrondering och ett rationellt brukande av marken. Utskottet
              pekar på att det främst är diken, stenmurar och odlingsrösen som
              berörs av de utökade dispensmöjligheterna och att det ofta behövs
              ett aktivt brukande av marken som en förutsättning för att biotopen
              ska leva vidare. Det är precis den utgångspunkt jag hade i min
              motion 2011.
            </seg>
            <seg xml:id="i-3342848eaac767b0-0">
              Jag ser fram emot att vi nu, snart tre år efter att motionen
              väcktes, fattar ett riksdagsbeslut som äntligen skapar bättre
              förutsättningar för ett rationellt jordbruk och ett öppet landskap
              utan att hota viktiga arter och biotoper.
            </seg>
          </u>
          <note xml:id="i-8e25991047554106-1">
            Jag yrkar bifall till utskottets förslag i betänkandet.
          </note>
          <note xml:id="i-cac968610e655645-1">
            Överläggningen var härmed avslutad.
          </note>
          <note xml:id="i-c5f9897cd6ce7578-0">
            13 § Svenska miljömål
          </note>
          <note type="speaker" xml:id="i-cf3bdbfb2bcff15a-0">
            Anf. 175 KRISTINA NILSSON (S):
          </note>
          <note xml:id="i-a858b9d9c7b94c07-0">
            Herr talman! Miljö- och jordbruksutskottets betänkande 28 är
            en skrivelse som utgör regeringens samlade redovisning av miljömålssystemets
            utveckling och de strategier och etappmål som beslutats.
          </note>
          <u who="kristina_nilsson_f9caea" prev="cont" xml:id="i-5045a6ee2d9529f8-0">
            <seg xml:id="i-3e293dfc941ad96d-0">
              I skrivelsen redovisas många viktiga insatser som genomförts
              under mandatperioden. Regeringen har tagit fram nya strategier
              med etappmål, styrmedel och åtgärder inom prioriterade områden
              för att nå miljökvalitetsmålen. Man anser sig också ha tagit fram
              åtgärder för att öka takten i genomförandet och konstaterar att
              det fortsatt krävs mycket arbete för att nå generationsmålet och
              miljökvalitetsmålen. Det sista kan man inte annat än hålla med
              om eftersom 14 av 16 mål inte bedöms möjliga att uppnå med de
              åtgärder och styrmedel som finns på plats i dag.
            </seg>
            <seg xml:id="i-4182b4a20ed6bbd7-0">
              När man kommer till förklaringen varför det är möjligt att endast
              klara två av våra miljökvalitetsmål kan man läsa följande i utskottets
              text: Flertalet mål är visionära till sin karaktär och myndigheterna
              i de flesta fall endast har en begränsad möjlighet att påverka
              måluppfyllnaden. I flera fall krävs det ett internationellt engagemang
              för att målen ska kunna nås. I andra fall krävs det nationella
              åtgärder som myndigheterna inte har rådighet över, exempelvis
              i form av lagstiftning eller skatter och avgifter. De flesta miljökvalitetsmålen
              kan inte heller nås om inte allmänheten och näringslivet ändrar
              sitt beteende och tar större hänsyn till hur miljön påverkas.
            </seg>
            <seg xml:id="i-35bde9cd9753c8a6-0">
              När jag läser det tycker jag att det är lite beklagligt om vi
              i den här församlingen försöker skjuta över ansvaret för miljökvalitetsmålen
              på alla andra. Det är alltså myndigheter, allmänhet, näringsliv
              och andra länder som främst är ansvariga för att vi i Sverige
              inte uppnår våra miljömål. Här måste det finnas utrymme för självkritik
              och reflexion kring vad man hade kunnat göra bättre.
            </seg>
            <seg xml:id="i-5323a98bc2314a54-0">
              I skrivelsen menar regeringen att de förändringar man gjort har
              bidragit till ett mer effektivt, transparent och åtgärdsinriktat
              miljömålssystem. Vi socialdemokrater tycker att det tyvärr snarare
              blivit tvärtom. Den fördjupade utvärdering som kom 2008 med förslag
              till åtgärder och skärpta delmål valde regeringen att i princip
              bortse från. Nu, sex år senare, har regeringen beslutat om nya
              etappmål där konkreta åtgärder saknas för flera av dem. I skrivelsen
              är etappmålen också uppdelade på områden i stället för att tydligt
              kopplas till respektive miljömål, vilket gör det hela ganska svåröverskådligt
              och fragmenterat.
            </seg>
            <seg xml:id="i-1bbf0332d354c674-0">
              Det blir extra bekymmersamt när man samtidigt konstaterar hur
              viktiga kommuner, myndigheter, intresseorganisationer, enskilda
              och företag är för att nå faktiska resultat. Om alla ska kunna
              åstadkomma positiva förändringar är det absolut nödvändigt att
              systemet är begripligt och lättöverskådligt.
            </seg>
            <seg xml:id="i-6de937c6f4739d7e-0">
              En annan åtgärd som regeringen vidtagit är att avskaffa myndigheten
              Miljömålsrådet och ersätta den med den parlamentariska Miljömålsberedningen.
              Miljömålsrådets uppgift var att vart fjärde år ta fram åtgärder
              för samtliga miljömål utifrån expertmyndigheternas bedömningar.
              Nu upplever vi att det i stället är Miljömålsberedningen som under
              stor tidspress och med små resurser lite ad hoc ska ta fram förslag
              till åtgärder när regeringen ger uppdrag. Uppdragen kan vara ganska
              snävt utformade och i praktiken utformade från den politiska majoritetens
              bedömning av vad som är mest önskvärt.
            </seg>
            <seg xml:id="i-4fa903c90846b22c-0">
              Vi menar att de här förändringarna av systemet har stoppat upp
              arbetet med att ta fram verksamma åtgärder. I stället blir fokus
              på att ta fram etappmål och indikatorer. I den takt som det pågår
              kommer man inte att klara av att beta av ens hälften av målen
              före målåret 2020. Ytterst är det regeringen som är ansvarig för
              att de 16 målen ska uppnås. Skrivelsen visar att läget är allvarligt.
              Riksdagsbeslutet kommer inte att klaras av. Det är oroande. Dessutom
              framkommer det att regeringen prioriterat vissa miljömål framför
              andra. Vi anser att riksdagens beslut är en prioritering i sig
              och att det inte är möjligt att välja bort vissa mål. Om det är
              regeringens uppfattning att prioriteringar mellan de olika målen
              behöver göras bör regeringen vända sig till riksdagen och begära
              att något av målen stryks eller formuleras om. Det gäller också
              om man anser att det årtal när målet ska vara uppnått behöver
              flyttas fram.
            </seg>
            <seg xml:id="i-ee76db4dfa6d8a25-0">
              Vi anser att det behövs ett tydligare arbete för att få fram
              åtgärder som ger effekt i verkligheten. Tempot i det arbetet behöver
              öka. Förslag som arbetas fram inom myndigheter ska inte behöva
              stå i vänteläge, utan de borde kunna beredas av Regeringskansliet
              direkt. Sedan är det regeringens ansvar att i så bred samverkan
              som möjligt besluta om de här åtgärderna.
            </seg>
            <seg xml:id="i-1f60d6e3b1f719eb-0">
              Jag har försökt gå igenom de konkreta åtgärder som regeringen
              hänvisar till i skrivelsen. Det finns självklart exempel på åtgärder
              som faktiskt bidragit till att förbättra tillståndet i miljön,
              men jag kan konstatera att mycket handlar om att regeringen på
              EU-nivå trycker på och att det är dialoger och diverse uppdrag.
              Det kan visserligen vara bra, men det är svårt att se vad det
              egentligen ska ge för effekt. I alla fall är det svårt för mig
              att bedöma det.
            </seg>
            <seg xml:id="i-9101ba45293cfb80-0">
              Jag ska nämna några exempel som jag har tittat på. Det är en
              utredning om ekonomiska styrmedel för kemikalier som ska redovisas
              i januari 2015. En nationell reglering för ftalater utreds, och
              det ska redovisas i november 2014. Miljömålsberedningen har tagit
              fram en strategi för hållbar vattenpolitik som redovisas nu. En
              särskild utredare har ett uppdrag att identifiera utmaningar kring
              vattenförsörjning. Det ska redovisas i juni 2015. Ett nytt system
              för havsplanering introduceras nu. En utvärdering av Kometprogrammet
              kommer under hösten 2014. Naturvårdsverket redovisar nu uppdraget
              att ta fram strategi, etappmål och styrmedel när det gäller fjällmiljön.
              Boverket kommer att redovisa uppdraget om en god bebyggd miljö
              i december 2014.
            </seg>
            <seg xml:id="i-d2091a7d903499ab-0">
              Sammantaget är det en lång lista. Det som blir bekymmersamt är
              att vi är så nära målåret 2020. Det är mycket som måste göras
              snabbt.
            </seg>
            <seg xml:id="i-096ddbc50370f5cc-0">
              Vi anser att regeringen inte levererar tillräckligt med konkreta
              åtgärder som gör skillnad i verkligheten. Det behövs ett system
              som i snabbare takt åstadkommer verkliga förbättringar i miljön.
              Vi anser också att Miljömålsberedningen skulle kunna spela en
              viktig roll om den ges rätt förutsättningar. Miljöpolitik är ju
              som vi alla vet ett område där det behövs långsiktiga beslut som
              kanske inte alltid är populära på kort sikt. Beredningen skulle
              kunna vara ett forum där politiker skulle kunna enas över partigränserna
              och där breda majoriteter skulle kunna ge långsiktiga spelregler,
              som många efterfrågar. Men framför allt måste den politiska viljan
              att uppnå miljökvalitetsmålen finnas.
            </seg>
            <seg xml:id="i-60f422a4197d905f-0">
              Jag tror att vi, när vi återsamlas här i höst, oavsett hur det
              ser ut, kommer att stå inför stora utmaningar. Och vi kommer att
              ha mycket arbete kvar att göra.
            </seg>
            <seg xml:id="i-d8a8ead7cd1b1a98-0">
              Med det vill jag yrka bifall till reservation 1.
            </seg>
          </u>
          <note type="speaker" xml:id="i-9f6b583c3be996ef-0">
            Anf. 176 HELENA LEANDER (MP):
          </note>
          <u who="helena_leander_75e865" xml:id="i-37912bc98c627f01-6">
            <seg xml:id="i-e495ce982c2ded97-0">
              Herr talman! Med nuvarande politik klarar Sverige i bästa fall
              2 av 16 miljömål till 2020. Det är inget annat än ett fiasko.
            </seg>
            <seg xml:id="i-118576a2b10f007c-0">
              Vän av ordning kanske påpekar att det här med miljö handlar om
              internationella frågor och att vi inte kan göra så mycket här
              i Sverige. Men Naturvårdsverket är i sin uppföljning noga med
              att merparten av de svenska miljömålen är sådana som i huvudsak
              avgörs av vad vi gör här i Sverige. Det är alltså upp till oss
              om vi vill klara dem eller inte.
            </seg>
            <seg xml:id="i-7e63144dad3e0134-0">
              Vän av ordning kanske också påpekar att det ibland tar lite tid
              för naturen att återhämta sig när man slutat med dumheterna och
              börjat göra rätt, så att säga. Det är förstås korrekt. Därför
              bedöms miljömålen inte längre utifrån om miljötillståndet som
              sådant är bra 2020 utan om alla nödvändiga beslut för att nå dit
              är fattade, även om det sedan kan ta lite tid innan miljötillståndet
              har förbättrats så mycket att man når målet i sig.
            </seg>
            <seg xml:id="i-7a57a5fdf5788649-0">
              Det finns alltså klara gränser både för hur mycket regeringen
              kan skryta över framgångar och för hur mycket man kan skylla ifrån
              sig när det gäller misslyckanden.
            </seg>
            <seg xml:id="i-8e72ef0f7f14fbbc-0">
              Finns inte den politiska viljan hjälper det inte hur bra miljömålssystem
              vi än har. Men jag tycker mig ändå av och till höra antydningar,
              även från borgerligt håll, om att man faktiskt vill nå våra miljömål.
              Då vore det bra om vi kunde rigga miljömålssystemet så att vi
              kan skaka fram det bästa ur den vilja som man nu lyckas uppbåda
              från olika politiska läger på miljöområdet.
            </seg>
            <seg xml:id="i-f305b1d8ba09b644-0">
              När regeringen gjorde om miljömålssystemet förra mandatperioden
              var det mycket av miljömålsarbetet eller miljöarbetet generellt
              som stannade upp. De långa listor med förslag på vad vi skulle
              kunna göra för att nå våra miljömål, som hade tagits fram av Miljömålsrådet
              i samband med den fördjupade utvärderingen 2008, gömdes undan
              i något skåp någonstans. Delmålen avskaffades och kommer pö om
              pö att ersättas av etappmål. Det är fortfarande flera miljömål
              som inte har några etappmål över huvud taget.
            </seg>
            <seg xml:id="i-aabed007c3496dfe-0">
              I stället för Miljömålsrådet, som regelbundet analyserade vad
              som krävdes för att nå samtliga miljömål och lade fram förslag
              på åtgärder baserade på myndigheternas bedömningar, inrättade
              regeringen en parlamentarisk miljömålsberedning som tar ett område
              i taget och lägger fram de förslag man hinner med och som man
              råkar komma överens om. Det är helt frikopplat från om de föreslagna
              åtgärderna är tillräckliga för att klara målen eller inte.
            </seg>
            <seg xml:id="i-4c1a97a97cd202ec-0">
              Det här säger jag inte för att helt döma ut Miljömålsberedningen,
              som jag för övrigt själv sitter i. Jag är övertygad om att Miljömålsberedningen
              skulle kunna spela en viktig roll, men då behöver vi ha rätt förutsättningar.
            </seg>
            <seg xml:id="i-241f1b71fc7b3ca5-0">
              Miljöpolitiken är, precis som Kristina Nilsson var inne på, ett
              område som kräver långsiktighet. De beslut som vi alla egentligen
              vet skulle vara de bästa långsiktigt är inte alltid någonting
              som alla väljare gör vågen för här och nu. Då kan det vara möjligt
              att man, om man har en beredning, gemensamt vågar gå fram med
              mer än vad man vågar gå fram med själv. Då kan vi ge de långsiktiga
              spelregler som många vill ha, inte minst inom näringslivet, som
              står inför att göra investeringar och vill veta om det kommer
              att löna sig att göra dem miljösmarta eller inte.
            </seg>
            <seg xml:id="i-1c48de08b25bbfce-0">
              Allt det här kräver naturligtvis att den politiska viljan finns,
              men det underlättar också om det finns tillräckligt med åtgärdsförslag
              för att man faktiskt ska nå miljömålen, så att beredningen har
              någonting att diskutera som är tillräckligt och inte bara har
              redan kompromissade underlag som behöver kompletteras med mindre
              beredda förslag, om man verkligen vill nå målen.
            </seg>
            <seg xml:id="i-8a9c034cc027cb85-0">
              Om man skulle återinföra en funktion som efterliknar det tidigare
              Miljömålsrådet skulle Miljömålsberedningen bli ett bra parlamentariskt
              komplement. Då skulle vi få den analys och de förslag som krävs
              för att nå miljömålen och ett parlamentariskt forum som kan hantera
              de politiska problem som kan dyka upp om vi på allvar vill nå
              miljömålen. Problemen med att nå miljömålen är i högsta grad politiska,
              vill jag säga.
            </seg>
            <seg xml:id="i-b334573b77f08d80-0">
              Vi hörde i den tidigare debatten om ekosystemtjänster att alla
              – jag tror faktiskt att det var alla – stod upp för att vi är
              helt beroende av en bra miljö för att klara vår ekonomi. Hela
              den bygger på friska ekosystem. Att sabba miljön kan vara kortsiktigt
              lönsamt, men i längden är det förödande. Men just eftersom det
              kan vara kortsiktigt lönsamt och ibland inte ens lönsamt utan
              bara bekvämt finns det alltid en frestelse hos politiker på röstjakt
              att blunda för vad som är långsiktigt vettigt och att satsa på
              röster och inflytande den här mandatperioden. Det är oansvarigt
              mot alla dem som kommer efter oss, och jag tror egentligen inte
              att någon politiker vill äventyra sina barns framtid.
            </seg>
            <seg xml:id="i-cd0d7bbcb8c69dc3-0">
              Jag tror inte att ett bättre miljömålssystem ensamt kan locka
              fram alla goda sidor hos oss politiker, men ett bra system ökar
              i alla fall chansen att vi får bra beslut. Därför, herr talman,
              yrkar jag bifall till reservation nr 1. Sedan är det upp till
              oss att fylla på med politisk vilja.
            </seg>
          </u>
          <note type="speaker" xml:id="i-2659e9f832498b40-0">
            Anf. 177 JOSEF FRANSSON (SD):
          </note>
          <u who="josef_fransson_b32cdd" xml:id="i-0a360315ef0d6f8a-1">
            <seg xml:id="i-09d4c36d7912242f-0">
              Herr talman! Jag har, som ni kanske alla vet, många gånger i
              den här talarstolen lyft fram olika aspekter av energipolitiken.
              Kanske är det vindkraft som jag har ägnat mest tid åt att tala
              om. Då kanske det passar att jag så här i sluttampen av mandatperioden
              också får avsluta med just denna fråga.
            </seg>
            <seg xml:id="i-6f49b648c3647612-0">
              Jag har, som ni kanske alla vet, en lite annan syn på Sveriges
              storskaliga satsning på vindkraft. Det är en syn som bygger på
              de tekniska begränsningar och problem som finns utifrån en ingenjörs
              perspektiv.
            </seg>
            <seg xml:id="i-8f670e156e0e64af-0">
              Även om energisystemet är komplext kan jag i alla fall lova en
              sak, nämligen att åsikter aldrig kan ersätta fysikens lagar. Bara
              för att någon tycker att vind- och solkraft ska ersätta kärnkraften
              betyder det inte nödvändigtvis att de ryms inom fysikens lagar.
              Elproduktionssystemet hanteras därför bäst av ingenjörer och ekonomer,
              inte av miljöaktivister och tyckare.
            </seg>
            <seg xml:id="i-a690360372440f37-0">
              I dag har Sverigedemokraterna en reservation som i korthet går
              ut på att elcertifikatssystemet bör fasas ut och att inga ytterligare
              anläggningar ska tilldelas elcertifikat.
            </seg>
            <seg xml:id="i-f890eb9167209930-0">
              Som ni säkert alla känner till utgår enorma subventioner till
              vindkraften, och vore det inte för elcertifikaten skulle det knappast
              byggas några vindkraftverk alls i Sverige. Det tycker jag vore
              bra – inte minst för att utbyggnaden går i strid med varje aspekt
              av en sund miljöpolitik.
            </seg>
            <seg xml:id="i-bdceddce89f9953a-0">
              Jag ska nu presentera min tio-i-topp-lista över varför det är
              fullständigt befängt att använda medborgarnas pengar för att understödja
              fortsatt investering i vindkraft. Notera nu att detta inte handlar
              om åsikter utan att punkterna är baserade på fakta.
            </seg>
            <seg xml:id="i-0c4b5c67828c8321-0">
              Nr 10: För subventionerna för ett enda 2-megawatts vindkraftverk
              skulle man kunna bekosta lönekostnaderna för en polis, en sjuksköterska
              och en lärare. I Sverige har vi motsvarande ungefär 2 500 sådana
              verk.
            </seg>
            <seg xml:id="i-9dad50660b07301d-0">
              Nr 9: Många moderna vindkraftverk använder stora mängder av den
              sällsynta jordartsmetallen neodym, vilken bryts under omänskliga
              former och enorm miljöförstöring huvudsakligen i Kina. Om det
              kärnbränsle som Sverige importerar tillkommit med ett sådant mänskligt
              lidande är jag övertygad om att ingen i denna kammare hade suttit
              och låtsats som att det regnar.
            </seg>
            <seg xml:id="i-b5f81f7594110fb1-0">
              Nr 8: Vindkraftverk gör stora ingrepp i landskapsbilden och kulturmiljön.
              Många medborgare drabbas extra hårt på grund av solreflexer och
              buller. Det är också ett rimligt antagande att vi går miste om
              framtida turistintäkter från naturturism där vi industrialiserar
              vår natur med 200 meter höga vindkraftverk.
            </seg>
            <seg xml:id="i-2310ab2251e1f38a-0">
              Nr 7: Vindkraften dödar med sina blad mängder av flygande djur
              och är ett hot mot flera skyddsvärda arter av rovfåglar och fladdermöss.
              På Gotland vindkraftsdödades någonstans mellan 5 och 10 procent
              av hela bestånden av kungs- och havsörn på ett enda år.
            </seg>
            <seg xml:id="i-b2535f0655fca87d-0">
              Nr 6: Vindkraften kan svårligen ersätta andra energislag i vårt
              elförsörjningssystem. Om man fullt ut skulle försöka ersätta kärnkraften
              med vindkraft skulle det innebära en enorm miljöförstöring och
              vara förenat med astronomiska summor pengar. Detta beror inte
              minst på kostnaderna och resursåtgången av utbyggda kraftnät,
              utbyggd reglerförmåga och åtminstone försök till energilagring.
            </seg>
            <seg xml:id="i-29ce935b633f8efa-0">
              Nr 5: En fortsatt utbyggnad av vindkraft ställer allt större
              krav på överföringskapacitet. Det miljöslitage som uppstår i och
              med denna utbyggnad av elnäten måste tillskrivas vindkraften.
              Överföringsnät är för övrigt väldigt kostsamt, och redan nu finns
              behov av investeringar på tiotals miljarder som konsekvens av
              den fortsatta vindkraftsutbyggnaden.
            </seg>
            <seg xml:id="i-9a9e46eccf39b6b8-0">
              Nr 4: Vindkraft levererar inte nödvändigtvis energi när det finns
              efterfrågan. Effekten pendlade under 2014, och säkerligen under
              2013, mellan nära noll och ca 80 procent av den installerade effekten,
              vilket ställer större krav på reglerförmåga ju mer vindkraft vi
              får in i systemet. I sammanhanget är det värt att poängtera att
              under ungefär 13 procent av årets timmar under 2013 levererade
              vindkraften mindre än 10 procent av den installerade kapaciteten.
            </seg>
            <seg xml:id="i-cb475a8cdd259d78-0">
              Vattenkraftens reglerförmåga är i princip redan utnyttjad, och
              framtida reglerförmåga, i fall av nedstängd kärnkraft, kommer
              att kräva stor användning av kol- och gaskraft som reglerkraft
              – som vi får importera.
            </seg>
            <seg xml:id="i-97e6ae8a334a2cfe-0">
              Nr 3: I genomsnitt producerar vindkraften endast ca 28 procent
              av den installerade effekten. Genomsnittet är i själva energisystemet
              tämligen ointressant, men om man utnyttjar endast 28 procent av
              den installerade generatorkapaciteten skvallrar det lite grann
              om vilket resurskrävande energislag detta är.
            </seg>
            <seg xml:id="i-ddc47587e1992f4f-0">
              Detta leder mig till punkt nr 2: Om man jämför materialåtgången
              av stål och betong är det tydligt att vindkraften är mycket resurskrävande
              jämfört med kärnkraften.
            </seg>
            <seg xml:id="i-ccff11e1f7abd027-0">
              När det gäller betong går det åt ungefär 23 gånger mer för att
              producera en kilowattimme vindkraftsel jämfört med en kilowattimme
              kärnkraftsel. Gör man samma jämförelse med stål går det åt ungefär
              43 gånger mer till vindkraft än till kärnkraft. Är det resurseffektivt?
              Det är det väl knappast.
            </seg>
            <seg xml:id="i-5bdfac0e7cce52b5-0">
              Slutligen till punkt nr 1, som kanske är den viktigaste i hela
              sammanhanget: Vindkraftsutbyggnaden ökar utsläppen av koldioxid.
              Enligt en analys gjord av Vattenfall ger i ett livscykelperspektiv
              vindkraft upphov till ungefär tre gånger så mycket utsläpp som
              kärnkraft per producerad enhet energi. Till detta kommer givetvis
              koldioxidutsläppen som genereras kopplat till det utbyggda överföringsnätet.
            </seg>
            <seg xml:id="i-35711108dac8e689-0">
              Herr talman! Som en summering över vad jag nu sagt vill jag avsluta
              med följande.
            </seg>
            <seg xml:id="i-7e72dc75fce55880-0">
              Utgångspunkten för energipolitiken behöver utformas på ett sätt
              som tar hänsyn till hela energisystemets funktionssätt. Politiken
              måste därför eftersträva hög tillförlitlighet, god miljöprestanda
              och låga energipriser. Dagens subventionerade expansion av sol-
              och vindkraft motverkar alla dessa tre mål.
            </seg>
            <seg xml:id="i-3f23b5602b1b2dce-0">
              Som en avslutning tänkte jag från talarstolen visa ett fint diagram
              av vad kärnkraften ska ersättas med. Här håller jag ett diagram
              över kärnkraftsproduktionen och vindkraftsproduktionen mellan
              januari och mars 2013. Diagrammet är talande. Det röda strecket
              är kärnkraften. Den vill man ersätta med vindkraften. Här ser
              man tydligt att vindkraften pendlar. Denna förändring kan inte
              göras utan stora konsekvenser.
            </seg>
          </u>
          <note type="speaker" xml:id="i-0e200e432d949ebf-0">
            Anf. 178 JENS HOLM (V):
          </note>
          <u who="jens_holm_9bd66a" xml:id="i-786f4add4743ceb0-3">
            <seg xml:id="i-2eeebe2ff906f446-0">
              Herr talman! Det vore intressant att få veta vilka miljökvalitetsmål
              som Sverigedemokraterna kan tänka sig uppnå genom att skrota elcertifikaten
              och uppenbarligen skrota svensk vindkraftsproduktion helt och
              hållet.
            </seg>
            <seg xml:id="i-2e0edd24787b352a-0">
              Åter till ärendet för debatten. De svenska miljömålen infördes
              under mitten av 1990-talet. År 2010 fick vi en ny struktur för
              miljömålsarbetet. Miljömålsberedningen infördes, och myndigheten
              Miljömålsrådet lades ned.
            </seg>
            <seg xml:id="i-114364604554560d-0">
              Vi i Vänsterpartiet anser att den nya strukturen inte har inneburit
              att arbetet med att uppnå miljömålen har skyndats på. Snarare
              tvärtom har arbetet stannat upp. Vi har fått utredningar och beredningar
              i stället för konkreta politiska beslut för handling.
            </seg>
            <seg xml:id="i-d8aeab034066cd78-0">
              Nu är det som det är. Nu finns en miljömålsberedning. Vänsterpartiet
              sitter med i Miljömålsberedningen. Vi försöker arbeta så aktivt
              som det går där. Men jag konstaterar att det är de politiska besluten
              som saknas. Vilken struktur vi väljer att ha för arbetet kan diskuteras,
              men det är politikens innehåll som är viktigt.
            </seg>
            <seg xml:id="i-ee721bf7314f5635-0">
              Nu finns 16 miljökvalitetsmål. 14 av dessa miljökvalitetsmål
              kommer inte att uppnås med nuvarande politik. Det är otroligt
              allvarligt. Vilka är dessa miljökvalitetsmål? Vi som debatterar
              kan dem, men jag ska vara lite konkret i debatten.
            </seg>
            <seg xml:id="i-e068a678e0c6d479-0">
              Det första är Begränsad klimatpåverkan. Det kommer inte att uppnås.
            </seg>
            <seg xml:id="i-ef42492f09dddf76-0">
              Det andra är Frisk luft. Det kommer inte att uppnås.
            </seg>
            <seg xml:id="i-dc132fb1e0a7d9dd-0">
              Det tredje är Bara naturlig försurning. Det kommer inte att uppnås.
            </seg>
            <seg xml:id="i-ae51d3d5cbebba12-0">
              Giftfri miljö kommer inte att uppnås.
            </seg>
            <seg xml:id="i-b66125935ce4389a-0">
              Skyddande ozonskikt kommer att uppnås.
            </seg>
            <seg xml:id="i-26b38a3258701052-0">
              Säker strålmiljö kommer troligen att uppnås.
            </seg>
            <seg xml:id="i-872b8667489f22b2-0">
              Ingen övergödning kommer inte att uppnås.
            </seg>
            <seg xml:id="i-f60b156f898d98a1-0">
              Levande sjöar och vattendrag kommer inte att uppnås.
            </seg>
            <seg xml:id="i-fa8c7d495e5e9ed4-0">
              Grundvatten av god kvalitet kommer inte att uppnås.
            </seg>
            <seg xml:id="i-a4ed2539f05c0ab0-0">
              Hav i balans samt levande kust och skärgård kommer inte att uppnås.
            </seg>
            <seg xml:id="i-0a2f9848a4dbd411-0">
              Myllrande våtmarker kommer inte att uppnås.
            </seg>
            <seg xml:id="i-434d5430b2b7815a-0">
              Levande skogar kommer inte att uppnås.
            </seg>
            <seg xml:id="i-b122e1771207baf2-0">
              Ett rikt odlingslandskap kommer inte att uppnås.
            </seg>
            <seg xml:id="i-52923f1a6d12808d-0">
              Storslagen fjällmiljö kommer inte att uppnås.
            </seg>
            <seg xml:id="i-56f09dcd60d928e5-0">
              God bebyggd miljö kommer inte att uppnås.
            </seg>
            <seg xml:id="i-e12a87193acf73ed-0">
              Avslutningsvis: Ett rikt växt- och djurliv kommer inte att uppnås
              med nuvarande beslut och styrmedel.
            </seg>
            <seg xml:id="i-c6fb874da972327d-0">
              Det leder mig in på det som är det helt avgörande, nämligen:
              Vilka politiska beslut tar vi så att våra 16 miljökvalitetsmål
              kommer att nås till 2020? Jag kommer inte att gå in på alla av
              dem, men Vänsterpartiet har en politik för att uppnå våra 16 miljökvalitetsmål.
              Jag ska ta upp några som exempel.
            </seg>
            <seg xml:id="i-c537c8373c019436-0">
              Jag börjar med målet Ingen övergödning. Vi vet att om vi inför
              en skatt på handelsgödsel går användningen av handelsgödsel i
              jordbruket ned, så som OECD:s experter konstaterade för bara några
              dagar sedan här i Helsingfors, och utsläppen minskar. Vi drar
              dessutom in pengar till det viktiga miljöarbetet i jordbruket.
            </seg>
            <seg xml:id="i-9678f3f62e013539-0">
              Vi kan bestämma oss för att hitta riktade konsumtionsåtgärder
              så att vi till exempel konsumerar mindre kött och mer vegetabilier.
              Då minskar vi den storskaliga djuruppfödningen och kan på så sätt
              minska övergödningen. Om vi minskar övergödningen på grund av
              jordbruket underlättar det att uppnå miljömålet Levande sjöar
              och vattendrag, som i väldigt stor utsträckning drabbas av för
              stora utsläpp av kväve och fosfor från jordbruket, vilket gör
              att sjöar och vattendrag växer igen, att bottnar dör, att fiskar
              inte kan leva där och så vidare.
            </seg>
            <seg xml:id="i-bd160678ae482744-0">
              Ett rikt odlingslandskap är ett annat miljömål. Om vi inför mål
              för mer ekologisk produktion, som vi i Vänsterpartiet vill ha,
              kan vi få ett mer rikt odlingslandskap. Vi kan få mer av växelvis
              jordbruk. Vi får mindre konstgödsel, färre kemikalier och en större
              biologisk mångfald i jordbruket.
            </seg>
            <seg xml:id="i-f61c36e7447703bb-0">
              Den här borgerliga regeringen som styr Sverige nu har avskaffat
              de konkreta mål för ekologisk produktion och konsumtion som vi
              tidigare hade i Sverige. Det tycker jag är väldigt olyckligt.
              Det försvårar att uppnå ett rikt odlingslandskap.
            </seg>
            <seg xml:id="i-de5768bbff5db061-0">
              Giftfri miljö är ytterligare ett miljömål. Vi vet ganska väl
              hur illa det är ställt. Vi vet att vi har ungefär 80 000 förorenade
              områden i Sverige. Vi vet att drygt 1 000 av de här områdena är
              allvarligt förorenade. De brukar kallas för riskklass 1-områden.
              Sedan har vi drygt 10 000 områden med potentiellt stora risker
              på grund av föroreningar.
            </seg>
            <seg xml:id="i-395ac0f13a5ee6e7-0">
              Vår expertmyndighet på området, Naturvårdsverket, har gång på
              gång begärt mer pengar från regeringen för marksanering men får
              varje år nej till det. Med nuvarande arbetstakt kommer det att
              ta mer än hundra år innan vi får de svårt förorenade områdena,
              riskklass 2-områdena, helt och hållet sanerade.
            </seg>
            <seg xml:id="i-4ad9caf96f068bbf-0">
              Vi vet också att om vi inför ett ansvar för verksamhetsutövarna,
              alltså företagen, att sätta undan lite pengar från sin verksamhet
              till exempel till en fond för framtida miljösanering skulle det
              underlätta arbetet väldigt mycket för att uppnå målet om en giftfri
              miljö. Det var bara ett exempel.
            </seg>
            <seg xml:id="i-b335206eb579035c-0">
              Vi har redan debatterat skogen tidigare. Levande skogar är ett
              av de miljömål som inte kommer att nås. Om vi avsätter mer pengar
              till att skydda skog vet vi att det självklart blir lättare att
              uppnå det målet. Om vi fattar aktiva beslut om en mer skonsam
              skogspolitik blir det lättare att uppnå miljömålet Levande skogar.
              Om vi arbetar aktivt med levande skogar blir det lättare att uppnå
              nästa miljömål, som är Ett rikt växt- och djurliv.
            </seg>
            <seg xml:id="i-37ffda40863b82d5-0">
              Det sista miljömål som jag avslutningsvis vill lyfta fram här,
              Begränsad klimatpåverkan, kommer regeringen inte heller att uppnå
              med nuvarande politik. Vi i Vänsterpartiet vill ha skarpare mål
              för minskade utsläpp. Vi vill avsätta mer pengar för klimatinvesteringar,
              för mer kollektivtrafik, för mer förnybar energi och för att vi
              ska kunna bygga bostäder som är klimatvänliga. Vi behöver en klimatbudget
              så att vi år för år kan stämma av och se om vi verkligen minskar
              våra utsläpp. Vi behöver samarbeta mer med resten av världen med
              nya additionella medel till klimatbistånd.
            </seg>
            <seg xml:id="i-65a2e6ffb87a2517-0">
              Det finns en mängd saker som vi kan och borde göra. Allt detta
              vet vi redan. De flesta av klimatmålen är redan utredda. Vi vet
              redan vilka beslut som vi behöver fatta. Men vi gör det inte;
              regeringen gör det inte. Jag misstänker att det är på det viset
              att man inom de borgerliga partierna är så oense om miljöpolitiken
              att man begraver de svåra frågorna i Miljömålsberedningen och
              i andra utredningar. Man staplar utredningar på utredningar i
              stället för att gå till politisk handling.
            </seg>
          </u>
          <note xml:id="i-fae1e5e364ebc7f1-0">
            Härmed yrkar jag bifall till reservation nr 1.
          </note>
          <note type="speaker" xml:id="i-3d277de3a73c98db-0">
            Anf. 179 JOHAN HULTBERG (M):
          </note>
          <u who="johan_hultberg_88b600" xml:id="i-476ed71dad1594f5-6">
            <seg xml:id="i-7f85fd20c6cc88db-0">
              Herr talman! Miljömålssystemet utgör kärnan i den svenska miljöpolitiken
              och syftar till att ge en tydlig struktur på miljöarbetet. Därför
              var det viktigt för Alliansen när vi övertog regeringsmakten 2006
              att försöka utveckla systemet. Ett problem med tidigare system
              var att bedömningsgrunden för vissa av målen var otydligt definierad.
              Ett annat var att Miljömålsrådet, som hade i uppgift att genomföra
              uppföljningar och samtidigt lämna förslag till nya åtgärder, saknade
              en politisk förankring.
            </seg>
            <seg xml:id="i-7689c09c2cbb61a5-0">
              Nu har vi en tydlig målstruktur där generationsmålet anger inriktningen
              för den samhällsomställning som behöver ske, där miljökvalitetsmålen
              anger det tillstånd i miljön som arbetet ska leda till och där
              etappmålen anger steg på vägen mot målens uppnående. Vi har också
              en tydlig struktur för uppföljning respektive framtagande av nya
              strategier, åtgärder och styrmedel för att nå uppsatta mål.
            </seg>
            <seg xml:id="i-b1f22450d8a944db-0">
              Herr talman! Naturvårdsverket har getts ett tydligt samordnande
              ansvar och har också i uppgift att årligen ge en samlad redovisning
              av myndigheternas uppföljningar och bedömningar av utvecklingen
              i relation till miljökvalitetsmålen och etappmålen. Vidare har
              man i uppdrag att regelbundet genomföra en fördjupad utvärdering
              av möjligheterna att nå våra 16 nationella miljökvalitetsmål.
              Senast 2012 gjordes en sådan redovisning, och nu har regeringen
              föreslagit att en ny fördjupad utvärdering ska göras under nästa
              år.
            </seg>
            <seg xml:id="i-7cf6cd3a20bc73d6-0">
              Regeringen å sin sida har systematiserat återrapporteringen till
              oss här i riksdagen genom en årlig redovisning i budgetpropositionen
              och genom en skrivelse. Det är en sådan skrivelse som vi i dag
              debatterar. Den här debatten handlar ju om den skrivelse som regeringen
              lämnar en gång per mandatperiod om utvecklingen av miljömålssystemet.
            </seg>
            <seg xml:id="i-3a43228deafbc0b2-0">
              Jag tycker att det är mycket värdefullt att regeringen en gång
              per mandatperiod lämnar en samlad redovisning av arbetet. Det
              är viktigt att vi får tillfälle att regelbundet här i kammaren
              debattera miljömålen som sådana och också miljömålssystemet.
            </seg>
            <seg xml:id="i-31d196a2febd583f-0">
              För att miljömålsarbetet ska få en bred förankring har den parlamentariska
              Miljömålsberedningen tillsatts. Miljömålsberedningens övergripande
              uppgift är att föreslå strategier för hur generationsmålet och
              de 16 miljökvalitetsmålen kan nås. Strategierna ska innehålla
              etappmål och förslag till åtgärder och styrmedel. I nästa vecka
              överlämnar vi i beredningen vårt senaste betänkande, det om hållbar
              användning av mark och vatten.
            </seg>
            <seg xml:id="i-5c195e7681ca4734-0">
              Jag förvånas lite över den kritik som S, V och MP framför i sina
              reservationer och i sina inlägg i dagens debatt. Kritiken är förvisso
              vag och svepande.
            </seg>
            <seg xml:id="i-08489064261fb820-0">
              Man skriver: En känsla är att svåra miljöfrågor har dumpats i
              Miljömålsberedningen. Jag tycker att det är märkligt att S, V
              och MP beskriver strävan efter att få till breda och långsiktiga
              överenskommelser med möjlighet till en politisk avvägning av styrmedel
              som att dumpa besvärliga frågor.
            </seg>
            <seg xml:id="i-af1e8293582d71ce-0">
              Är det inte bra att vi i beredningen har möjlighet att över parti-
              och blockgränser diskutera just svåra frågor? Är det inte till
              exempel bra att Miljömålsberedningens arbete med uppdraget om
              en hållbar markanvändning har lett till en bred debatt i samhället
              om skogspolitiken, hur miljöhänsynen inom skogsbruket bäst kan
              utvecklas och hur vi i Sverige ska leva upp till och implementera
              Nagoyaöverenskommelsen?
            </seg>
            <seg xml:id="i-c0014bdcfd977017-0">
              För mig är själva poängen med Miljömålsberedningen att den ska
              hantera svåra frågor som kräver avvägningar och att det är positivt
              att beredningens transparenta sätt att arbeta inbjuder till debatt
              med många olika aktörer, också debatt utanför denna kammare.
            </seg>
            <seg xml:id="i-fba9c795e8285d11-0">
              Herr talman! S, V och MP framför också kritik mot regeringen
              för att prioritera. Även den kritiken finner jag minst sagt märklig.
              Det är nämligen en ganska naiv uppfattning att det skulle vara
              en framgångsrik väg att prioritera arbetet med alla miljömål lika
              högt, samtidigt och hela tiden. För mig är det självklart att
              arbetet med till exempel miljömålet Ett rikt växt- och djurliv
              behöver prioriteras högre än arbetet med målet Skyddande ozonskikt.
              Varför? Jo, därför att vi är på väg att nå målet Skyddande ozonskikt,
              men däremot har vi långt kvar innan vi kan säga oss ha nått målet
              Ett rikt växt- och djurliv.
            </seg>
            <seg xml:id="i-56fbd329dca8fb42-0">
              Detta innebär på intet sätt att regeringen har valt bort något
              av miljömålen, utan man arbetar målinriktat med dem alla. Men
              arbetet inom områdena klimat, giftfri vardag, levande hav och
              vattendrag samt biologisk mångfald och ekosystemtjänster har av
              regeringen prioriterats särskilt. Det tror jag har varit klokt.
            </seg>
            <seg xml:id="i-73f1488531d676eb-0">
              En kritik som jag tar mer allvarligt på är den som Statskontoret
              framfört angående myndigheternas arbete inom miljömålssystemet.
              Statskontoret har på regeringens uppdrag utvärderat myndigheternas
              arbete och menar att det bland annat är svårt att utifrån myndigheternas
              redovisningar få en bild av vilket miljöarbete de genomför och
              hur det är kopplat till miljömålssystemet.
            </seg>
            <seg xml:id="i-d297114077a8024b-0">
              Denna kritik är naturligtvis allvarlig, då en fungerande redovisning
              och uppföljning av ansvariga myndigheters arbete är A och O för
              ett väl fungerande och framgångsrikt miljömålsarbete. Därför är
              det bra att regeringen redan har förtydligat myndigheternas ansvar
              att integrera miljökvalitetsmålen och generationsmålet i respektive
              myndighets verksamhet.
            </seg>
            <seg xml:id="i-2a192fc2b02214fc-0">
              Bra är också att Statskontorets övriga förslag just nu bereds
              i Regeringskansliet.
            </seg>
            <seg xml:id="i-ef8c51ab93d5930e-0">
              I detta sammanhang vill jag också lyfta fram att det just nu
              pågår en översyn av de myndigheter som sorterar under Miljödepartementet.
            </seg>
            <seg xml:id="i-1ecfb01067125751-0">
              Herr talman! När vi nu debatterar regeringens redovisning av
              arbetet inom miljömålssystemet kan jag naturligtvis inte missa
              chansen att, i alla fall som hastigast, beröra utvecklingen inom
              miljön och insatserna för att nå målen.
            </seg>
            <seg xml:id="i-432259b92dc37857-0">
              Oppositionsföreträdarna har här i dag i vanlig ordning låtit
              påskina att det inte händer särskilt mycket inom miljöpolitiken
              under Alliansens år vid makten. Jag menar att inget kunde vara
              mer felaktigt.
            </seg>
            <seg xml:id="i-ef4c0effb6a9c057-0">
              För alla som tar sig tid att läsa regeringens skrivelse står
              det klart att mängder av insatser har gjorts och är på väg fram.
              Trenden är också positiv eller neutral för tio av miljömålen.
              För tre saknas det tillräckligt underlag för att tydligt kunna
              säga i vilken riktning utvecklingen pekar.
            </seg>
            <seg xml:id="i-7730e3e7201044be-0">
              Alliansen har vågat ta tag i en rad frågor och lagt fram propositioner
              på områden där det behövs förnyelse. Propositionen om en giftfri
              vardag är ett exempel, och den proposition om biologisk mångfald
              och ekosystemtjänster som vi alldeles nyss debatterade är ett
              annat exempel. Flera mycket viktiga utredningar är tillsatta,
              såsom Vattenverksamhetsutredningen och Utredningen om Klimatfärdplan
              2050.
            </seg>
            <seg xml:id="i-91d7190e83b6973a-0">
              Vi har från svenskt håll varit pådrivande när det gäller reformeringen
              av EU:s gemensamma fiskeripolitik liksom i arbetet tillsammans
              med andra länder, inte minst när Sverige var ordförandeland i
              Helsingforskommissionen, Helcom, med att minska övergödningen
              i Östersjön. Vi har också satsat på lokala vattenvårdsåtgärder
              och beslutat om nya etappmål för att långsiktigt skydda såväl
              marina miljöer som land- och sötvattenområden.
            </seg>
            <seg xml:id="i-a60ce8e79348a994-0">
              På område efter område ser vi att Alliansen har bedrivit ett
              ambitiöst arbete nationellt, regionalt och på EU-nivå för bevarandet
              av biologisk mångfald, renare luft, renare hav och en giftfri
              vardag för såväl gammal som ung. Det är alltid lätt att bedriva
              överbudspolitik och säga sig vilja mer, men jag kan med tillförsikt
              konstatera att Alliansen har både utvecklat själva miljömålssystemet
              och höjt tempot för arbetet inom det.
            </seg>
            <seg xml:id="i-1e02f0b43055fa44-0">
              Med det, herr talman, vill jag yrka bifall till utskottets förslag
              och således avslag på samtliga reservationer.
            </seg>
          </u>
          <note type="speaker" xml:id="i-f9bd7b841a05164e-0">
            Anf. 180 JENS HOLM (V) replik:
          </note>
          <u who="jens_holm_9bd66a" xml:id="i-786f4add4743ceb0-4">
            <seg xml:id="i-69b9baa43dc49801-0">
              Herr talman! Johan Hultberg sade att trenden är neutral för de
              flesta av miljömålen. Jag tror att det var så han uttryckte det.
              Jag tycker inte att trenden ser neutral ut. Är det någon trend
              som vi ser är det väl en extremt illavarslande trend. Här pratar
              vi om 14 av våra 16 miljökvalitetsmål som inte kommer att nås
              till 2020. Det är vad vår expertmyndighet säger, och det var också
              vad regeringen sade i sin senaste budgetproposition.
            </seg>
            <seg xml:id="i-25bcafe3fc9ab937-0">
              Då skulle jag vilja fråga: Vilken är Moderaternas bedömning?
              Kommer vi att nå våra 16 miljökvalitetsmål till 2020?
            </seg>
            <seg xml:id="i-67d3ee72a5ffa282-0">
              Sedan kan vi ta bara ett av dessa mål, eftersom det är svårt
              att debattera alla. Låt oss ta Giftfri miljö, som ändå ska vara
              ett område där regeringen säger sig göra någonting. Johan Hultberg
              nämnde propositionen om en giftfri vardag. Kan du berätta för
              mig hur många kemikalier som man förbjuder i den propositionen?
              Det vore intressant att veta.
            </seg>
            <seg xml:id="i-24a047d97e34e889-0">
              En annan del av målet Giftfri miljö borde vara att sanera de
              områden som är förstörda på grund av olika industriella och andra
              verksamheter. Naturvårdsverket kom med en rapport för ett tag
              sedan, Förslag till etappmål för efterbehandling av förorenade
              områden . Där konstateras att de så kallade riskklass 1-områdena,
              de absolut mest förstörda områdena, kommer att vara helt sanerade
              till år 2079. Det här är tickande miljöbomber, som med nuvarande
              politik behöver uppskattningsvis 60 år till om de ska bli helt
              sanerade.
            </seg>
            <seg xml:id="i-bb200012bcbc1812-0">
              Naturvårdsverket säger att det behövs mer pengar. Ni anslår inte
              mer pengar. Andra säger att man skulle kunna inrätta en fond som
              verksamhetsutövarna bidrar till för att man ska kunna göra framtida
              sanering. Är ni beredda att bifalla det?
            </seg>
          </u>
          <note type="speaker" xml:id="i-4289f693f24acf87-0">
            Anf. 181 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-7">
            <seg xml:id="i-eac12303d2619b07-0">
              Herr talman! Det var mycket på en gång. Vad jag sade i mitt anförande
              var att när det gäller tillståndet i miljön ser vi en positiv
              eller neutral utveckling för 10 av de 16 miljökvalitetsmålen.
              Det är inte vad Moderaterna eller jag säger, utan det är vad vår
              uppföljande myndighet Naturvårdsverket säger.
            </seg>
            <seg xml:id="i-7a97a05feecc67ae-0">
              Jens Holm har helt rätt i att vi, givet de åtgärder som hittills
              är beslutade, inte ser ut att kunna nå 14 av våra 16 nationella
              miljökvalitetsmål. Det betyder att vi måste göra mer. Den proposition
              vi just debatterade är ett exempel på hur regeringen tar sig an
              den stora utmaning som det är att klara våra 16 nationella miljökvalitetsmål.
              De är väldigt ambitiösa, och de kräver inte bara åtgärder i Sverige
              utan också åtgärder internationellt.
            </seg>
            <seg xml:id="i-f9b7d2e8dfa4b146-0">
              Jag representerar då ett parti som tycker att Europasamarbetet
              är viktigt och någonting som vi ska fördjupa. Jens Holm representerar
              ett parti som tycker att vi ska lämna EU och därmed minska våra
              möjligheter att på ett effektivt sätt ta itu med till exempel
              utmaningen en giftfri miljö. Det är ett sådant miljömål som verkligen
              kräver att vi jobbar internationellt.
            </seg>
            <seg xml:id="i-2587d5bbda4c15b1-0">
              Om vi ska ha ett race om vilket parti som kan föreslå förbud
              mot flest kemikalier är det mycket möjligt att Jens Holm kommer
              att vinna. Jag tror inte på den vägen. Jag tror att vi måste jobba
              på EU-nivå när det gäller den gemensamma lagstiftningen på kemikalieområdet
              och att vi i Sverige ibland får gå före med nationella förbud,
              som vi har gjort när det gäller bisfenol A i barnmatsprodukter.
              I övrigt ska vi kanske snarare jobba med andra åtgärder, såsom
              ekonomiska styrmedel, som en utredning nu tittar på.
            </seg>
            <seg xml:id="i-11bca9e494065beb-0">
              I frågan om sanering av förorenade områden tycker jag att det
              är viktigt att försöka värna principen om att förorenaren betalar,
              att inte lägga kostnaden på skattebetalarna utan att det i första
              hand ska vara företagen som står för den kostnaden.
            </seg>
          </u>
          <note type="speaker" xml:id="i-0aa0b987041d5ad4-0">
            Anf. 182 JENS HOLM (V) replik:
          </note>
          <u who="jens_holm_9bd66a" xml:id="i-786f4add4743ceb0-5">
            <seg xml:id="i-f55f3dc4834c1afc-0">
              Herr talman! Johan Hultberg! Det är fem och ett halvt år kvar
              till 2020, och ni fortsätter att utreda och utreda och utreda.
              Man skulle kunna bygga ett Kaknästorn av alla miljöutredningar
              som ni tillsätter. Jag tror inte att det är någon slump. Jag tror
              att ni är så oense inom regeringen att ni inte kan lägga fram
              konkreta förslag.
            </seg>
            <seg xml:id="i-9ae9eba9b518a147-0">
              När ni väl lägger fram propositioner som till exempel den om
              en giftfri vardag finns det inte ett enda förslag om förbud mot
              farliga kemikalier, trots att det är så belagt att det finns massvis
              med hormonstörande kemikalier och andra skadliga kemikalier som
              vi borde förbjuda eller åtminstone driva förbud för på EU-nivå
              så att de försvinner.
            </seg>
            <seg xml:id="i-7c9e6b5333638e0d-0">
              Det är intressant att du nämner EU, Johan Hultberg, när du representerar
              ett parti som röstar för försämrad miljöpolitik och klimatpolitik
              på EU-nivå så fort man fattar beslut om det. Ta till exempel reformeringen
              av utsläppshandelssystemet ETS. Moderaterna röstade emot att man
              skulle ta bort utsläppsrätter för att se till att systemet skulle
              fungera bättre. Vi driver högre klimatmål på EU-nivå. Det är någonting
              som Moderaterna motarbetar.
            </seg>
            <seg xml:id="i-497f001f608132be-0">
              Jag skulle vilja ta upp frågan om giftfri miljö. Det behövs högre
              statliga anslag – det är därför vi i Vänsterpartiet avsätter mer
              pengar till marksanering – men jag håller med dig om att verksamhetsutövarna
              har huvudansvaret. Men eftersom mycket av det här är väldigt gamla
              miljösynder – många företag finns inte ens kvar – måste det offentliga
              ibland gå in och sanera.
            </seg>
            <seg xml:id="i-98afecf38ddc774b-0">
              Hur ska vi få verksamhetsutövarna, företagen, att ta ett större
              miljöansvar för marksanering? Är du beredd att inrätta en fond
              som finansieras av företagen? Är du beredd att besluta att de
              ska avsätta lite pengar till försäkringspremier så att de har
              täckning för framtida miljöskandaler? Det vore intressant att
              veta.
            </seg>
          </u>
          <note type="speaker" xml:id="i-c4c851f5f9668bd3-0">
            Anf. 183 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-8">
            <seg xml:id="i-a5f809d6e22ed105-0">
              Herr talman! Jens Holm kan raljera över att vi utreder saker
              och ting, men jag tycker i grunden att det är bra att vi faktiskt
              tar fram ett ordentligt beslutsunderlag för de beslut som vi tar
              och inte skjuter från höften.
            </seg>
            <seg xml:id="i-42618560f24f910b-0">
              Vi har till exempel i den proposition vi precis debatterade både
              lagt fram en del konkreta, skarpa förslag om lagändringar och
              konstaterat att en del frågor behöver utredas ytterligare. Vi
              måste ha en stegvis ingång i miljöfrågorna och se vad vi kan göra
              i dag, vad vi behöver utveckla och vad vi behöver utreda vidare.
            </seg>
            <seg xml:id="i-4e2782a96a99df15-0">
              Ta till exempel klimatpolitiken. Där har vi sjösatt en lång rad
              åtgärder för att till exempel påskynda vår omställning av transportsektorn.
            </seg>
            <seg xml:id="i-b3cfeafcde660ccb-0">
              Vi har infört miljöbilsbonus följd av supermiljöbilsbonus, nedsatta
              förmånsvärden, skattebefrielse för förnybara drivmedel, forskningssatsningar
              och så vidare. Det har gjort att vi gått från att ha Europas näst
              efter Albanien mest bränsletörstiga bilpark till att det i dag
              rullar ungefär 600 000 miljöanpassade bilar på våra vägar.
            </seg>
            <seg xml:id="i-78093857ae2bc5c4-0">
              Men vi har jättemycket kvar att göra. Därför har vi haft utredningar
              av en fossiloberoende fordonsflotta som har jobbat, och de förslagen
              bereder vi just nu. Så är det: Vi har gjort mycket, men vi har
              jättemycket kvar. Det är väl en av de få saker, herr talman, som
              jag tror att jag och Jens Holm kan vara överens om.
            </seg>
            <seg xml:id="i-8f0dd0a13999976c-0">
              Tyvärr sprider Jens Holm en direkt osanning när han påstår att
              vi till exempel har röstat emot att man skulle ta bort utsläppsrätter.
              Vad förslaget handlade om var att flytta utsläppsrätter, att låta
              industrin göra utsläpp inte i dag utan i morgon. Ett sådant förslag
              var vi skeptiska till, men efter att ha fått till en del förbättringar
              av förslaget röstade vi för det. Det vet Jens Holm mycket väl.
            </seg>
            <seg xml:id="i-483fe00bb386ee38-0">
              När det gäller finansieringen i fråga om förorenade områden är
              det en genuint svår fråga. Vi behöver höja de statliga anslagen
              på sikt, men jag är också beredd att diskutera mer innovativa
              finansieringsåtgärder.
            </seg>
          </u>
          <note type="speaker" xml:id="i-3dfdfc0cce407be2-0">
            Anf. 184 HELENA LEANDER (MP) replik:
          </note>
          <u who="helena_leander_75e865" xml:id="i-37912bc98c627f01-7">
            <seg xml:id="i-df544b95bafa06c9-0">
              Herr talman! Johan Hultberg talar fint om alla vackra saker som
              händer på miljöområdet. Vissa av de saker som togs upp i det senaste
              replikskiftet var visserligen sådant som genomförts av tidigare
              regeringar och som den här regeringen i sin storsinthet valt att
              inte ta bort, men det kan man också lyfta fram som en positiv
              sak om man är lagd åt det hållet.
            </seg>
            <seg xml:id="i-2ff2ff71757139f1-0">
              Men jag tycker inte att det räcker att säga att det händer saker
              – som om det vore ett alternativ att det inte skulle hända någonting
              på miljöområdet. Skulle man sitta med ett helt miljödepartement,
              för att inte tala om de myndigheter vi har, och bara pilla sig
              i naveln vore det skandal.
            </seg>
            <seg xml:id="i-14c2d6841d316ac9-0">
              Frågan är snarare om det som händer är tillräckligt. Där konstaterar
              vi att 14 av 16 miljömål missas med nuvarande politik. I den granskning
              av Sveriges miljöpolitik som OECD presenterade häromveckan skriver
              man rakt ut att man inte har kunnat få en trovärdig förklaring
              till hur Sverige ska kunna klara miljömålen till 2020. Uppenbarligen
              måste det ske någonting mer än det som redan händer.
            </seg>
            <seg xml:id="i-5323b9d70517cb6b-0">
              Det är mot den bakgrunden som vi från oppositionens sida är lite
              bekymrade över att regeringen inte prioriterar vissa miljömål
              utan snarare prioriterar bort vissa andra. Man har den här attityden:
              Ja, men det här är ju visionärt och svårt, så det behöver vi kanske
              inte bry oss om att nå.
            </seg>
            <seg xml:id="i-a05ac27f38ef3a7b-0">
              I den tidigare debatten om biologisk mångfald var det företrädare
              från Alliansen som var väldigt ärliga: Nej, det här kommer vi
              inte att klara miljömålen med.
            </seg>
            <seg xml:id="i-2d3290a624c190fa-0">
              Har man inställningen att man kan välja och vraka mellan vilka
              miljömål man ska bry sig om och inte, då har vi bekymmer.
            </seg>
            <seg xml:id="i-2bc450c941a3d13a-0">
              Känslan vi beskriver av att det dumpas saker i Miljömålsberedningens
              knä handlar inte om att det är dåligt att Miljömålsberedningen
              gör saker. Det är bra. Det är som är dåligt är att allt annat
              stannar upp under tiden. Ofta när man kommer med förslag på saker
              man vill göra, förslag som redan finns mer eller mindre färdiga,
              får man höra: Nej, det där ska Miljömålsberedningen titta på.
              Det sker trots att vi som sitter där vet att det inte alls är
              aktuellt, och det är ju ett bekymmer.
            </seg>
            <seg xml:id="i-8e413766de896923-0">
              Hur kan vi få en miljömålsberedning som bättre styr framåt så
              att vi når våra mål?
            </seg>
          </u>
          <note type="speaker" xml:id="i-40defec5c0ce7e58-0">
            Anf. 185 JOHAN HULTBERG (M) replik:
          </note>
          <u who="johan_hultberg_88b600" xml:id="i-476ed71dad1594f5-9">
            <seg xml:id="i-284faf9ebd2dbd6f-0">
              Herr talman! Jag tror att en viktig ingång i arbetet med att
              försöka lyfta Miljömålsberedningen är att gå till sig själv. Miljömålsberedningen
              blir ju inte bättre än vi ledamöter som ingår i den. Jag kan konstatera
              att jag tycker att vissa ledamöter har varit mer konstruktiva
              i det arbetet än andra. Jag kan också ge Helena Leander beröm
              för hennes konstruktiva arbete i beredningen. Det är någonting
              som jag hoppas att vi kan bygga vidare på.
            </seg>
            <seg xml:id="i-1bf3d3014bf4b606-0">
              Jag delar verkligen inte uppfattningen att det dumpas besvärliga
              frågor i Miljömålsberedningens knä. Däremot tycker jag, som jag
              sade i mitt anförande, att det system som vi tidigare hade var
              väldigt olyckligt. Det var ett råd som levde sitt eget liv, som
              inte behövde göra några avvägningar, som inte behövde se hur olika
              miljömål ibland kolliderar och ställs mot varandra.
            </seg>
            <seg xml:id="i-13924afb4c05cc41-0">
              Vi har precis debatterat biotopskyddet, som är ett sådant exempel.
              Jag framhärdar att vi måste ändra biotopskyddet för att gynna
              den biologiska mångfalden. Helena Leander är av den diametralt
              motsatta uppfattningen. Men det handlar om det ibland: Det som
              till synes kan vara negativt för ett miljömål är en förutsättning
              för ett annat. Därför är Miljömålsberedningen så viktig. Där har
              vi en politisk förankring; där gör vi en del avvägningar.
            </seg>
            <seg xml:id="i-78cdcfc08b24d7aa-0">
              Men jag tycker att det är en inkorrekt beskrivning att säga att
              allt arbete stannar upp när Miljömålsberedningen jobbar. Alla
              våra myndigheter jobbar ju fortlöpande med uppdrag som de har
              fått i sina regleringsbrev och så vidare. Det kommer fram en massa
              uppdrag hela tiden. Till exempel jobbar Havs- och vattenmyndigheten
              med olika uppdrag när det gäller hur övergödning kan minska och
              hur man kan få till en bättre förvaltning av våra hav även om
              vi i Miljömålsberedningen nu har jobbat med frågor om hur vi kan
              få till ett hållbart brukande av vattenresurserna.
            </seg>
            <seg xml:id="i-e38ac955b42df805-0">
              Nej, den uppfattningen delar jag verkligen inte. Det sker ett
              omfattande arbete i Miljömålsberedningen men också hos alla de
              myndigheter som har ett ansvar inom miljömålssystemet.
            </seg>
          </u>
          <note type="speaker" xml:id="i-4bd2ba685abb0e13-0">
            Anf. 186 HELENA LEANDER (MP) replik:
          </note>
          <u who="helena_leander_75e865" xml:id="i-37912bc98c627f01-8">
            <seg xml:id="i-c2d01fb9fee64390-0">
              Herr talman! När vi däremot lägger fram förslag här i riksdagen
              får vi ofta höra att de inte går att genomföra eftersom Miljömålsberedningen
              behandlar den frågan. Men det kanske bara är ett behändigt sätt
              att säga att ni inte vill göra det över huvud taget. Det är ju
              alltid bra att kunna säga någonting när man vill avslå någonting.
            </seg>
            <seg xml:id="i-7a54e83c064e5e19-0">
              Åter till Miljömålsberedningen. Det är ju inte så att vi i oppositionen
              har föreslagit att Miljömålsberedningen ska läggas ned. Tvärtom
              tror även vi att det behövs en parlamentarisk beredning som kan
              bryta de här frågorna. För min del tycker jag att det har varit
              värdefullt att ha möjligheten att prata över partigränserna och
              att så konstruktivt som möjligt försöka driva miljöarbetet framåt.
            </seg>
            <seg xml:id="i-29b71a16b9574247-0">
              Vad jag menar är att det finns en poäng i att ha mer av ett tjänstemannasystem
              som driver fram olika åtgärdsförslag som sedan kan mötas av den
              politiska analysen och bedömningen. Johan Hultberg, som också
              sitter i Miljömålsberedningen, vet ju att vi nu får förslag från
              expertgrupper på vissa områden som är särskilt utpekade. Det sker
              ganska fläckvis. Det finns egentligen ingen koppling till om det
              är tillräckligt för att klara miljömålen eller inte.
            </seg>
            <seg xml:id="i-a7fa45582f6e94d5-0">
              Om vi har en beredning som har ett uppdrag att klara miljömålen
              måste vi också ha underlag som vi sedan kan värdera politiskt
              och som kan ta oss dit. Om de förslagen inte ens finns i våra
              underlag blir det svårt att göra en politisk bedömning. Då får
              man sitta och hitta på saker på egen hand för att nå hela vägen
              fram.
            </seg>
            <seg xml:id="i-adca10e5ffb11cd8-0">
              Det är därför jag menar att vi behöver koppla ihop den politiska
              biten med den mer analytiska rollen att ta fram underlag och analyser.
              Vad krävs för att nå miljömålen? Vilka politiska handlingsalternativ
              finns? Hur kan vi göra om vi på allvar vill nå våra mål? Sedan
              får politikerna ta vid.
            </seg>
            <seg xml:id="i-81d955ca683f97a1-0">
              I dag har vi uppenbarligen inte lyckats. Vi klarar inte miljömålen.
              Det säger Naturvårdsverket och OECD, och man säger att man inte
              ser hur vi ska kunna nå dem framöver heller. Det finns alltså
              en stark kritik på det här området. Det kanske bara är politisk
              vilja som brister, men jag tror att vi faktiskt med ett bättre
              system kan förbättra chanserna att nå målen också.
            </seg>
          </u>
          <note type="speaker" xml:id="i-961d0e2732f4c874-0">
            Anf. 187 JOHAN HULTBERG (M) replik:
          </note>
          <u who="johan_hultberg_88b600" xml:id="i-6e0afbefe5649c3d-1" next="cont">
            <seg xml:id="i-db9e60f777609b5d-0">
              Herr talman! Det är bra att vi äntligen är överens om att Miljömålsberedningen
              har en viktig och bra funktion och att vi förhoppningsvis tillsammans
              kan se till att den fungerar ännu bättre.
            </seg>
            <seg xml:id="i-e61b8618f8d88a12-0">
              Det är möjligt att vi måste se över hur vi kan få fram bättre
              underlag och stöd för Miljömålsberedningen, men jag konstaterar
              också att Jens Holm i sina repliker precis kritiserade oss för
              att utreda för mycket. Någonstans blir det lite svårt att tillgodose
              oppositionens alla viljor. Å ena sidan går det för långsamt och
              utreds för mycket, å andra sidan är det för lite underlag och
              det borde tas fram mer och gedignare underlag. Det är en ekvation
              som inte är alldeles enkel att få ihop, men jag lyssnar på den
              konstruktiva kritiken och är absolut beredd att verka för att
              få ett bättre fungerande miljömålssystem.
            </seg>
            <seg xml:id="i-60a3bfbc7cc31ce2-0">
              Återigen tycker jag att det är felaktigt att beskriva det som
              att det stannar upp bara för att Miljömålsberedningen jobbar.
              Ta den proposition som vi nyss debatterade. Underlaget för den
              propositionen har ju varit bland annat Miljömålsberedningens betänkande
              om hållbar markanvändning när det gäller skogen, men det har också
              varit den utredning som har tittat på hur vi kan värdesätta ekosystemtjänsterna.
            </seg>
            <seg xml:id="i-64729e1240f3f5ab-0">
              Det är alltså en lång rad underlag som regeringen tar till sin
              hjälp när man lägger fram förslag om åtgärder och ytterligare
              styrmedel för att vi ska ta oss närmare miljökvalitetsmålen. Miljömålsberedningen
              är ett viktigt verktyg för att ta fram styrmedel, men våra myndigheter
              – Naturvårdsverket och respektive fackmyndighet – är också jätteviktiga.
            </seg>
            <seg xml:id="i-732bb35f8ff880b4-0">
              Jag tar allvarligt på den kritik som Statskontoret har fört fram
              när det gäller deras redovisning, och jag tycker att det är oerhört
              viktigt att vi där skärper uppföljningsarbetet och ser till att
              myndigheterna på ett tydligt sätt integrerar arbete med miljökvalitetsmålen
              i sina verksamheter och verkligen levererar bra resultat till
              regeringen. Det är ju grunden för att vi ska kunna ta ytterligare
              steg.
            </seg>
          </u>
          <note xml:id="i-e9b09ac6b6668794-0">
            Anf. 188 ANITA BRODÉN (FP):
          </note>
          <u who="johan_hultberg_88b600" prev="cont" xml:id="i-d9e0c59a01bbd931-1">
            <seg xml:id="i-85737adce38ab26a-0">
              Herr talman! Vi har gemensamt beslutat att vi till nästa generation
              ska lämna över ett samhälle där de stora miljöproblemen i Sverige
              är lösta utan att orsaka ökade miljö- och hälsoproblem utanför
              Sveriges gränser. Detta är ett skarpt beslut, ett beslut som kräver
              en mycket ambitiös miljöpolitik i Sverige, inom EU och internationellt.
            </seg>
            <seg xml:id="i-69016cac430da8dc-0">
              Under våren 2010 beslutade riksdagen om en ny målstruktur för
              att klara denna utmaning. Det är en målstruktur med ett generationsmål
              som anger inriktningen på den samhällsomställning som behöver
              göras inom en generation. Generationsmålet innebär, mycket kortfattat,
              att ekosystemet ska ha återhämtat sig, att den biologiska mångfalden
              är bevarad, att människors hälsa främjas, att kretsloppen är resurseffektiva,
              att vi har en god hushållning med naturresurser, att vi har en
              ökad andel förnybar energi och att vi har hållbara konsumtionsmönster.
            </seg>
            <seg xml:id="i-7d996563f95fb386-0">
              För att komma dithän har vi våra 16 miljökvalitetsmål, som anger
              tillståndet i miljön som miljöarbetet ska leda till. Och som steg
              på vägen har vi etappmålen. Hittills har 24 etappmål presenterats.
            </seg>
            <seg xml:id="i-667ebdc83de6093e-0">
              Syftet med miljömålsarbetet var att få en tydligare struktur
              än tidigare, då vi upplevde det som ganska fluffigt. Man skulle
              ta in det internationella arbetet och också tydliggöra vad vi
              har för nationell rådighet: Vad är det vi själva kan styra över
              nationellt? Dessutom ställdes ett krav i Miljömålsberedningens
              arbete på att vi ska anstränga oss och arbeta över blockgränsen
              för att leverera förslag på etappmål som är långsiktigt hållbara
              och som har bred acceptans.
            </seg>
            <seg xml:id="i-f6000fc946583b38-0">
              I den parlamentariska miljömålsberedningen har vi haft ett helt
              fantastiskt sekretariat. Vi har haft otrolig expertis till stöd
              och hjälp. Jag upplever också att vi grep oss an uppgifterna med
              stor frenesi och var, och är, mycket ambitiösa. Vi har arbetat
              hårt för att komma framåt i de här frågorna. Fem områden har hittills
              hanterats, och som sagt är det 24 etappmål.
            </seg>
            <seg xml:id="i-d874811ff25ad5c6-0">
              Det var värdefullt att höra Miljöpartiets Helena Leander tydliggöra
              att Miljöpartiet inte, om man kommer till makten, har för avsikt
              att skrota detta system, utan man vill medverka till att förfina
              och förbättra det. Allting kan bli bättre.
            </seg>
            <seg xml:id="i-261699f19d4f82b2-0">
              Lyssnar man på oppositionen får man sig till livs att miljöarbetet
              har tappat fart. Man uttrycker sig i kritiska ordalag. Man säger
              att det är svåröverskådligt, fragmentariskt, och det diskuteras
              mest vad vi kan göra på EU-nivå, och man talar om dialoger och
              uppdrag.
            </seg>
            <seg xml:id="i-adb84d9e81166f5e-0">
              Den erfarenhet jag har, inte minst från förra årets arbete med
              skogspolitiken, är att det är full fart. Där tappade arbetet inte
              någon fart. Jag förstår inte riktigt vad man pratar om, för det
              var en oerhörd aktivitet, och den spred sig över hela Sveriges
              land. Alla – branscher, miljörörelsen, skogsnäringen och givetvis
              också Skogsstyrelsen och Naturvårdsverket – var involverade, plus
              politiken. För många var det kniven på strupen, men det var processer
              som nu har dragit i gång ett jättearbete.
            </seg>
            <seg xml:id="i-74f2af38e854e4e5-0">
              Det var mycket intressant att ta del av OECD:s rapport som kom
              alldeles nyligen. Det är deras tredje granskning av Sveriges miljöpolitik.
              Chefen för OECD:s miljödirektorat, Simon Upton, beskriver inledningsvis
              Sveriges miljöarbete i väldigt positiva ordalag: Sverige fortsätter
              att vara ett föregångsland på många av miljöpolitikens områden.
              Han beskriver framgångarna som kommer att vara av intresse för
              andra länder, där man också konstaterar att miljömålssystemet
              är unikt och utgör ett betydande samhällsomfattande åtagande för
              en hållbar utveckling. I rapporten får också miljödemokratin stora
              lovord.
            </seg>
            <seg xml:id="i-381d8aab8a13648c-0">
              I rapporten fanns både ros och ris. OECD efterfrågar i rapporten
              fler konkreta direktiv på vägen för att nå miljömålen, och man
              ger ett antal rekommendationer som jag utgår från att regeringen
              nu tar till sig, i de fall man inte redan har gjort det. Det är
              ju ett och ett halvt år sedan granskningen gjordes.
            </seg>
            <seg xml:id="i-63372e94599c9f10-0">
              Bland annat rekommenderar man regeringen att ytterligare tydliggöra
              de miljökvalitetsmål som kräver nationella respektive internationella
              insatser. Man efterlyser också tydligare ekonomiskt genomförbara
              åtgärder och stärkt kontroll från Naturvårdsverket.
            </seg>
            <seg xml:id="i-6526c55015acef7a-0">
              Miljöbeskattningen lyfts fram som ett positivt exempel, och vi
              rekommenderas att utveckla den ytterligare. Inte minst lyfts koldioxidbeskattningen
              fram. Vi uppmanas också att öronmärka klimatinsatser i biståndsarbetet
              och ta bort undantagen för energibeskattningen.
            </seg>
            <seg xml:id="i-aecf832a8a4f0ee7-0">
              Herr talman! Här finns en hel del intressanta och kloka rekommendationer.
              Jag tycker att det nya miljömålssystemet har satt sig ordentligt
              nu efter den här perioden. Tillsammans med de andra insatser som
              hittills har gjorts bedömer jag att det finns tämligen goda möjligheter
              att nå fler miljömål fram till 2020.
            </seg>
            <seg xml:id="i-dfc030352c54c05e-0">
              Herr talman! Jag vill ta någon minut till, om det går bra, och
              nämna några saker väldigt kort. Flera har hänvisat till betänkandet,
              och jag hoppas att alla har möjlighet att studera det. På område
              efter område, inom alla miljöområden, finns det konkreta saker
              som regeringen har satt i gång och gjort. Det handlar inte enbart
              om utredningar, utan det är fråga om skarpa förslag, även skarpa
              förbud, till exempel mot bisfenol A. Jag vill också påminna om
              det som regeringen har gjort inom EU. Vad gäller giftfri miljö
              har man där arbetat med värdet av gruppvis bedömning på kandidatlistan.
              Miljöministern har också stämt kommissionen för dess senfärdighet.
              Det sker alltså en hel del. Nu känner jag att tiden går, herr
              talman, så jag kan inte ta upp alla områden, utan jag rekommenderar
              detta som kvällslitteratur.
            </seg>
            <seg xml:id="i-cf1c0a21094db3d7-0">
              Innan jag yrkar bifall till utskottets förslag i betänkandet
              vill jag ta tillfället i akt att tacka er allihop. Det här är
              min sista debatt. Tolv år är snart till ända för min del. Jag
              har funnits med i miljö– och jordbruksutskottet hela tiden och
              stortrivts. Tack för ett fantastiskt kamratskap över alla partigränser!
              Tack till det fantastiska sekretariatet! Det är oerhört. Vi har
              varit välsignade av så mycket kompetens. Jag vill också tacka
              herr talmannen och alla andra som sitter på podiet och önska er,
              var och en, en riktigt god sommar och en härlig, fin och trevlig
              valrörelsetid!
            </seg>
          </u>
          <note type="speaker" xml:id="i-74f081f68a98e3dc-0">
            Anf. 189 JENS HOLM (V) replik:
          </note>
          <u who="jens_holm_9bd66a" xml:id="i-ab876c98f57e164b-2" next="cont">
            <seg xml:id="i-7966f52659580459-0">
              Herr talman! Jag vill återgälda det tacket, Anita. Det har varit
              fantastiskt att sitta i utskottet tillsammans med dig under de
              här fyra åren. Jag önskar dig lycka till med vad du nu ska göra
              framöver. Jag har sett att du fått en ny hemvist i Naturskyddsföreningen,
              vilket jag vill gratulera Naturskyddsföreningen till – och dig
              också, förstås.
            </seg>
            <seg xml:id="i-c802818c09f21730-0">
              Men jag tänkte att du skulle få prata fyra minuter till, när
              det nu är din sista debatt. Jag har också följt OECD:s granskning
              av svensk klimatpolitik. Visst, det finns alltid länder som är
              sämre än Sverige, men av det som OECD särskilt lyfter fram är
              nästan allting saker som beslutats av tidigare regeringar.
            </seg>
            <seg xml:id="i-320ab16b98c71a4b-0">
              De gör en stor sak av de ekonomiska styrmedlen. Folkpartiet är
              ett parti som tycker att ekonomiska styrmedel ska användas, såvitt
              jag förstått saken. Men den regering som du stöder, Anita, har
              exempelvis sänkt skatten för kraftvärme, vilket har lett till
              en ökad förbränning av främst kol. Värtanverket i Helsingfors
              bara ett par kilometer härifrån släpper ut 700 000–800 000 ton
              koldioxid varje år. De är säkert jätteglada för att de inte ens
              behöver betala skatt för det, men varför gjorde ni på det viset?
              Simon Upton tar upp handelsgödselskatten och säger att vi borde
              återinföra den. Varför gör ni inte det? Dessutom finns det en
              mängd andra miljöstyrande skatter som bevisligen skulle leda till
              att det blev lättare att uppnå våra miljömål ifall vi införde
              eller höjde dem. Men ni har gjort precis tvärtom under er tid
              vid makten.
            </seg>
            <seg xml:id="i-371354280e585a2a-0">
              Jag skulle också vilja passa på att fråga dig om Folkpartiets
              bedömning av miljökvalitetsmålen. Hur många kommer vi att nå till
              2020?
            </seg>
          </u>
          <note xml:id="i-8d5b0577f14e14f3-0">
            Anf. 190 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-8f40a2e07c53e631-2">
            <seg xml:id="i-98d858ec9a86847c-0">
              Herr talman! Jag sade i mitt anförande ganska varsamt att vi
              har tämligen goda chanser att uppnå flera miljömål fram till 2020.
              Det är klart att jag och alla andra har ambitionen att vi ska
              komma fram till mållinjen med flaggan i topp. Det är därför det
              sker ett intensivt arbete. På Miljödepartementet, där vi har möjlighet
              att vara och diskutera de här frågorna varannan vecka, finns en
              enorm glöd som driver detta framåt.
            </seg>
            <seg xml:id="i-a3733b1b4aca82bd-0">
              Min förhoppning och tro är att vi ska ta stora kliv framåt. Många
              har pratat om att det görs utredning på utredning. Men när utredningarna
              blir klara görs det något konkret utifrån dem. Det blir verkstad.
              Det var flera områden som jag inte tog mig tid att gå in på förut.
              Jag kan nämna området vatten. Vi har jobbat med det i Miljömålsberedningen.
              Det handlar om vattenverksamhet och Vattenverksutredningen men
              också om dricksvatten. Det är en rad utredningar som nu så att
              säga slås samman och leder till konkreta förslag. Här kommer det
              att bli verkstad. Det är jag övertygad om.
            </seg>
            <seg xml:id="i-6b16b071bf889944-0">
              Vad gäller vattenområdet har förvisso Miljöpartiets representant
              i EU-parlamentet jobbat mycket med fiskefrågorna, men det skulle
              jag vilja säga att också Eskil Erlandsson gjort. Vi har kunnat
              jobba tillsammans väldigt mycket där. Jag ber att få återkomma
              om det övriga.
            </seg>
          </u>
          <note type="speaker" xml:id="i-77ea3e70514144ee-0">
            Anf. 191 JENS HOLM (V) replik:
          </note>
          <u who="jens_holm_9bd66a" xml:id="i-ab876c98f57e164b-3" next="cont">
            <seg xml:id="i-9fb80c62d05dc7cc-0">
              Herr talman! Det låter lite på Anita Brodén som att ni borgerliga
              precis har tagit makten och att vi har 20–30 år på oss att uppnå
              miljömålen. Jag kan dock upplysa Anita Brodén om att det inte
              är så. Vi har fem och ett halvt år på oss. Regeringen uppnår i
              bästa fall två av 16 miljömål med nuvarande politik – ett och
              ett halvt, kanske man ska justera det till. Det håller inte. Nu
              har man nästan utrett färdigt, och nu ska det bli politik, låter
              det som. Men ni har ju styrt i åtta år. Man kan inte tillsätta
              nya utredningar nu, när vi nästan i allt väsentligt vet vad som
              behöver göras.
            </seg>
            <seg xml:id="i-5aabe89afa9855e9-0">
              Jag tog upp detta med ekonomiska styrmedel för att jag tycker
              att det är väldigt viktigt och för att OECD gör en stor poäng
              av det. Jag fick inget svar på det, men hoppas att jag får det
              i slutrepliken. Vi i Sverige har en historia av att använda ekonomiska
              styrmedel, det vill säga att ta ut skatt eller avgift på det som
              smutsar ned. Vi var först i världen med att införa en koldioxidskatt.
              Men nu har vi en regering som sänker koldioxidskatten. Om man
              tittar på den tid denna regering har styrt och sätter miljöskatterna
              i relation till bnp ser man att miljöskatterna har minskat. Andra
              länder går om Sverige och är numera mycket bättre på att använda
              sig av miljöskatter. Jag förstår inte varför ni inte använder
              det här styrmedlet, när vi vet att det verkligen fungerar.
            </seg>
          </u>
          <note xml:id="i-33ee04513fa7d712-0">
            Anf. 192 ANITA BRODÉN (FP) replik:
          </note>
          <u who="jens_holm_9bd66a" prev="cont" xml:id="i-8f40a2e07c53e631-3">
            <seg xml:id="i-f1cb9d4db5d693b6-0">
              Herr talman! Jag tackar för frågorna. Miljöbeskattningen fick
              mycket beröm av OECD. Vi rekommenderades att utnyttja, förfina
              och jobba vidare med den. Det är ingen hemlighet att den borgerliga
              regeringen har PPP som princip, det vill säga att förorenaren
              betalar. Det är en grundprincip som vi behöver jobba mycket tuffare
              med. Vi är också besjälade av koldioxidbeskattningen.
            </seg>
            <seg xml:id="i-6cbb37a6b1789f16-0">
              Jag kan hålla med Jens Holm på punkten om kraftvärme, men detta
              hade en orsak. Man skulle använda ett system och inte vara dubbelbeskattad.
              Man ingick i handelssystemet. Det är orsaken. Men jag tycker att
              vi har anledning att följa upp och granska detta, så att de negativa
              konsekvenser som Jens Holm lyfter fram inte fortsätter.
            </seg>
            <seg xml:id="i-d5d4a131ac010a46-0">
              Vad gäller handelsgödselbeskattningen tror jag nog att Jens Holm
              känner till att mitt parti Folkpartiet gör en annan bedömning.
              Det handlar hela tiden om att det var viktigt att bönderna skulle
              kompenseras. Det var ett löfte som gavs. Där hade vi olika åsikter
              om hur vi skulle kompensera.
            </seg>
            <seg xml:id="i-a5db93408ec82232-0">
              Vad gäller ekonomiska styrmedel råder det ingen tvekan. Det är
              verkligen någonting som vi också internationellt och inom EU är
              väldiga förespråkare för. Där skiljer vi oss. Där är vi de som
              brinner för att utnyttja och ta vara på de ekonomiska styrmedlen.
            </seg>
            <seg xml:id="i-ea13fc58cdc799f4-0">
              Vi behöver jobba vidare med det på nationell nivå, precis som
              OECD påtalar. Jag önskar att vi också ska fortsätta arbeta på
              ett framgångsrikt sätt internationellt inom EU.
            </seg>
          </u>
          <note type="speaker" xml:id="i-3f1d7fc742ab72e9-0">
            Anf. 193 HELENA LEANDER (MP) replik:
          </note>
          <u who="helena_leander_75e865" xml:id="i-fae467332fc9536a-2" next="cont">
            <seg xml:id="i-cd09d3e6ff52e6e4-0">
              Herr talman! När man hör Folkpartiets partiledare Jan Björklund
              i en debatt kanske inte det första intrycket man får är att folkpartister
              generellt är besjälade av koldioxidbeskattning. Det är en diskussion
              som Anita säkert har haft många gånger inom sitt parti. Jag misstänker
              att det är svårt att ha den diskussionen. Det behövs också eldsjälar
              på andra sidan.
            </seg>
            <seg xml:id="i-e302996d0c897dc5-0">
              Jag hade egentligen inte tänkt gå upp i talarstolen, vara arg
              och ta replik. Jag har fått mitt lystmäte på det under den här
              eftermiddagen känns det som. Det var mest att Anita Brodén påminde
              mig om att det också är min sista debatt i kammaren. Även jag
              vill ta chansen att tacka alla kolleger för livaktiga debatter.
              Det kan vi i varje fall enas om, även om vi inte kan enas om så
              mycket annat. Vi tycker inte alltid lika. Men vi kan i varje fall
              ha kul när vi pucklar på varandra.
            </seg>
            <seg xml:id="i-e7707fd7700ad4e8-0">
              Tack så mycket, allihop, ha en skön sommar, och lycka till i
              valet lite lagom mycket!
            </seg>
          </u>
          <note xml:id="i-bacac4d5a47dff63-0">
            Anf. 194 ANITA BRODÉN (FP) replik:
          </note>
          <u who="helena_leander_75e865" prev="cont" xml:id="i-3b4f6c56371efd13-2">
            <seg xml:id="i-e6ceff80bd6b7226-0">
              Herr talman! Tack! Jag vill passa på att yrka bifall till utskottets
              förslag i betänkandet. Det fick jag aldrig sagt förut.
            </seg>
            <seg xml:id="i-af7480eb1b135962-0">
              Jag vill också passa på att verkligen tacka Helena Leander för,
              precis som Johan Hultberg sade, ett oerhört konstruktivt arbete
              inte minst i Miljömålsberedningen. Jag tror att det som gör att
              politiken går framåt är att vi har de respektfulla mötena där
              vi kan lyssna och lära av varandra. Samma sak säger jag till övriga
              som är med i debatten.
            </seg>
            <seg xml:id="i-3763ad39b55a2d05-0">
              Man sitter inte alltid själv inne med den enda lösningen. Vi
              behöver jobba mycket mer tillsammans. Gör vi det på ett konstruktivt,
              positivt sätt och med stor kraft är jag alldeles övertygad om
              att vi och ni som är kvar här om ett antal år kan konstatera att
              det är många miljömål som vi har klarat av. Då kan vi allihop
              känna oss stolta. Tack så mycket!
            </seg>
          </u>
          <note type="speaker" xml:id="i-b3d6ccf72013cab7-0">
            Anf. 195 ROGER TIEFENSEE (C):
          </note>
          <u who="roger_tiefensee_08d100" xml:id="i-6bd52f481e7d5e80-6">
            <seg xml:id="i-b0fc9cdc7272895c-0">
              Herr talman, ledamöter och åhörare! Egentligen har vi debatterat
              miljömål hela eftermiddagen. Vi har haft diskussioner om strandskydd,
              biologisk mångfald och ekosystemtjänster. Nu debatterar vi miljömålsystemet
              i sig mer i ett paraplyperspektiv, kanske man kan säga, utifrån
              regeringens skrivelse om de svenska miljömålen.
            </seg>
            <seg xml:id="i-d372b1f2544e9fe1-0">
              Det har sagts i debatten här, och det sägs ofta i debatten i
              samhället, att vi endast når två av 16 miljömål till 2020. Det
              är sant. Men det är också sant att prognosen 2006 var sämre. Det
              sägs ofta i debatten att det är åtta bortkastade år med alliansregeringens
              miljöpolitik. Det är fel.
            </seg>
            <seg xml:id="i-05b758e94f543632-0">
              Jag ska bara ta ett exempel. År 2006 fanns det ett delmål inom
              miljömålet Levande skogar att man skulle sätta av skyddade områden.
              Bedömningen var att det målet med den politik som då fördes skulle
              uppnås år 2020. Målåret för delmålet var 2010. Men bedömningen
              var att om man fortsatte som Socialdemokraterna och de rödgröna
              partierna hade bestämt skulle man nå det 2020.
            </seg>
            <seg xml:id="i-745cb934d0db15d6-0">
              Vi lade om politiken. Vi fokuserade på att mer använda den statligt
              ägda marken, sätta av mer skogar och skydda mer skogar där, och
              använda statligt ägd mark för bytesändamål. Vi nådde i princip
              delmålet till 2010. I dag har vi diskuterat hur vi ska öka förutsättningarna
              för att nå själva miljökvalitetsmålet till 2020.
            </seg>
            <seg xml:id="i-64254c3fddf4c9d5-0">
              Det är ett exempel där alliansregeringen har flyttat fram positionerna
              och förbättrat möjligheterna att nå miljökvalitetsmålen. Sedan
              ska vi också veta att under den här perioden, närmare bestämt
              2009, blev bedömningen av hur man uppnår miljömål mer strikt.
            </seg>
            <seg xml:id="i-a7185bc8214fcd5d-0">
              Förut var det något slags bedömning från Naturvårdsverket: Är
              det möjligt att nå miljömålet till 2020? Nu görs bedömningen:
              Finns besluten på plats för att kunna nå miljömålet? Det innebär
              att det nu är en striktare bedömning. Men när vi väl fattar beslut
              kan uppfyllandet av miljömålen gå snabbare.
            </seg>
            <seg xml:id="i-eb9806efdb23bffd-0">
              Vi ska veta att om besluten finns på plats har inte så mycket
              ändrat sig miljökvalitetsmässigt i miljön. Det är inte bedömningen.
              Det är om man har skapat förutsättningar för samhällsförändringen
              som avgör måluppfyllelsen.
            </seg>
            <seg xml:id="i-812a23d685e9af93-0">
              Jag är väldigt glad, och kommer att komma tillbaka till det,
              både för de förslag vi har lagt fram och för det vi kommer att
              besluta om biologisk mångfald och de förslag vi lagt fram och
              beslutat om tidigare år om giftfri vardag och målet Giftfri miljö.
            </seg>
            <seg xml:id="i-6c8a36c9a2ac6a6d-0">
              Herr talman! Jag tror att vi alla i denna kammare ska vara ödmjuka
              inför den utmaning som vi alla har att nå miljömålen, miljökvalitetsmålen
              och generationsmålet. Från Centerpartiets utgångspunkt har det
              varit viktigt att vi jobbar med miljömålsarbetet på ett effektivt
              sätt.
            </seg>
            <seg xml:id="i-9a8ba29fbd52acce-0">
              En effektivisering har varit att arbeta med miljömålsövergripande
              strategier för att nå flera miljömål. Det är precis det som Miljömålsberedningen
              har haft och har i uppdrag att jobba med. Tidigare var det mer
              stuprör. Varje myndighet ägde sina miljömål, och det fanns delmål.
            </seg>
            <seg xml:id="i-8c8b33bef306d144-0">
              Motsättningarna fanns inte mellan Myllrande våtmarker och Storlagen
              fjällmiljö på det lite mer filosofiska planet som de 16 målen
              är formulerade. De fanns i delmålen under som de facto var styrande.
              Det var där som motsättningarna fanns.
            </seg>
            <seg xml:id="i-afcc5948b8d5e9ef-0">
              Det var därför som vi 2006 såg att det fanns ett stort genomförandeunderskott.
              Det signalerade också den fördjupade miljömålsutvärderingen 2008
              om. Det fanns ett stort genomförandeunderskott. Det handlade om
              att skicka in ytterligare tiotals miljarder i systemet eller att
              börja arbeta mer effektivt. Det är själva tanken bakom förändringen
              av miljömålssystemet.
            </seg>
            <seg xml:id="i-a8226b9644a8f831-0">
              Jag noterar i den första reservationen från Socialdemokraterna,
              Vänstern och Miljöpartiet att det finns kritik mot skrivelsen
              och att etappmålen är fördelade på områden. Ja, de är fördelade
              på områden utifrån det nya arbetet med strategier. Vi har gjort
              etappmål utifrån olika områden som är miljömålsövergripande. Det
              blir då lite dumt att redovisa dem nedbrutet per miljömål. Då
              är vi tillbaka i stuprörstänkandet.
            </seg>
            <seg xml:id="i-a81c6e7574a48484-0">
              En retorisk fråga kan vara: Är det så att man från de rödgröna
              partierna vill gå tillbaka till att jobba mer stuprörsinriktat
              och inte effektivt, som jag menar att Miljömålsberedningen nu
              jobbar? När Kristina Nilsson hade sitt anförande lät det som att
              de uppdrag som Miljömålsberedningen fick på något sätt var ad
              hoc.
            </seg>
            <seg xml:id="i-8bd78111f4f03b21-0">
              Det är synd att Kristina Nilsson inte är uppdaterad av sin partikollega
              i Miljömålsberedningen. Grunden för de uppdrag Miljömålsberedningen
              har jobbat med är att Miljömålsberedningen själv har diskuterat:
              Vad är det för stora problemområden där det behövs politiska avvägningar
              och breda lösningar?
            </seg>
            <seg xml:id="i-b2e95fc76476a737-0">
              Vi har valt hållbar markanvändning. Vi har jobbat med giftfri
              vardag och också levererat förslag och etappmål för det. Det var
              inte ad hoc. Miljömålsberedningen och regeringen har kommunikation
              mellan sig. Vi lägger fram förslag, och sedan får vi tillbaka
              uppdrag från regeringen.
            </seg>
            <seg xml:id="i-ed7740bfd5af6f93-0">
              Det har nämnts att Miljömålsrådets förslag hamnade i soptunnan
              – det var så jag tror att det stod i reservationen. Det är fel.
              Det vi började med i Miljömålsberedningen var att genomföra de
              åtgärdsförslag som fanns där och som var möjliga att genomföra
              och tillräckligt beredda. Det har också blivit tydligt från regeringen
              att man ska ha samhällsekonomiska konsekvensbeskrivningar just
              för att miljömålsarbetet ska bli effektivt. En del förslag var
              helt enkelt inte beredda på ett sådant sätt att de gick att genomföra,
              så det började vi med.
            </seg>
            <seg xml:id="i-9a5e84f83252cfbc-0">
              Herr talman! Jag vill avsluta med att konstatera att det är viktigt
              att behålla det arbetssätt som vi har med Miljömålsberedningen.
              Det är viktigt att behålla den parlamentariska förankringen och
              fortsätta med detta arbetssätt. Vi börjar komma i gång. Jag har
              märkt en frustration som har funnits från oppositionspartier,
              där man säger: Alliansregeringen har förstört vårt miljömålssystem.
              Nej, jag tycker faktiskt att vi har utvecklat det.
            </seg>
            <seg xml:id="i-55af47c0f8aa7a33-0">
              Jag kan också notera något som man kunde se på miljömålsdagarna,
              där flera av oss var med och diskuterade. Johan Hultberg nämnde
              myndigheternas arbete och Statskontorets kritik mot myndigheterna.
              Det finns ytterligare utvecklingsmöjligheter i miljömålssystemet,
              och jag tror inte att det handlar om att återinrätta Miljömålsrådet
              och slopa Miljömålsberedningen. Jag tror att det snarare handlar
              om att låta Miljömålsberedningen fortsätta att jobba med de politiskt
              svåra avvägandena, men kanske förbättra genomförandet.
            </seg>
            <seg xml:id="i-21e3e9924cf51f99-0">
              Det handlar också om de olika myndigheterna. Naturvårdsverket,
              till exempel, kommer nu att leverera förslag om hur vi ska förbättra
              möjligheterna att nå miljömålet Storslagen fjällmiljö. Det var
              ett myndighetsuppdrag, men det gäller också att myndigheterna
              sinsemellan har ett samarbete och en samverkan i genomförandet
              och i sina framtaganden av lite mer smala uppdrag.
            </seg>
            <seg xml:id="i-475ded46d8704512-0">
              När man lyssnar på Jens Holm låter det så lätt: Om vi bara skulle
              återinföra skatten på handelsgödsel skulle miljömålen infrias.
              Så lätt är det inte. Det gäller att se vad vi diskuterade här
              tidigare. Vi kommer i nästa vecka att besluta om en förändring
              av det generella biotopskyddet. Det är ett exempel på en förändring
              som underlättar brukande av åkermarken och som också underlättar
              uppfyllande av miljömål.
            </seg>
            <seg xml:id="i-2a51c7b7bb77b7a1-0">
              Jens Holm menar att om vi bara återinför skatt på handelsgödsel
              och dessutom lägger en konsumtionsskatt på kött löser detta sig.
              Jag kan upplysa Jens Holm om att generationsmålet är konstruerat
              så att vi ska uppnå våra miljömål utan att för den sakens skull
              exportera miljöbelastning och öka miljö- och hälsoproblem utanför
              Sveriges gränser. Om man skulle göra som Jens Holm vill skulle
              vi exportera mycket av vår livsmedelsproduktion och öka importen
              av livsmedel. Vi skulle på intet sätt underlätta möjligheten att
              nå miljömål.
            </seg>
            <seg xml:id="i-93dc81c4eb37b4bf-0">
              Jag kan också upplysa Jens Holm, som lyfter fram att ekologisk
              odling är en lösning på alla problem, om att jag gärna ser ökad
              ekologisk odling. Jag ser också gärna en ökad svensk livsmedelsproduktion.
              De behöver varandra. För att kunna få det att växa i ekologisk
              odling behöver man odla vallväxter för att binda kväve. Man har
              ofta egna djur – nota bene, veganen Jens Holm – för att få egen
              gödsel. Men man har också möjlighet att använda gödsel från konventionellt
              jordbruk, till exempel från slaktsvin som går på ströbädd i storboxar.
              Den typen av gödsel kan man använda i ett ekologiskt jordbruk.
            </seg>
            <seg xml:id="i-9ece08e510f6c885-0">
              Vi ska inte ställa ekologiskt jordbruk mot konventionellt jordbruk,
              utan vi behöver öka livsmedelsproduktionen totalt sett. Då underlättar
              vi också möjligheten att nå miljömålen.
            </seg>
            <seg xml:id="i-b9f930fd8c78f1d8-0">
              Med detta, herr talman, vill jag ursäkta mig för att jag har
              dragit över talartiden, yrka bifall till utskottets förslag i
              betänkandet och avslag på samtliga reservationer och, precis som
              Anita, tacka. Detta är min sista debatt. Jag har inte suttit i
              miljö- och jordbruksutskottet hela tiden, men jag började där
              2002 som ersättare och sedan kom jag tillbaka. Livsmedelsproduktionen
              och de gröna näringarna är ju ändå det viktigaste, så det känns
              jättebra att ha börjat och slutat riksdagsarbetet i miljö- och
              jordbruksutskottet. Jag skulle vilja tacka för bra debatter och
              bra tuggmotstånd och önska alla en glad sommar.
            </seg>
          </u>
          <note type="speaker" xml:id="i-fe22c48ebf6b8d32-0">
            Anf. 196 JENS HOLM (V) replik:
          </note>
          <u who="jens_holm_9bd66a" xml:id="i-786f4add4743ceb0-6">
            <seg xml:id="i-acbecb4de75c43d4-0">
              Herr talman! Jag tackar Roger för den här tiden. Lycka till framöver!
              Det var äppelodlare du skulle bli, förstår jag.
            </seg>
            <seg xml:id="i-f3fa8151d686c43b-0">
              Du fick mig att gå upp här på replikplatsen. Jag hade inte tänkt
              göra det, men eftersom du direkt apostroferade mig vill jag först
              korrigera några saker. Vänsterpartiet föreslår ingen köttskatt;
              där har du fel. Vi ser också gärna mer eko, men vi säger inte
              att all livsmedelsproduktion behöver vara ekologisk. Men om vi
              nu är överens om att vi ska ha mer ekologiskt vore det väl ganska
              logiskt att vi i alla fall kunde ha målsättningar för hur mycket
              ekologisk produktion och hur mycket ekologisk konsumtion i offentlig
              sektor vi borde ha till exempelvis 2020, så som vi hade förut.
              Det har ni avskaffat.
            </seg>
            <seg xml:id="i-230720120ac5d318-0">
              Om man över huvud taget vill göra någonting med livsmedel är
              det väldigt bra att ha en instans som hjälper våra offentliga
              upphandlare att ställa krav i den offentliga upphandlingen. Vi
              har Miljöstyrningsrådet – tyvärr bara i två veckor till, för ni
              lägger ned det. Det är ett omvittnat uppskattat rådgivningsorgan
              för alla våra lokala och regionala upphandlare.
            </seg>
            <seg xml:id="i-a7dd6cf111580289-0">
              När det gäller frågan om att Sverige blir beroende av import
              om vi ställer för höga miljökrav på livsmedelsproduktionen här
              i Sverige tycker jag att det är en defensiv hållning. Om det är
              någonting vi ser nu är det att vi importerar mer livsmedel än
              någonsin. Nästan varannan måltid som äts i Sverige är importerad.
              Så här mycket mat har vi aldrig någonsin importerat i Sverige
              – och det är med er politik, Roger Tiefensee. Någonting är uppenbarligen
              fel.
            </seg>
          </u>
          <note type="speaker" xml:id="i-4286fe178a05c9c9-0">
            Anf. 197 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-6bd52f481e7d5e80-7">
            <seg xml:id="i-239b378d2b1e2c5c-0">
              Herr talman! Jag noterar att det kändes lite som en nyhet att
              Vänsterpartiet inte förespråkar köttskatt. Det kanske man inte
              gör som parti, men jag har upplevt att Jens Holm många gånger
              i debatter och så vidare har förespråkat det. Ni får stå för er
              egen tydlighet i så fall.
            </seg>
            <seg xml:id="i-935dbafe23a6354d-0">
              Ja, Centerpartiet vill gärna ha mål för mer ekologiskt. Men vi
              vill inte bara ha det, utan vi vill ha en nationell livsmedelsstrategi.
              Vi är, precis som Jens Holm uppenbarligen är, bekymrade över att
              livsmedelsproduktionen i det här landet har minskat. Det är inte
              någonting som har inträffat i och med alliansregeringen, utan
              vi kan se en långsiktig trend från strax före EU-inträdet. Det
              finns uttryckliga mål i beslutet om en omreglering av jordbrukspolitiken
              att minska produktionen. Sedan förstärkte egentligen EU-inträdet
              denna trend. Vi behöver nya mål. Vi behöver mål för ökad livsmedelsproduktion
              och inom den ramen också mål för ökad ekologisk produktion.
            </seg>
            <seg xml:id="i-3f7d61da04748ff1-0">
              När det gäller Miljöstyrningsrådet kan jag glädja Jens Holm med
              att jag häromdagen fick en fråga därifrån om att delta i ett seminarium
              den 3 juli, alltså när Miljöstyrningsrådet ska ingå i Konkurrensverket.
              Det var samma höga ambitionsnivå. Det handlar inte om livsmedel,
              utan det handlar om en giftfri förskola. Jag tycker att det var
              en bra indikation på att de människor som har jobbat med att hjälpa
              upphandlare runt om i kommuner och landsting i Sverige och som
              har gjort detta i Miljöstyrningsrådet, som nu flyttar över och
              blir en del av Konkurrensverket, kommer att jobba lika bra nu.
              Jag tror att det samlade upphandlingsstödet blir väldigt bra.
              Offentlig upphandling generellt och offentlig upphandling av livsmedel
              är ett område där det är viktigt att göra rätt.
            </seg>
          </u>
          <note type="speaker" xml:id="i-5cb01cfb21add318-0">
            Anf. 198 JENS HOLM (V) replik:
          </note>
          <u who="jens_holm_9bd66a" xml:id="i-786f4add4743ceb0-7">
            <seg xml:id="i-c229ea61a5199845-0">
              Herr talman! Jag tycker att det är lite märkligt att Centerpartiet
              vill ha mer ekologiska livsmedel men att man inte vill ha några
              målsättningar för detta. Det blir lite halvhjärtat; det blir liksom
              inte riktigt på allvar. I synnerhet med beaktande av att vi tidigare
              har haft målsättningar för ekologisk produktion och ekologisk
              konsumtion tycker jag att det är konstigt att man avskaffar sådana
              saker.
            </seg>
            <seg xml:id="i-825ea0d8db9fa1e8-0">
              Vänsterpartiet förespråkar minskad köttkonsumtion. Vi har en
              hel del förslag på hur vi ska kunna äta mindre kött i framtiden
              och mer vegetariskt. Men vi föreslår ingen köttskatt – så har
              det blivit sagt.
            </seg>
            <seg xml:id="i-f18f069e5d156b6d-0">
              Vi är väldigt positiva till en livsmedelsstrategi för hur vi
              ska kunna öka vår självförsörjningsgrad av livsmedel. Roger, ni
              har styrt i snart åtta år, och ni har tyckt det hela tiden. Men
              vi har ännu inte sett en livsmedelstrategi från den här regeringen.
              Nu blir det – surprise – en utredning till. Och vad heter den?
              Konkurrenskraftsutredningen? Den heter inte ens Utredningen om
              en livsmedelsstrategi för det vill Moderaterna inte ha. Nu blir
              det någon fluffig utredning som i bästa fall kanske leder fram
              till något. Vad vet jag?
            </seg>
            <seg xml:id="i-4655d284caf78d02-0">
              Vi skulle kunna komma överens och stänga ute Moderaterna. Ni,
              vi, socialdemokrater och miljöpartister skulle kunna komma överens
              om att inrätta en livsmedelsstrategi. Ska vi inte göra det, Roger,
              så att vi får det på riktigt?
            </seg>
            <seg xml:id="i-f82c20d8c100dbc0-0">
              I fråga om en giftfri förskola har jag också pratat med Miljöstyrningsrådet.
              Det här är ett av de projekt som de tvingas lägga ned i förtid.
              Miljöstyrningsrådet har fått ett uppdrag från Kemikalieinspektionen
              om att arbeta med just en giftfri förskola. De måste avveckla
              det i förtid eftersom ni lägger ned Miljöstyrningsrådet. Det är
              mycket illavarslande.
            </seg>
          </u>
          <note type="speaker" xml:id="i-911327d1eeb76307-0">
            Anf. 199 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-6bd52f481e7d5e80-8">
            <seg xml:id="i-4474ee86c749e69e-0">
              Herr talman! Det är bra att Vänsterpartiet också vill ha en nationell
              livsmedelstrategi. Det är en vidareutveckling av den satsning
              som den här regeringen har gjort. Matlandet Sverige är den största
              satsningen som någon regering har gjort på att lyfta fram både
              nationell matkonsumtion och livsmedelsproduktion. Det här är en
              vidareutveckling av det.
            </seg>
            <seg xml:id="i-9f4fce8b6fb7303c-0">
              Sedan har vi Konkurrenskraftsutredningen, vilket Jens mycket
              riktigt noterar. Den har lagt fast förutsättningarna, och utifrån
              den kan vi sedan forma en nationell livsmedelsstrategi. Man ska
              inte sticka under stol med att vi har haft lite olika åsikter
              i regeringen om vi ska ha en sådan eller inte. Men nu noterar
              vi att Moderaterna är positiva till det, och då kan det också
              genomföras.
            </seg>
            <seg xml:id="i-56a9c750d4baf32c-0">
              I strategin ska vi ha mål för att öka livsmedelsproduktionen
              totalt sett. Jag vänder mig mot hur det var tidigare och som jag
              uppfattar att Jens Holm fortfarande förespråkar, nämligen att
              bara sätta mål för eko. Jag brukar jämföra det med när den socialdemokratiska
              regeringen, med stöd av Vänsterpartiet, hade mål för att minska
              den öppna arbetslösheten. Hur gick det till? Jo, man förtidspensionerade
              bort människor från arbetskraften. Då blev den öppna arbetslösheten
              mindre, men vi hade inte fått fler i arbete. Det är precis likadant
              att bara sätta upp ett mål för ekologisk andel och ekologiskt
              odlad areal. Om man är lite otydlig med om man vill skydda åkermark
              och behålla åkermark i produktion kan man uppnå ett sådant mål
              genom att minska den totalt odlade arealen. I så fall har vi inte
              vunnit någonting, varken när det gäller ekologisk produktion eller
              livsmedelsproduktion totalt sett.
            </seg>
            <seg xml:id="i-f295c2f40bbcdaa2-0">
              Därför är det viktigt att sätta mål för eko, men vi ska sätta
              det inom ramen för en nationell livsmedelsstrategi där vi också
              har mål för att öka den totala produktionen av både konventionellt
              odlade och ekologiskt producerade produkter.
            </seg>
          </u>
          <note type="speaker" xml:id="i-e81b5010a9c58c30-0">
            Anf. 200 IRENE OSKARSSON (KD):
          </note>
          <u who="christina_oskarsson_9f59a4" xml:id="i-a3e51d317c546dbb-1" next="cont">
            <seg xml:id="i-67ecad098b490eba-0">
              Herr talman! Vi kan snart sammanfatta en eftermiddag i miljömålens
              tecken.
            </seg>
            <seg xml:id="i-3377893b3a4acc79-0">
              Det betänkande som vi nu debatterar tar sin utgångspunkt i skrivelsen
              Svenska miljömål visar vägen! och också OECD:s rapport som kom
              för någon vecka sedan.
            </seg>
            <seg xml:id="i-84835c4bb540b27e-0">
              I ett annat sammanhang sade någon i går: Tänk om den hade fått
              samma genomslag som OECD:s rapport när det gäller ekonomi brukar
              få. Det länder till eftertanke eftersom det också visar hur medierna
              och vi kommunicerar olika saker. Jag vill apostrofera en av de
              kolleger som lämnar kammaren med denna debatt: Det vore väl bra
              om fler ekonomer läste miljö.
            </seg>
            <seg xml:id="i-0d228bb799a21eb9-0">
              Herr talman! Det som nu sägs, bland annat från OECD, är att Sverige
              har ett unikt miljömålsarbete. Och det kan väl vara på sin plats
              att göra en liten historisk exposé även i detta arbete och konstatera
              att det började tidigt. Bland annat började det med initiativet
              till Helsingforsskonferensen 1972. Det fortsatte i Rio. Och det
              kom tillbaka till Helsingfors 2012. Under resans gång har det
              i de allra flesta fall varit en bred uppslutning politiskt om
              vikten av att jobba med frågorna på ett konstruktivt och effektivt
              sätt.
            </seg>
            <seg xml:id="i-49885e25bc5a7d87-0">
              Inget system är dock så bra att det inte kan bli bättre. Det
              har framkommit i OECD-rapporten, och det har framkommit i regeringens
              skrivelse för den här mandatperioden. OECD lyfter fram att vi
              är bra på lokalt miljöarbete. Vi är bra på nationellt miljöarbete
              såtillvida att skriva målformuleringar och sätta strukturer för
              arbetet. Men vad händer med leden däremellan? Just den frågeställningen
              ledde till att regeringen tog ansvar för det här och började omforma
              arbetet med miljömålen. Vi behöver bli tydligare, mer konkreta
              och skapa tydliga förutsättningar för aktörer att samverka och
              jobba. Det går inte att greppa hela stycket på en gång.
            </seg>
            <seg xml:id="i-ddf4d298cfd7be28-0">
              Somliga kan se vissa av miljömålen som snudd på visionära. Men
              de är också en styrka i arbetet, nämligen att spänna bågen så
              hårt det bara går för att nå de resultat vi måste nå.
            </seg>
            <seg xml:id="i-98c3c0b6f02462e1-0">
              I skrivelsen som vi nu behandlar lyfter regeringen fram just
              att man har velat göra arbetet med miljömålen mer effektivt, transparent
              och åtgärdsinriktat. Som kristdemokrat ser jag det som centralt
              att man också har varit tydlig med att lägga fokuset under innevarande
              mandatperiod på de allra viktigaste delarna. Det är klimatpolitiken
              som har ett överskuggande arbete. Om vi inte klarar klimatfrågan
              är frågan nämligen vad resten av verksamheten leder till.
            </seg>
            <seg xml:id="i-53c7e6ab222e0a59-0">
              En giftfri vardag har berörts i alla debatter här i kammaren
              i dag. Vi måste skapa en framtid för våra barn och barnbarn där
              vi är så fria som möjligt från skadliga kemikalier. Jag tror att
              flera i den här kammaren gjorde rätt i att titta på den presskonferens
              som hölls i går när Kemikalieinspektionen överlämnade två av sina
              rapporter på just det här området till miljöministern. De visade
              på att det internationella arbetet, det europeiska arbetet och
              det nationella arbetet måste gå hand i hand för att vi ska klara
              det här.
            </seg>
            <seg xml:id="i-c5cf400cad3f73d1-0">
              De satsningar som regeringen har gjort under innevarande år och
              åren häromkring på Kemikalieinspektionens arbete sades också i
              går av myndigheten själv vara oerhört viktiga för att just komma
              vidare i frågorna. Ju mer man jobbar och sätter sig in i ämnet,
              desto svårare har man upptäckt att det blir att nå resultat eftersom
              man hittar nya ämnen och nya sammansättningar. Det förhindrar
              inte att vi måste fortsätta lägga fokus och kraft på just det
              här.
            </seg>
            <seg xml:id="i-7e5c0ae2e698c117-0">
              Herr talman! Regeringen jobbar med ytterligare en viktig punkt
              som för någon kanske låter som att man gräver ned det i en utredning
              till. Men jag tror att man ska se precis tvärtom på hur regeringen
              nu arbetar med Färdplan 2050, med en fossilfri fordonsflotta.
              Det gäller att veta vad vi gör nu för att komma fram. Tiden är
              nämligen knapp.
            </seg>
            <seg xml:id="i-0f62319b7c089ab8-0">
              Frågan varför vi har målen om vi inte når dem kan också ställas.
              Målen finns där för att vi här i kammaren har varit överens om
              att sätta dem. Det var politisk enighet om det såvitt jag vet
              – jag var inte med då, men jag tror att Anita Brodén och ytterligare
              några var med och tog de besluten.
            </seg>
            <seg xml:id="i-05b22a3e01619ef3-0">
              Det är dock viktigt att se att det är lätt att vara överens om
              målformuleringar. Det är vägen för att nå dem som vi måste bli
              tydliga med. Därför ser jag det också som centralt att regeringen
              gick in och gjorde om arbetet och skapade Miljömålsberedningen.
              Jag tror nämligen att det är där som vi politiskt måste våga ta
              diskussionerna. Vi måste göra de tunga avvägningarna när det finns
              målkonflikter, när två saker står mot varandra där vi gärna skulle
              se att båda blir gjorda men det inte är inom rimliga gränser att
              göra båda samtidigt. Vad är då mest prioriterat?
            </seg>
            <seg xml:id="i-0a6dbf0d5049561e-0">
              Jag skulle också vilja passa på och säga att jag uppskattar de
              dialoger och samtal som har förts i Miljömålsberedningen. Jag
              hoppas verkligen att arbetet kan fortsätta, oavsett vilka av oss
              som kommer att möjlighet att fortsätta i det arbetet. Några av
              våra kolleger kommer förmodligen att lämna det eftersom de lämnar
              uppdrag här i kammaren. Men det är viktigt att det forumet och
              den plattformen finns.
            </seg>
            <seg xml:id="i-7bb733d6941efbdb-0">
              Jag vill vända mig mot att man säger att det är någonting som
              har använts ad hoc. Det är oerhört tydligt från regeringen att
              man har använt Miljömålsberedningen just för att göra dessa tuffa
              och tunga avvägningar. Dock kan jag känna att vi har haft en viss
              tidspress på oss, men det är väl den pressen som gäller för det
              här arbetet över huvud taget. Det har varit viktigt för mig och
              för det parti som jag representerar att prioritera det arbetet
              och att vara med och bidra på ett konstruktivt sätt.
            </seg>
            <seg xml:id="i-4116c6017b626209-0">
              Herr talman! Det har talats mycket om den kommande sommaren.
              Jag kan då rekommendera läsning av OECD-rapporten. Den kan väl
              få följa med ut i hängmattan och ge oss energi och råg i ryggen,
              så att vi kan vara stolta över det arbete som görs och har gjorts
              i Sverige för att komma vidare på miljöområdet – det som Sverige
              har varit föregångare i, nämligen att hitta tydliga styrmedel
              och en tydlig avvägning mellan morot och piska i arbetet för miljöns
              bästa.
            </seg>
          </u>
          <note xml:id="i-d4ca87a97bc11ff3-0">
            Herr talman! Med detta yrkar jag bifall till utskottets förslag
            i betänkandet och avslag på samtliga motioner.
          </note>
          <u who="christina_oskarsson_9f59a4" prev="cont" xml:id="i-8881a984a3eab624-1">
            <seg xml:id="i-dd7e8156aaab68b7-0">
              Eftersom vissa kolleger inte är med på måndag då miljö- och jordbruksutskottet
              fortsätter med sina debatter vill jag rikta ett varmt tack härifrån.
            </seg>
          </u>
          <note type="speaker" xml:id="i-defd8f485cbf21ec-0">
            Anf. 201 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-0a360315ef0d6f8a-2">
            <seg xml:id="i-a7ae92bb7e477c20-0">
              Herr talman! Jag får erkänna att jag begärde ordet främst för
              att jag tidigare glömde att yrka bifall till min reservation.
              Det vill jag naturligtvis göra, så jag yrkar alltså bifall till
              reservation nr 3.
            </seg>
            <seg xml:id="i-36b8ead83107ec62-0">
              Nu när jag ändå har ordet kan jag väl diskutera lite om miljömålen.
              Jag fokuserade på vindkraften i mitt anförande. Men om man ställer
              vindkraften mot de miljömål som har satts upp kan man fråga sig
              vilka miljömål som gynnas av att vi lägger hiskeligt massa skattemedel
              på att subventionera en överkapacitet av elproduktion.
            </seg>
            <seg xml:id="i-800ebf994a4ec9ab-0">
              Vi har till exempel ett miljömål om begränsad klimatpåverkan.
              Den krassa verkligenheten är tyvärr att det i det svenska energisystemet
              snarare är så att koldioxidutsläppen i själva verket ökar jämfört
              med hur energisystemet ser ut.
            </seg>
            <seg xml:id="i-b1c6d2783dad7e21-0">
              Om vi börjar stänga av kärnkraftverk kommer vi att behöva mer
              elkraft från kol och gas, för det är väl ungefär det som står
              till buds.
            </seg>
            <seg xml:id="i-5ec1420372e4e579-0">
              Vi har också pratat om storslagen fjällmiljö. Det har ju byggts
              en del vindkraftverk i fjällmiljön, och mig veterligen planeras
              det väl ytterligare vindkraftverk där. Hur passar det ihop med
              miljömålet om en storslagen fjällmiljö, att industrialisera den?
            </seg>
            <seg xml:id="i-9796caf778649f73-0">
              Ett rikt växt- och djurliv är ett annat av miljömålen. Som jag
              sade har vi ett antal skyddsvärda arter, fladdermöss och stora
              rovfåglar, som utsätts av exploateringen av vår miljö.
            </seg>
            <seg xml:id="i-4bc3d3c709d8b9ce-0">
              Likaså kan man ifrågasätta hur det är med grundvatten av god
              kvalitet, giftfri miljö och så vidare när man i miljöns namn ska
              utvinna all denna mineral som används till betong och stål.
            </seg>
          </u>
          <note type="speaker" xml:id="i-a4471a643d9dbf5a-0">
            Anf. 202 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-619f3d449c494487-1">
            <seg xml:id="i-006e6cb9b50c8783-0">
              Herr talman! Det är fascinerande att jag kan skrämma upp Josef
              så att han yrkar bifall till sina egna reservationer genom att
              yrka bifall till förslagen i betänkandet, men det är ju glädjande
              att Josef har vaknat till.
            </seg>
            <seg xml:id="i-9d06279eaf3441a0-0">
              Jag kan inte låta bli att förundra mig över att en – förlåt uttrycket
              – liten detalj i sammanhanget. Vindkraft är en detalj, nog så
              viktig för att få en förnybar energikälla på plats, men det är
              det enda som Sverigedemokraterna är beredda att diskutera när
              det gäller de 16 miljömålen.
            </seg>
            <seg xml:id="i-98dd398b7d98795c-0">
              Vi har här innan haft en stor diskussion om prioriteringar och
              ekonomiska styrmedel. Vi har diskuterat hur man ska producera
              livsmedel på ett hållbart sätt, hur vi ska använda vår skogsråvara
              för att åstadkomma förnybara drivmedel och förnyad produktion
              av annat som vi kan behöva. Hur ska vi låta det vara en del av
              att värna om den biologiska mångfalden? Hur ska vi ta oss an det
              klimathot som växthusgaseffekten utgör och som – åtminstone som
              övriga partier inser i denna kammare – gör att vi kommer att se
              klimatförändringar? Det mest överskuggande som vi har att lösa
              är de temperaturhöjningar som sker.
            </seg>
            <seg xml:id="i-bfa50b216ea21698-0">
              Det är fascinerande att lyssna på Josef Fransson som säger att
              vindkraften är det enda problemet. Tar vi bort den, så har vi
              löst alltihopa.
            </seg>
            <seg xml:id="i-86df7f5cce1273a9-0">
              Herr talman! Jag tycker att det är befängt.
            </seg>
          </u>
          <note type="speaker" xml:id="i-247b803c1efc6b0e-0">
            Anf. 203 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-0a360315ef0d6f8a-3">
            <seg xml:id="i-bed7ed1f7efddb7a-0">
              Herr talman! Jag påstår på intet vis att det här är det enda
              problemet som behöver lösas. Men man viftar undan frågan om man
              påstår att vindkraften är ett litet problem. Jag ser det inte
              så. Det är många miljarder kronor som går till vindkraft i subventioner
              varje år. I nuläget ser det inte ut att bromsas in. Snarare planerar
              man för att fortsätta expansionen ganska kraftigt, åtminstone
              fördubbla produktionen till 2020, om jag inte helt missminner
              mig.
            </seg>
            <seg xml:id="i-61db2b86525293f4-0">
              Det som är så lustigt med det här och som jag menar att man inte
              riktigt vill ta till sig är att när vi oftast under vintertid
              januari, februari och mars behöver mycket energi – 20 000–26 000
              megawatt – i Sverige kan vi inte förlita oss på att en enda av
              dessa megawatt kommer från vindkraft. Vi är fullständigt beroende
              av kärnkraft eller någon annan form av baskraft.
            </seg>
            <seg xml:id="i-c51748ed42cb71b9-0">
              Alla de som felaktigt påstår att vi kan ersätta kärnkraft med
              vindkraft är svaret skyldig. Vad ska vi ersätta kärnkraften med
              när vi ska avveckla den? Jag vet inte om det är Irene Oskarssons
              eller Kristdemokraternas vision, men många andra partier driver
              ju detta. Kristdemokraterna är ju ett av de partier som ser positivt
              på vindkraften.
            </seg>
          </u>
          <note type="speaker" xml:id="i-4d57fbbc571c663d-0">
            Anf. 204 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-a3e51d317c546dbb-2" next="cont">
            <seg xml:id="i-831adbeabb0ec059-0">
              Herr talman! Återigen: Det är fascinerande att se att giftfri
              miljö, där våra barn ska kunna växa upp i en trygg och säker miljö
              där våra kemikalier inte påverkar dem, inte berörs med ett ord.
            </seg>
            <seg xml:id="i-20f8a356fbac1a81-0">
              Hur vi däremot ska kunna ha en förnybar elproduktion är däremot
              en central och viktig fråga. Ja, jag kan berätta, Josef Fransson,
              att mitt första politiska inlägg någonsin – det var ganska många
              år sedan – handlade om ett tydligt nej till kärnkraft. Efter det
              har jag gjort vissa omprövningar.
            </seg>
            <seg xml:id="i-866c359cb2fe4290-0">
              Vi befinner oss där vi är nu. År 2010 är ett passerat stadium.
              Jag ser att vi i dag behöver kärnkraften för klimatets skull.
              Men det finns ingen hållbarhet i kärnkraft över tid. Det gäller
              också vilka skador och vilket elände som kan orsakas av både brytningen
              av uran och hur man ska förvara restprodukterna. Men just nu finns
              det inga bättre alternativ än kärnkraft. Och just nu kommer tyvärr
              att gälla över en ganska oöverskådlig framtid.
            </seg>
            <seg xml:id="i-72c2b29843b53681-0">
              När det gället etablering av vindkraft görs det tydliga avvägningar
              utifrån miljömålen samt utifrån plan- och byggbestämmelser om
              var vidkraftverken får etableras och hur.
            </seg>
            <seg xml:id="i-e0497eaefeda21cb-0">
              Herr talman! Jag måste få sluta med att säga att jag var med
              i går och fattade ett beslut på hemmaplan där kommunen ställde
              sig positiv till att låta de företag som så vill etablera vindkraft.
              Jag ser det som en framtida energikälla också i samband med att
              vi blir effektivare på att utnyttja vår energi. Den kilowatt som
              inte är använd är den bästa kilowatten, för då har vi hittat andra
              lösningar.
            </seg>
          </u>
          <note xml:id="i-cac968610e655645-2">
            Överläggningen var härmed avslutad.
          </note>
          <note xml:id="i-d5580bf2e267fbcf-0">
            14 § Lag om handel med timmer och trävaror
          </note>
          <note xml:id="i-9380384e842a4581-0">
            Talmannen konstaterade att ingen talare var anmäld.
          </note>
          <note xml:id="i-079a54253cff044e-0">
            15 § Bordläggning
          </note>
          <note xml:id="i-efaac3717eb0fb21-0">
            Följande dokument anmäldes och bordlades:
          </note>
          <note xml:id="i-8274799ef65e099f-0">
            16 § Anmälan om frågor för skriftliga svar
          </note>
          <note xml:id="i-376faea81f8a9fbf-0">
            Följande frågor för skriftliga svar hade framställts:
          </note>
          <note xml:id="i-9d7b0bb96f0410b7-0">
            den 17 juni
          </note>
          <note xml:id="i-f6c4f4bb34b544da-0">
            Jennie Nilsson
          </note>
          <note xml:id="i-d18ff4c5e5c4ee31-0">
            Krister Örnfjäder
          </note>
          <note xml:id="i-85a85c9640109ed5-0">
            Lars Gustafsson
          </note>
          <note xml:id="i-b70bc79c74424151-0">
            17 § Anmälan om skriftliga svar på frågor
          </note>
          <note xml:id="i-93e5860832d98a74-0">
            Skriftliga svar på följande frågor hade kommit in:
          </note>
          <note xml:id="i-11585d51bcd57055-0">
            den 18 juni
          </note>
          <note xml:id="i-55cd92bf78330b1e-0">
            Peter Jeppsson
          </note>
          <u who="christina_oskarsson_9f59a4" prev="cont" xml:id="i-8881a984a3eab624-2">
            <seg xml:id="i-9ab6c89387553fad-0">
              Ardalan Shekarabi
            </seg>
          </u>
          <note xml:id="i-a290cc3a5efbf877-0">
            Pyry Niemi
          </note>
          <note xml:id="i-26415d148f5f8b3c-0">
            Agneta Gille
          </note>
          <note xml:id="i-5274459d604ec475-0">
            18 § Kammaren åtskildes kl. 18.48.
          </note>
          <note xml:id="i-36d146c569ad1b46-0">
            Förhandlingarna leddes
          </note>
          <note xml:id="i-531c35d0eb1adf03-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
