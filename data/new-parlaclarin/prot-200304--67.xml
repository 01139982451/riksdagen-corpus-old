<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--67</head>
          <docDate when="2003-01-01">2003-01-01</docDate>
        </div>
      </front>
      <body>
        <div>
          <note xml:id="i-7bf3d07ea50e1c79-0">
            ﻿
          </note>
          <note xml:id="i-6eaa0ef4b146b7b6-0">
            Riksdagens protokoll
          </note>
          <note xml:id="i-4f0366e52d77222d-0">
            2003/04:67
          </note>
          <note xml:id="i-5b27955d79e67f6f-0">
            Onsdagen den 11 februari
          </note>
          <note xml:id="i-70474809e996eb0a-0">
            Kl. 09:00 - 14:36
          </note>
          <note xml:id="i-7d2d7afaac5a739b-0">
            1 § Utrikespolitisk debatt
          </note>
          <note type="speaker" xml:id="i-8e145e1b5dc55e7c-0">
            Anf. 1 Utrikesminister LAILA FREIVALDS (s):
          </note>
          <u who="unknown" next="cont" xml:id="i-597fa383eed4e0b6-0">
            <seg xml:id="i-51521fa9caa9dfdf-0">
              Herr talman! Säkerhet i dagens värld måste skapas globalt och
              gemensamt, och innebära frihet och trygghet för alla. Säkerhet
              förutsätter mänskliga rättigheter, folkrätt och demokrati.
            </seg>
            <seg xml:id="i-6ea5fee23d957f54-0">
              Med dessa formuleringar i riksdagen för ett år sedan lyfte Anna
              Lindh fram de värderingar som är ledstjärnor för hela vår utrikes-
              och säkerhetspolitik.
            </seg>
            <seg xml:id="i-4f1c83c6da6cb76f-0">
              Alla människors lika värde och rättigheter är grunden. Solidariteten
              och samarbetet är i sin tur förutsättningar för vår egen säkerhet.
            </seg>
            <seg xml:id="i-9ba195adcf6c8b32-0">
              Detta är också Förenta nationernas tanke, och detta är Europeiska
              unionens tanke.
            </seg>
            <seg xml:id="i-bce3ddb7dd1f8e1d-0">
              Men värderingar förverkligas inte i tal och i tankar. Värderingar
              får sin betydelse när de omsätts i handling.
            </seg>
            <seg xml:id="i-c3b392dc31c29e10-0">
              Just nu är Sverige aktivt på en rad områden för att öka säkerheten
              i vårt närområde i Europa och globalt. Vi agerar för att förebygga
              väpnade konflikter, stoppa pågående krig och hindra deras följdverkningar.
              Vi agerar i stater som fallit sönder av inbördeskrig eller etniska
              rensningar. Vi agerar mot terrorister, människohandlare och organiserad
              brottslighet. Vi agerar där naturkatastrofer rasar. Vi agerar
              för att minska fattigdomen. Vi agerar som medlemmar av EU och
              FN, och vi agerar tillsammans med andra organisationer och länder
              liksom med det civila samhället. Vi agerar konkret för fred och
              säkerhet.
            </seg>
            <seg xml:id="i-c16e57522d9dc12c-0">
              I Liberia där barnsoldater, pojkar och flickor, från åtta års
              ålder dödat och dödats, stympat och stympats förbereds nu för
              det svenska skyttekompani om 230 personer som ska ingå i den 15
              000 personer starka FN-styrkan. Den ska trygga fredsprocessen
              som Sverige, genom kabinettssekreterare Hans Dahlgrens EU-uppdrag,
              medverkar till. Sverige stöder även avväpning av stridande och
              utbildning av domare och åklagare i Liberia.
            </seg>
            <seg xml:id="i-62a7de1c9145edb8-0">
              Vi agerar i Kongo. Där har över tre miljoner människor dödats
              i vad som kallats Afrikas eget världskrig. Där finns svensk trupp
              på plats. I somras kunde en EU-insats med svenska och franska
              specialstyrkor på FN:s begäran snabbt kväva en uppflammande etnisk
              rensning. Det är ett exempel på hur vi är beredda att stoppa grova
              kränkningar av mänskliga rättigheter även med militära medel.
              Vi samarbetar med afrikanska stater och organisationer som tar
              ett allt större ansvar för Afrikas utveckling och för kontinentens
              kriser.
            </seg>
            <seg xml:id="i-cf8fbed3abf5e44d-0">
              Vi agerar i Afghanistan, där talibanerna och al-Qaida ökar sina
              attacker. Där förbereder vi en insats tillsammans med de nordiska
              länderna och andra truppbidragare för att stärka säkerheten på
              landsbygden, bekämpa narkotikahandel och terrorism och underlätta
              återuppbyggnaden. Sverige deltar redan i säkerhetsstyrkan i Kabul,
              som leds av Nato. Vi ansvarar för utbildning av afghanska advokater
              i mänskliga rättigheter. Svenska Afghanistankommittén svarar för
              500 skolor och för hälsovård för kvinnor och barn.
            </seg>
            <seg xml:id="i-0eb9bfd4f35e503e-0">
              På Balkan kunde EU under svenskt ordförandeskap förhindra ett
              fullskaligt krig i Makedonien. Nu leder Sverige den brigad i Natostyrkan
              Kfor i Kosovo där vi själva deltar med 520 personer. Svenska poliser
              deltar i EU:s båda polismissioner i Bosnien och i Makedonien.
              Regeringen verkar för att EU:s roll i Kosovo stärks.
            </seg>
            <seg xml:id="i-3fd1ff6398b64771-0">
              Sverige vill bidra till att åter få i gång fredsprocessen i den
              kanske farligaste regionala konflikten: Mellanöstern. I dagsläget
              förmår inte parterna själva att nå en fredsuppgörelse eller att
              uppfylla färdplanen. De behöver internationell hjälp. Den svenska
              regeringens budskap är klart: Bosättningarna på ockuperad mark
              är illegala, och bosättningspolitiken måste därför upphöra. Det
              så kallade säkerhetsstängslet på ockuperat område strider mot
              folkrätten. Fortsatt våld ger inga fördelar, inte åt någondera
              sidan. Det behövs en omedelbar vapenvila, det behövs en internationell
              närvaro för att den ska bli hållbar, och kanske viktigast av allt
              det måste finnas ett hopp om en politisk lösning, en livskraftig
              palestinsk stat sida vid sida med Israel. Ockupationen måste få
              ett slut. Regeringen fördömer alla våldshandlingar mot oskyldiga
              civila, vare sig de är palestinier eller israeler. De palestinska
              självmordsbombningarna kan aldrig ursäktas. De måste upphöra för
              att israeler och palestinier ska kunna leva i fred och harmoni.
              Ett exempel på regeringens engagemang för fred var mötet för två
              veckor sedan med företrädare för Genèveinitiativet.
            </seg>
            <seg xml:id="i-424a47ebc5369194-0">
              Sverige agerar för att hoten från massförstörelsevapen ska minska.
              15 år efter det kalla krigets slut finns det ännu tiotusentals
              kärnvapen och fler fingrar på avtryckarna än någonsin. Ett lovande
              tecken är den begynnande avspänningen mellan Indien och Pakistan
              som minskar hotet om en kärnvapenkonflikt och banar väg för regional
              ekonomisk utveckling.
            </seg>
            <seg xml:id="i-bb53ab3051e4d249-0">
              Sverige trycker på för att Nordkorea ska skrota sitt kärnvapenprogram
              och uppmuntrar de tecken som finns på att landet vill öppna sig
              mot omvärlden. Vi bidrar till att ge Nordkorea insikter om mänskliga
              rättigheter och marknadsekonomi, och vi är beredda att göra mer.
              Ett närmare samarbete med Nordkorea kräver dock att landet uppfyller
              sina internationella åtaganden.
            </seg>
            <seg xml:id="i-f4d475eb48963432-0">
              Vi verkar för att kärnvapenstaterna äntligen ska uppfylla sina
              nedrustningsåtaganden. EU:s politik mot massförstörelsevapen,
              som Sverige tog initiativ till, ska nu genomföras. Exportkontrollen
              ska förstärkas och inspektionerna utvecklas. Ett annat svenskt
              initiativ är den internationella kommissionen om massförstörelsevapen.
              Den leds av Hans Blix, som nu ett år efter det att han fick avbryta
              sitt FN-uppdrag i Irak har fått motta välförtjänt uppskattning.
            </seg>
            <seg xml:id="i-bc476aff24dfb967-0">
              Värderingarna om mänskliga rättigheter och folkrätt borde vara
              självklara. Men i praktiken är övergreppen många, som UD:s årliga
              sammanställning visar. Genom att publicera den på nätet bidrar
              vi till den öppenhet som är förövarnas värsta fiende. Statssuveräniteten
              kan inte längre vara ett legitimt skydd bakom vilken massiva brott
              mot de mänskliga rättigheterna tillåts att fortgå.
            </seg>
            <seg xml:id="i-48bb17fe718e501a-0">
              Herr talman! Den internationella terrorismen utgör ett växande
              hot mot allas vår säkerhet och grundläggande fri- och rättigheter.
              Vi får ständigt rapporter om nya ohyggliga terrordåd. Sverige
              deltar aktivt i det internationella samarbete som är en förutsättning
              för att bekämpa terrorismen. Respekt för de mänskliga rättigheterna
              och för folkrätten är avgörande för att den kampen ska bli framgångsrik.
            </seg>
            <seg xml:id="i-04c8a86b03d944c3-0">
              Sverige kräver att den svenske medborgare som sitter frihetsberövad
              på Guantánamobasen ska friges eftersom någon rättsligt hållbar
              grund för interneringen inte har kunnat visas av Förenta staterna.
              Det är uppenbart att den svenska och den amerikanska regeringen
              i det här fallet har olika syn på vad folkrätten tillåter. Detta
              gäller tyvärr även synen på Internationella brottmålsdomstolen.
              Exemplet Slobodan Milošević visar betydelsen av att de mest ansvariga
              också kan ställas inför rätta. Fler av hans gelikar bör föras
              till Haag. Därför har Internationella brottmålsdomstolen inrättats.
            </seg>
            <seg xml:id="i-21a7716a398d6692-0">
              Att den svenska och amerikanska regeringen för närvarande har
              olika uppfattningar i vissa frågor får inte överskugga det faktum
              att ett aktivt engagemang från Förenta staterna är en förutsättning
              för att alla de utmaningar som världssamfundet står inför ska
              kunna mötas. Dessa utmaningar kan inget land hantera på egen hand.
              Förenta staterna behöver världen, och världen behöver Förenta
              staterna. Förhållandet till Förenta staterna, den så kallade transatlantiska
              länken, är centralt för Europas säkerhet och utveckling. Även
              om vi ibland har olika åsikter är väsentliga grundvärderingar
              om demokrati och mänskliga rättigheter gemensamma.
            </seg>
            <seg xml:id="i-cee454f55d49b7d9-0">
              Ett annat viktigt spörsmål är hur vi ska hantera att respekten
              för de mänskliga rättigheterna utvecklas långsamt i länder som
              Kina. Frågan är om det räcker med att den starka ekonomiska utvecklingen
              lyfter en stor del av befolkningen ur fattigdom och ökar kontakterna
              med omvärlden. Regeringens uppfattning är klar: Vi ska inte vika
              i vår kritik av de brott mot de mänskliga rättigheterna som förekommer
              i Kina. Inte minst därför behöver vi dialog och samarbete inom
              områden där vi faktiskt kan påverka detta stora land, som inom
              rättsutveckling och miljö.
            </seg>
            <seg xml:id="i-44558e47c6b1b65c-0">
              Det är en mänsklig rättighet att söka asyl. Vi vill skapa en
              asylpolitik där de som söker skydd undan förföljelse möts av rättssäkerhet
              och förutsägbarhet, och där de som behöver kan få en fristad.
              Den politiken ska genomsyra vårt internationella arbete, inte
              minst i EU. Genom att stärka de mänskliga rättigheterna runtom
              i världen kan vi motverka att människor drivs på flykt.
            </seg>
            <seg xml:id="i-dd9d0b0b6e75cbd4-0">
              Våra värderingar kräver en sammanhållen politik.
            </seg>
            <seg xml:id="i-a5715bc8f03884d5-0">
              En solidarisk utvecklingspolitik måste ta hänsyn till helheten.
              Grunden har lagts för en samstämmig svensk politik, som vi ska
              driva också i EU och FN. Vi har satt ett nytt övergripande mål
              för alla politikområden: en rättvis och hållbar global utveckling.
              Rättighetsperspektivet och de fattigas perspektiv gör fattiga
              människor inte enbart till passiva mottagare av insatser utan
              till individer med kraft och vilja att skapa utveckling. Förtryck
              och diskriminering av kvinnor är ett grundläggande hinder för
              utveckling.
            </seg>
            <seg xml:id="i-ed3814d3658b84e8-0">
              En öppen och rättvis världshandel är en viktig motor för tillväxt,
              sysselsättning och utveckling över hela världen. Ekonomiskt samarbete
              bidrar till ökade mellanstatliga kontaktnät och internationell
              samsyn. U-länderna måste kunna sälja sina varor och tjänster.
              I-ländernas barriärer mot import av jordbruksvaror, tyg och kläder
              måste rivas. Det är oacceptabelt att Bangladeshs export till Förenta
              staterna ska belastas med lika mycket tull som Frankrikes, trots
              att man bara säljer en tiondel av vad fransmännen gör.
            </seg>
            <seg xml:id="i-ac2d8ab5563670d8-0">
              För många u-länder är exportinkomsterna från sådana varor avgörande.
              Men de kan inte konkurrera och få i gång en ekonomisk utveckling
              när i-länderna sätter upp tullmurar och subventionerar sitt eget
              jordbruk med belopp som överstiger två tredjedelar av hela Afrikas
              bruttonationalprodukt. Den rika världen måste radikalt minska
              stödet till den egna jordbrukssektorn. EU har nu tagit ett första
              steg för att förändra sin jordbrukspolitik. Sverige kommer att
              driva på för fortsatta reformer. U-länderna måste också underlätta
              handeln sinsemellan om fattiga länder ska kunna integreras i världsekonomin.
              Vårt utvecklingssamarbete är centralt för att öka u-ländernas
              förmåga att delta i den internationella handeln.
            </seg>
            <seg xml:id="i-ce201baf4ac39db2-0">
              Global tillväxt och utveckling i fattiga länder kräver att det
              nuvarande handelssystemet vidareutvecklas och reformeras. Sverige
              verkar därför för att förhandlingarna inom världshandelsorganisationen
              WTO ska återupptas så snart som möjligt. Vi försöker återskapa
              förtroendet genom samarbete med Brasilien, Indien, Sydafrika och
              andra länder i Afrika, och genom bilaterala och regionala samarbeten.
              OECD ska på svenskt initiativ undersöka hur i-länderna kan öppna
              handeln inom hittills skyddade sektorer.
            </seg>
            <seg xml:id="i-5dcb465e309a8e68-0">
              Med globaliseringen följer kraven på ökat ansvar. Genom initiativet
              Globalt ansvar stimulerar regeringen svenska företag att leva
              upp till och främja grundläggande principer om mänskliga rättigheter,
              miljö, arbetsvillkor och korruptionsbekämpning.
            </seg>
            <seg xml:id="i-079e2a19129d760b-0">
              Herr talman! Utvecklingssamarbetet spelar en central roll i Sveriges
              kontakter med omvärlden. Under mandatperioden ska beslut fattas
              så att biståndet höjs till 1 % av BNI.
            </seg>
            <seg xml:id="i-9667216093a086d4-0">
              Inom utvecklingssamarbetet prioriterar vi fyra områden:
            </seg>
            <seg xml:id="i-b6be394df2d1f223-0">
              För det första: Konfliktförebyggande eftersom det är omöjligt
              att få till stånd en hållbar utveckling i ett land som befinner
              sig i krig.
            </seg>
            <seg xml:id="i-fcd124ca4ff742b8-0">
              För det andra: Kampen mot narkotika eftersom narkotikan både
              är ett hinder för utveckling på ett globalt plan och ett allvarligt
              samhällsproblem i Sverige.
            </seg>
            <seg xml:id="i-a4b1d667afa1ab19-0">
              För det tredje: Hiv/aids eftersom denna farsot fortsätter att
              växa snabbt, nu också i Asien och i Östeuropa. De hårdast drabbade
              länderna i södra Afrika riskerar kollaps inom en eller flera samhällssektorer.
              Sverige satsar på alla led från vaccinforskning och prevention
              till behandling och vård. Regeringen har tillsatt en särskild
              hiv/aids-ambassadör för detta ändamål.
            </seg>
            <seg xml:id="i-277dd4c7f65133e2-0">
              För det fjärde: Sexuell och reproduktiv hälsa och rättigheter
              eftersom många unga kvinnor smittas och dör, och därför att vi
              upplever ett bakslag i det internationella arbetet med dessa frågor.
              Homosexuella förtrycks i många länder. Frågor kring sexualitet
              och samlevnad, sexuellt likaberättigande, mödrahälsovård, tillgång
              till preventivmedel, säkra och lagliga aborter och kvinnors ställning
              får inte tystas ned. Sverige och EU måste fortsätta att driva
              på för ett mer progressivt och effektivt internationellt arbete.
            </seg>
            <seg xml:id="i-2771f40f43202672-0">
              Herr talman! För att vi ska kunna förverkliga vår utrikespolitik
              behövs en förvaltning av internationell toppklass. Utrikesförvaltningen
              genomför nu ett omfattande moderniserings- och förnyelsearbete.
              En ny ambassad öppnas i Bratislava i maj 2004. En ny ambassad
              planeras också att öppnas på Cypern. Vår förhoppning är att de
              återupptagna förhandlingarna om FN-planen ska leda till att ett
              enat Cypern kan inträda i unionen den 1 maj i år. Det skulle innebära
              att en 40 år gammal konflikt fann sin lösning, med stöd av FN
              och inom den europeiska unionens ram.
            </seg>
            <seg xml:id="i-7c8a0f2cb3404d0f-0">
              Förberedelser pågår vidare för att bemanna ambassaden i Bagdad.
              En särskild satsning görs på utlandsorganisationen för att främja
              export och investeringar som ger tillväxt och sysselsättning i
              Sverige och för att förstärka EU-arbetet. Utrikesförvaltningen
              ska vara ett effektivt redskap för hela regeringen.
            </seg>
            <seg xml:id="i-31c83dc008a65622-0">
              Herr talman! Vårt medlemskap i Europeiska unionen är centralt
              för att omsätta våra värderingar i konkret handling.
            </seg>
            <seg xml:id="i-733237776765bc89-0">
              Den 1 maj vänds ett nytt blad i Europas historia. Tio nya medlemsländer
              träder in i EU. Kontinentens historia av krig och konflikt i nazismens,
              fascismens, kommunismens, nationalismens och kolonialismens namn
              lämnas allt längre bakom oss. Vi samarbetar nu fredligt för att
              lösa våra egna problem och konflikter. Och vi vill tillsammans
              bidra till en bättre värld, baserad på värden om frihet, mänskliga
              rättigheter och demokrati. Knappast något annat land har som Sverige
              drivit på utvidgningen. Nu ska vi utnyttja de möjligheter som
              det utvidgade EU erbjuder genom en aktiv politik och genom alliansbyggande,
              inte minst med de nya medlemsländerna och de nordiska och de baltiska
              länderna.
            </seg>
            <seg xml:id="i-f3cc7364a3b13158-0">
              Med EU-utvidgningen utvidgas den inre marknaden till totalt nästan
              en halv miljard människor och 20 miljoner företag. Därmed ökar
              möjligheterna till handel, investeringar och allt rikare mellanfolkliga
              kontakter, inte minst i vårt omedelbara grannskap. De övergångsregler
              som kan bli nödvändiga för arbetskraftens fria rörlighet ska vara
              i kraft så kort tid som möjligt.
            </seg>
            <seg xml:id="i-aa5b9386b6269f56-0">
              Utvidgningen stärker Östersjöregionen och förutsättningarna för
              det nordisk-baltiska samarbetet. Samrådet i EU-frågor ökar. I
              dag undertecknar de nordiska och de baltiska länderna en överenskommelse
              som innebär att Estland, Lettland och Litauen blir fullvärdiga
              medlemmar i Nordiska investeringsbanken.
            </seg>
            <seg xml:id="i-6cb7e9d7c3d24c0f-0">
              Samma villkor som gällde för de nya medlemsländerna ska även
              gälla för Turkiet, Kroatien och andra länder som söker medlemskap
              i unionen. Länderna på Balkan går nu in i en process som liknar
              den som de nya medlemsländerna gått igenom. Det svenska biståndet
              inriktas på att stödja detta EU-närmande, vilket också är den
              bästa vägen att långsiktigt bekämpa fattigdomen. Vi kommer att
              noga granska om villkoren om demokrati, mänskliga rättigheter
              och rättsstatens principer uppfylls. I vår vision för det framtida
              Europa finns det plats för flera religioner, kulturer och traditioner
              på samma sätt som i Sverige. I det avseendet har Europa för oss
              inga gränser.
            </seg>
            <seg xml:id="i-1becae2cdd889991-0">
              Förslagen i regeringskonferensen om ett nytt fördrag gör EU effektivare
              och lättare att förstå. EU:s och medlemsstaternas roller förtydligas.
              Det finns en bred enighet i de flesta av konferensens frågor,
              och det är angeläget att slutföra det här viktiga steget mot en
              union som kan främja fred och utveckling inom och utom Europa.
            </seg>
            <seg xml:id="i-f4f74eab162ea8a2-0">
              Unionens gemensamma resurser är begränsade och måste användas
              effektivt. Hårda prioriteringar måste göras. De nuvarande medlemsländer
              som kunnat höja sin ekonomiska nivå med hjälp av EU:s finansiella
              stöd måste nu vara beredda att dela med sig till de nya medlemsländerna.
            </seg>
            <seg xml:id="i-cffcd04611e72392-0">
              EU:s bidrag till global säkerhet måste stärkas. Vi måste möta
              de hot som identifierats i EU:s säkerhetsstrategi: terrorism,
              spridning av massförstörelsevapen, miljökatastrofer, organiserad
              brottslighet, regionala konflikter, inbördeskrig och sönderfallande
              stater. Regeringen vill utnyttja den gemenskap och det samarbete
              som växt fram inom EU också för att hantera grundorsaker till
              de här hoten, som brott mot mänskliga rättigheter, bristande demokrati
              och rättssäkerhet, orättvisor och fattigdom.
            </seg>
            <seg xml:id="i-9b9c6b5cf5c2923d-0">
              Sverige är militärt alliansfritt. Det är en politik som har tjänat,
              och tjänar, oss väl. Samtidigt vill vi engagera oss aktivt för
              ett stärkande av den europeiska säkerhets- och försvarspolitiken.
              I detta ligger ingen motsättning.
            </seg>
            <seg xml:id="i-de6fe71ba8a92668-0">
              Vi vet att många liv hade kunnat sparas på västra Balkan om EU
              bättre hade kunnat samordna sin utrikespolitik under 1990-talet.
              Vi hade kunnat göra mer för det belägrade Sarajevo där prickskyttar
              dagligen dödade oskyldiga civila. Vi hade kunnat göra mer i Srebrenica,
              i Rwanda och i Kongo. Det är en plågsam insikt. Men den är nödvändig
              för att vi ska kunna förhindra liknande händelser i framtiden.
              EU har särskilt goda förutsättningar att förebygga konflikter,
              eftersom vi här har betydande politiska, ekonomiska, diplomatiska,
              militära och civila instrument. Vi vill stärka EU:s förmåga att
              tidigt upptäcka möjliga kriser och förhindra dem. FN:s generalsekreterare
              har nyligen här i Helsingfors lagt fram förslag om hur FN kan
              stärkas för att bättre kunna förebygga folkmord. Att föra vidare
              slutsatserna från Helsingfors International Forum blir en viktig
              uppgift, både i EU och i FN.
            </seg>
            <seg xml:id="i-8352b65068dc0252-0">
              Relationerna med EU:s grannar måste också utvecklas. Samarbetet
              med Ryssland har en särskild betydelse. Regeringen vill se Ryssland
              närmare integrerat i det europeiska samarbetet och hoppas att
              ett ryskt WTO-medlemskap snart kan bli verklighet. Ett genuint
              partnerskap, som är EU:s och Sveriges ambition, måste dock bygga
              på gemensamma värderingar. Mänskliga rättigheter och grundläggande
              friheter måste respekteras. Konflikten i Tjetjenien måste hanteras
              med politiska medel.
            </seg>
            <seg xml:id="i-27b380b3a25ff24d-0">
              En allt viktigare uppgift blir att förstärka kontakterna med
              Ukraina, Vitryssland och Moldavien men också med länderna i södra
              Kaukasus. De här länderna har sin framtid i samarbetet i Europa.
              Regeringen vill fördjupa samarbetet med de här länderna för att
              främja respekt för mänskliga rättigheter, demokrati, ekonomisk
              utveckling och frihandel. Ett inslag i det här är säkerhetsfrämjande
              insatser, som att förhindra spridning av massförstörelsevapen,
              bekämpa olyckor och katastrofer och utbilda försvarsmakter i demokrati
              och mänskliga rättigheter. Vi ska nära samarbeta med OSSE och
              Europarådet. OSSE:s styrka ligger just i det handfasta arbetet
              i fält. Europarådet har en central normbildande roll men bevakar
              också att länderna uppfyller sina åtaganden med Europadomstolen
              som den yttersta garanten. Samarbetet med Nato inom ramen för
              Partnerskap för fred stärker säkerheten och samarbetet i regionen.
            </seg>
            <seg xml:id="i-eaa39cd86137d5f6-0">
              Länderna runt Medelhavet och i den större Mellanösternregionen
              blir allt viktigare för EU och för Sverige. Ökad respekt för mänskliga
              rättigheter, demokratisering och sociala och ekonomiska framsteg
              gynnar utvecklingen och säkerheten för de här länderna och för
              EU. Regionen uppmärksammas därför särskilt i EU:s säkerhetsstrategi.
              Ett allt närmare samarbete genom Barcelonaprocessen och skapandet
              av ett frihandelsområde runt Medelhavet till år 2010 stärker relationerna
              mellan regionen och EU. Våra institut i Alexandria och Istanbul
              har en viktig roll för att stimulera dialog mellan kulturer och
              civilisationer.
            </seg>
            <seg xml:id="i-3e1b749da3f6a62c-0">
              Även det rättsliga samarbetet måste stärkas. Internationell terrorism,
              organiserad brottslighet och människohandlare opererar i högsta
              grad gränsöverskridande och måste därför bekämpas med samarbete
              över gränserna. För att sätta stopp för den vidriga handeln med
              kvinnor och barn från fattiga länder till rikare länder, också
              till Sverige, måste vi utnyttja alla forum: FN, EU, OSSE med sin
              nya breda handlingsplan och sin särskilda representant, Europarådet
              som utarbetar en europeisk konvention mot människohandel, det
              nordisk-baltiska samarbetet och Barentsrådet, liksom samarbetet
              med Förenta staterna.
            </seg>
            <seg xml:id="i-768d3fe777576a3c-0">
              Herr talman! Våra värderingar om fred och säkerhet, global utveckling
              och fattigdomsbekämpning, demokratins och rättsstatens idéer,
              de mänskliga rättigheterna och folkrätten har sin tydliga grund
              i Förenta nationerna.
            </seg>
            <seg xml:id="i-f7ee51ba93e2d365-0">
              Vår säkerhet kan inte byggas isolerat från omvärlden eller enbart
              inom Europa. Vi är beroende av en effektiv multilateralism för
              vår gemensamma säkerhet. Ett starkt FN betyder att den globala
              säkerheten stärks.
            </seg>
            <seg xml:id="i-4d1164910c1f3786-0">
              När Förenta staterna och dess koalitionsmedlemmar beslöt att
              inleda krig mot Irak ställdes FN:s säkerhetsråd åt sidan. Nu växer
              insikten att FN behövs för att föra utvecklingen i Irak framåt.
              Trots att säkerhetsläget förblir kritiskt, som bland annat bombdådet
              i Erbil mot kurdiska organisationer visar, och trots att civila
              irakier och koalitionssoldater dödas dagligen, återvänder nu FN
              för att undersöka förutsättningarna för direkta val i Irak. För
              att Irak ska bli ett fritt, demokratiskt och livskraftigt samhälle
              måste suveräniteten återupprättas. FN har en given central roll
              i den processen. Sverige bidrar med 345 miljoner kronor de kommande
              två åren till utvecklingen i Irak, bland annat genom utbildning
              av poliser och jurister.
            </seg>
            <seg xml:id="i-bd6b1e18664b24ec-0">
              Några tydliga slutsatser kan nu dras efter kriget i Irak:
            </seg>
            <seg xml:id="i-f899973caf448c9c-0">
              Herr talman! På alla dessa sätt deltar Sverige praktiskt i byggandet
              av gemensam fred och säkerhet.
            </seg>
            <seg xml:id="i-9c35e7ae22fee31e-0">
              Vi gör det med den militära alliansfriheten och FN-medlemskapet
              som grund. Vi bygger våra insatser på gemensamma värderingar om
              alla människors lika värde och rättigheter och med utnyttjande
              av vår breda erfarenhet av olika fredsuppdrag. Vi söker stärka
              vår förmåga nationellt, inom EU, mellan EU och FN och i samarbete
              med andra organisationer. Så driver vi arbetet för global fred
              och utveckling vidare.
            </seg>
            <seg xml:id="i-6a240b6d4903685b-0">
              Frihet och trygghet för alla var ledord i den sista utrikesdeklaration
              som Anna Lindh på regeringens vägnar redovisade för riksdagen.
              De orden är och förblir vår vision.
            </seg>
            <seg xml:id="i-ddf2c24bc9473896-0">
              När alla människor, var de än bor, lever i fred och frihet, när
              alla, inte bara de som fötts i den rika världen, har rätt till
              utveckling och trygghet, när alla får möjlighet att leva ett gott
              liv, då är världen en bättre och säkrare plats också för oss.
            </seg>
            <seg xml:id="i-16abb9a9d4a1a014-0">
              Detta är de värderingar som även framgent ska prägla svensk utrikespolitik.
            </seg>
          </u>
          <note xml:id="i-13a4ab226d9f3112-0">
            Anf. 2 GUNILLA CARLSSON i Tyresö (m):
          </note>
          <u who="unknown" prev="cont" xml:id="i-951c9f1ec54c7b4b-0">
            <seg xml:id="i-117677a4e6536d0e-0">
              Herr talman! Det är i år tio år sedan Sverige undertecknade anslutningsfördraget
              med den europeiska unionen. Midsommarhelgen 1994 på Kos signerade
              dåvarande statsministern Carl Bildt tillsammans med utrikesministern
              Margaretha af Ugglas med flera Sveriges delaktighet i Europa.
            </seg>
            <seg xml:id="i-9c892ba11f9625de-0">
              På kort tid och genom gott politiskt samarbete kunde vi avsluta
              förhandlingarna och därmed slutgiltigt lämna resterna av kalla
              kriget som så mycket präglat vår syn på omvärlden och vårt lands
              egen säkerhet. Som EU-medlem fick Sverige en sundare och mer stabil
              ram för sin säkerhetspolitiska utveckling men också möjligheter
              att tillsammans med andra ta ansvar för något mer än bara svenska
              angelägenheter.
            </seg>
            <seg xml:id="i-3d3634645876dda6-0">
              På samma sätt som murens fall banade väg för utvidgningen 1994
              blev den också starten för den mer omfattande och omvälvande utvidgning
              som blir verklighet den 1 maj i år tio år senare. Nu växer samarbetet
              med tio nya länder. Estland, Lettland, Litauen, Polen, Slovenien,
              Slovakien, Tjeckien och Ungern har 13 år efter murens fall kunnat
              vända diktatur och förtryck mot demokrati och frihet, planekonomi
              mot marknadsekonomi, envälde mot demokrati. Dessutom kan Malta
              och Cypern ansluta.
            </seg>
            <seg xml:id="i-f858005389043bbb-0">
              I detta arbete har Sverige i allra högsta grad varit pådrivande.
              Vi har visat prov på ledarskap och samverkat utifrån olika positioner.
            </seg>
            <seg xml:id="i-8c7610c794b4c77c-0">
              Under våra medlemsår har EU utvecklats. Efter de tragiska krigen
              på Balkan med ett handlingsförlamat och motstridigt EU växer nu
              en ny beslutsamhet fram, grundad i en vilja att ta ansvar för
              vår del av världen och bättre kunna bidra till frihet och fred.
              I det IGC-förslag som så snöpligt fördröjts bekräftas den omvandling
              som sker från försök till gemensam utrikes- och säkerhetspolitik
              till en mer sammanhållen säkerhets- och försvarspolitik. Det är
              väsentliga steg som tas som innebär omställning nationellt och
              omprövning för att ha förmåga att leva upp till det vi lovat varandra.
            </seg>
            <seg xml:id="i-2acde88acb2cf4f5-0">
              Högtidstalen om denna ambition kommer snart att utvärderas i
              faktiska resurser och ledarskap. Antagandet av säkerhetsstrategin
              visar på en vilja att göra en samlad analys och vidta gemensamma
              åtgärder för att säkra fred samt för att möta de nya hoten. Därmed
              blir förhoppningsvis unionens säkerhetspolitik mer aktiv, samlad
              och handlingskraftig.
            </seg>
            <seg xml:id="i-77ffcb5ed6e9d8d0-0">
              I och med kampen mot terrorism och önskad förmåga att kunna ingripa
              mot gränsöverskridande organiserad kriminalitet breddas innebörden
              av vad som är säkerhetspolitik. De nya hoten kräver nya verktyg.
              Politiskt tas nu steg på områden som tidigare bara varit förbehållna
              nationalstaterna.
            </seg>
            <seg xml:id="i-7b10aefd2d830b30-0">
              Denna utveckling skrämmer en del. Det är lätt att skrika efter
              suveränitet och att vara herre i sitt eget hus. Men vad är självbestämmande
              och utanförstående värt när utmaningarna och möjligheterna i dag
              sträcker sig vida över gamla nationsgränser? Uppgiften blir snarare
              att se till att beslutsfattandet i EU är demokratiskt och kontrollerbart
              och fortsatt avgränsat för att kunna vara starkt.
            </seg>
            <seg xml:id="i-af15d966658ccc8f-0">
              I detta demokratibygge på europeisk nivå spelar nationerna alltjämt
              den viktigaste rollen. Mycket måste förändras. Med utvidgningen
              som nu sker kommer med automatik mycket att omprövas. Det är bra.
              Men jag tycker att det finns en tendens att ständigt klanka på
              EU. Med alltför snäva perspektiv och då länder eller deras ledare
              inte tar samarbetet på allvar utan enkom använder det för kortsiktiga
              intressen kan organisationen börja vittra samman.
            </seg>
            <seg xml:id="i-da48cae1de6f216e-0">
              Nu börjar inte bara nya försök till att anta det konstitutionella
              fördraget utan också kampen om EU:s långtidsbudget. Det är förvisso
              klädsamt att finansminister Ringholm åtminstone i EU försöker
              begränsa de offentliga utgifterna. Men jag tycker att det är lite
              hycklande att gå samman med de två länder som mest har motsatt
              sig jordbruksreformer och som därmed de facto hindrar en bättre
              användning av EU:s begränsade resurser.
            </seg>
            <seg xml:id="i-d50ecde8b591b911-0">
              EU börjar här hemma, men jag tycker inte att vi har gjort hemläxan.
              Europasamarbetet är dåligt förankrat. Vi klagar över det i vår
              egen riksdag och ser i samhället bevis på att Sverige och svenskarna
              är de ofrivilliga européerna.
            </seg>
            <seg xml:id="i-4b6032a7772ac79b-0">
              Jag har uppehållit mig länge vid Sveriges roll i EU. Jag vill
              hävda att en av förutsättningarna för en trovärdig utrikes- och
              säkerhetspolitik är att den är väl förankrad. EU är den viktigaste
              arenan för det vi i dag diskuterar. Förmågan att tillvarata vårt
              lands intressen och att solidariskt bidra i världen avgörs i hög
              grad av Sveriges ställning i den europeiska unionen. Den ställningen
              behöver bättre förankras.
            </seg>
            <seg xml:id="i-0fa4d84f47845e99-0">
              Det förutsätter mer av klartext och uppriktighet från regeringens
              sida om vad man faktiskt åstadkommit och vad man vill göra i Bryssel.
              Det finns en tendens till anpassningstaktik och ständig vilja
              att vara på majoritetens vinnande sida som kan motverka vår förmåga
              att påverka politiska besluts utgång.
            </seg>
            <seg xml:id="i-dcf5e65db4fe9925-0">
              Min andra utgångspunkt är att Sverige ska vara att lita på, att
              vi är ett land som står upp för värderingar och inte bara har
              hög moral under kristallkronorna. Det handlar om att människor
              i vår värld ska veta att vi delar deras öden, att Sverige fortsätter
              att vara aktivt i kampen för demokrati och mänskliga rättigheter
              och att detta alltmer sätts i fokus i utvecklingssamarbetet och
              i nödvändiga reformer av internationella organ.
            </seg>
            <seg xml:id="i-25b6a926fa767858-0">
              Vårt bistånd ska fortsatt vara generöst och syfta till goda resultat.
              Fattigdomsbekämpning sker bäst genom rivna tullmurar och handelshinder.
              Till detta återkommer min kollega Ewa Björling.
            </seg>
            <seg xml:id="i-70adc28dfca2a293-0">
              De senaste dagarna har Sveriges relationer, dels till människor
              som söker sin tillflykt hit, dels till andra länder, fått sig
              en törn. I vårt land som har kännetecknats av generösa åtaganden
              för människor som här vill finna skydd mot förtryck är regeringen
              beredd att åsidosätta rättssäkerheten. Av bekvämlighetsskäl, för
              att man inte har lyckats organisera en asylprövningsprocess utan
              fått långa köer, är man beredd att tumma på enskilda individers
              rätt till en säker prövning och ökar deras utsatthet.
            </seg>
            <seg xml:id="i-50309d3c39fa257f-0">
              På grund av försumlighet och oförmåga att förändra i svenska
              bidragssystem, alternativt till eftergifter åt det mäktiga LO,
              har regeringen nu meddelat, när några månader återstår till den
              historiska utvidgningen, att vårt land inte tänker leva upp till
              utställda löften. Det är löften som levererades under ordförandeskapet
              och upprepades då Tyskland och Österrike i det närmaste hånades
              för att tidsbegränsa övergångsregler för en av EU:s grundläggande
              friheter. Sist av alla ger regeringen besked och sviker därmed
              också den samsyn som funnits mellan de mer öppna och dynamiska
              länderna som Storbritannien, Irland och Norge. Det är ynkligt
              och för Sveriges relationer, inte minst med våra baltiska grannländer,
              bekymmersamt.
            </seg>
            <seg xml:id="i-c459539556e46595-0">
              Det var tiotusentals balter som under de mörka åren i Europas
              historia sökte sin tillflykt hit. Det var balter som vi bjöd filtar
              och kanske till och med ekonomiskt bidrag. Det är balter som i
              hög grad har bidragit till Sveriges ekonomiska utveckling. Jag
              kan inte förstå hur man använder ett begrepp som sociala turister
              när man i dag diskuterar behovet av ökad rörlighet.
            </seg>
            <seg xml:id="i-757bfebe967e455b-0">
              Jag förstår att utrikesministern har hållit en låg profil. Vi
              båda inser nog vilket arbete som ligger framför oss för att återta
              förtroendet. Tänk om det varit tvärtom, om regeringen i tid hade
              förberett! Vilket ledarskap man då hade kunnat visa, och vilka
              förutsättningar vi hade fått för ett starkt samlat koalitionsbyggande
              för att tillvarata intressena i vår del av världen.
            </seg>
            <seg xml:id="i-2479381fcb0adca6-0">
              Sveriges insatser och ansvar i närområdet är för mig en prioriterad
              fråga i utrikes- och säkerhetspolitiken. Vi ska vara aktiva och
              engagerade i världen, fortsatt med en diplomatkår och representation
              i toppklass. Men vår framgång bygger på politiskt ledarskap och
              på att vi tar initiativ, inte minst i närområdet.
            </seg>
            <seg xml:id="i-17d12b5d1d41c2a1-0">
              Förutsättningarna i vår del av världen förändras. Östersjösamarbetet
              får helt nya möjligheter med nya medlemmar i EU. Men det är inte
              självklart att balter och polacker finner samverkan med ett tvekande
              och ibland tövande Sverige som ett förstahandsval. Vi har inte
              samma lösningar i vår del, och det nordiska samarbetet är kanske
              inte så starkt som det borde vara.
            </seg>
            <seg xml:id="i-b1469e9c31a0dcb2-0">
              De baltiska staterna kommer nu med i Nato, men Sverige står utanför.
              Jag hävdar att alliansen har möjliggjort en säkerhetsmiljö i Europa
              som i sin tur har kunnat garantera demokratiuppbyggnad och ett
              närmande till EU i de forna sovjetiska satellitstaterna. Nato
              har tjänat sina syften väl, inte bara under det kalla kriget utan
              också i dess efterdyningar. Natos närvaro på Balkan har varit
              en nödvändighet för återuppbyggnad och stabilitet.
            </seg>
            <seg xml:id="i-91bf74bc00d24b4e-0">
              Inom ramen för EU:s nya försvarspolitik och i partnerskap agerar
              Sverige nu långt inne i Natos strukturer. Visst har tiderna förändrats
              det var också utrikesministerns tema i Sälen vilket borde öppna
              för en omprövning av Sveriges förhållande till Nato som en vidareutveckling
              av Sveriges säkerhetspolitiska doktrin. Jag tycker att vi bör
              göra en sådan, på samma sätt som vårt grannland Finland just nu
              noga diskuterar och bedömer konsekvenserna av en förändrad omvärld.
            </seg>
            <seg xml:id="i-e0c42a1f9a2f97bf-0">
              Nato är en viktig del i de transatlantiska relationerna. Vi kan
              ha synpunkter på president Bushs administration, men vi vet vilken
              roll USA spelar i världen. EU är den främsta politiska arenan
              för politik och avtal i bred bemärkelse, men det är inom Nato
              som gemensamma beslut i säkerhetspolitiska avseenden fattas. Det
              var vid Natos sammanträdesbord man för några dagar sedan i München
              kunde visa aktivt och konkret engagemang för återuppbyggnaden
              i Afghanistan. Jag tycker att vi skulle ha varit med där, deltagandes
              i planläggning och strategival, och inte bara i ett senare skede
              med truppinsatser och ekonomiskt återuppbyggnadsbistånd.
            </seg>
            <seg xml:id="i-fd4d8c9e91432b37-0">
              Det ligger i Sveriges och i EU:s intresse att Nato förblir starkt,
              samlat och relevant för alla parter.
            </seg>
            <seg xml:id="i-803f75beb864e13d-0">
              I dag har Ryssland närmare relationer med Nato än vad Sverige
              har. Jag tycker att det är bra att Ryssland har nära relationer
              med Nato och med EU. Tidigare års entusiasm över utvecklingen
              i Ryssland har dock förbytts i ett berättigat ifrågasättande av
              vart landet under Putin är på väg. Det fortsatta kriget mot Tjetjenien
              och andra brott mot mänskliga rättigheter, grava inskränkningar
              i pressfriheten och rättsövergrepp mot enskilda präglar rapporteringen.
              Utbytet och kontakterna, men också uppriktigheten och konstruktiviteten,
              mellan EU och Ryssland likväl som mellan Sverige och Ryssland
              måste öka. Det partnerskapsavtal som finns mellan EU och Ryssland
              behöver förstärkning, och inför presidentvalet och efter erfarenheterna
              av dumavalet finns all anledning att engagera sig mer i vad som
              sker i den ryska federationen.
            </seg>
            <seg xml:id="i-84ff3d0b9b528905-0">
              Med nya medlemmar får EU också nya grannar. Ett öppet Europa
              med mer frihandel och nära ekonomiska och politiska relationer
              till de nya grannarna ger Sverige en viktigare roll. Efter ytterligare
              en Östersjömiljard i sjön borde vi inom ramen för RysslandEU-samarbetet
              definiera vilken roll Sverige kan spela med en mer aktiv Rysslandspolitik.
            </seg>
            <seg xml:id="i-1f63dfbee3e4c93c-0">
              Nya grannar gör att nya möjligheter öppnas, samtidigt som närheten
              till konflikter såsom Nagorno-Karabach, Abchazien, Sydossetien
              och Moldavien ökar. Det är uppenbart att vi behöver och måste
              använda alla de olika instrument som står till buds för stabilitetsbyggande
              för gemensam säkerhet.
            </seg>
            <seg xml:id="i-a660dbb289f81005-0">
              När 2004 års EU-utvidgning är fullbordad i maj återstår Rumänien
              och Bulgarien samt stötestenen Turkiet, som jag tycker ska värderas
              på egna meriter utifrån uppställda kriterier. Den utveckling som
              skett i landet bekräftas bland annat på UD:s hemsida, där man
              så föredömligt redovisar sina årliga MR-rapporter.
            </seg>
            <seg xml:id="i-df936c6b213156af-0">
              På Balkan har medlemskapsansökningar till EU formulerats från
              Kroatien och snart även Makedonien. Relationerna med både det
              vi kallar wider Europe och nya kandidatländer förutsätter genomtänkta
              strategier och handlingsförmåga. Sverige kan här spela samma hängivna
              och konstruktiva roll som vi förmått göra vad gäller utvidgningen
              mot Öst- och Centraleuropa.
            </seg>
            <seg xml:id="i-134e5c3e05ba3aa7-0">
              Jag hoppas att vi tar oss an den uppgiften. Det stärker säkerheten
              och framtidsförutsättningarna för oss alla som bor här i Sverige,
              i vårt gemensamma Europa. Men för att vi ska vara framgångsrika
              krävs det att det förs en tydlig politik med stark närvaro i EU,
              att den politiken är förankrad här i Sverige och att vårt land
              fortsätter att stå stolt och starkt i sina värderingar i det globala
              samarbetet.
            </seg>
          </u>
          <note type="speaker" xml:id="i-e63d4ded96ce94b4-0">
            Anf. 3 CARL B HAMILTON (fp):
          </note>
          <u who="carl_b_hamilton_f03c03" next="cont" xml:id="i-b52d45ef5d065755-0">
            <seg xml:id="i-a8358463352d89b1-0">
              Herr talman! Jag tänker ta upp Mellersta Östern, europeisk säkerhetspolitik
              och frågan om övergångsregler för arbetskraftsinvandring från
              de nya EU-länderna. I andra debattomgången kommer min partikollega
              Birgitta Ohlsson att diskutera och ställa frågor om kungens och
              utrikesministerns resande och uttalanden i Vietnam och Brunei.
              Jag hoppas att utrikesministern har möjlighet att stanna kvar
              till dess.
            </seg>
            <seg xml:id="i-f6873386e3edc3de-0">
              Låt mig dock börja med att ta upp u-ländernas situation. Tredje
              världen präglas av fattigdom, men inte på samma sätt som förr
              också av total, massiv hopplöshet. Det går framåt på många håll.
              Framför allt i Asien stiger levnadsnivån ganska snabbt i jätteländer
              som Indien och Kina. I Afrika är däremot situationen betydligt
              dystrare, bland annat på grund av hiv/aids.
            </seg>
            <seg xml:id="i-21612100b9d05e89-0">
              Interna reformer i u-länderna är A och O. Bistånd är också viktigt
              i många fall. Jag noterar i regeringsförklaringen att regeringen
              inte heller denna gång vill binda sig för att återgå till enprocentsmålet,
              utan regeringen vill bara binda sig för att före 2006 binda sig
              för att vid den tidpunkten ange en bindning så att man inte blir
              uppbunden dessförinnan. Så är det.
            </seg>
            <seg xml:id="i-23e75698c9fd6795-0">
              Bland reformerna är frihandel och export till världsmarknaden
              ofta avgörande. Men för att reformerna ska fungera väl bör de
              rika länderna montera ned sina handelshinder; där är Laila Freivalds
              och jag helt överens. Det är inte bara EU:s exportsubventioner
              på jordbruksprodukter som dumpar priserna för tredje världens
              export, utan alla jordbruksstöd och gränshinder bör tas bort.
              Det gynnar även konsumenterna och miljön i Europa.
            </seg>
            <seg xml:id="i-f9316238b97e7d99-0">
              Det senaste året har präglats bland annat av Irakkrigets efterbörd.
              Hade inte USA och alliansen gått in i Irak hade Saddam Hussein
              suttit kvar som diktator, fånglägren hade varit kvar, tortyren
              fortsatt och massgravar fyllts på med nya kroppar.
            </seg>
            <seg xml:id="i-af73c1064749bf82-0">
              När invasionen pågick 2003 ansåg inget parti i denna riksdag
              att koalitionen skulle packa ihop och resa hem med ett undantag:
              Miljöpartiet. Hade Miljöpartiet fått råda hade Saddam Hussein
              i dag suttit kvar vid makten, tortyren hade fortsatt, och i lägren
              hade fångar försmäktat och försvunnit.
            </seg>
            <seg xml:id="i-2a86fcebf246f029-0">
              USA vann kriget men inte freden. Det är självklart att vi alla
              hoppas på en stabilisering i Irak. Det är önskvärt att FN och
              andra internationella organisationer så snart som möjligt kommer
              in för att stödja återuppbyggnaden. Det är också välkommet om
              Irak kan få en legitim regim redan till sommaren.
            </seg>
            <seg xml:id="i-4e6eb938f6b04b6c-0">
              Låt mig i det sammanhanget ta upp två frågor: dels USA:s försök
              till ny Mellanösternpolitik, kallad Greater Middle East , dels
              konflikten IsraelPalestina.
            </seg>
            <seg xml:id="i-9a9bfae46cda805e-0">
              Från att efter den 11 september ha fokuserat på krig mot terrorismen
              förefaller USA det senaste halvåret ha börjat en förskjutning
              till krig också mot terrorismens orsaker. En sådan förskjutning
              är bra och något som Sverige öppet och tydligt borde bejaka. Men
              utrikesministern är stum på den här punkten. Varför?
            </seg>
            <seg xml:id="i-ab55d1c72129b333-0">
              De angivna ambitionerna för USA:s Greater Middle East -initiativ
              är enorma: att inom en eller två generationer skapa demokrati,
              välstånd och säkerhet från Marocko i väst till Indonesien i öst.
              Resonemanget är enkelt: Ökad spridning av demokrati minskar grogrunden
              och riskerna för terrorism och leder därmed till ökad säkerhet
              för bland annat USA, men också oss andra, på lång sikt. Målet
              får inte begränsas till kortsiktig politisk stabilitet.
            </seg>
            <seg xml:id="i-a5f030bcb1d9a1fc-0">
              I dag är bilden av regionen mörk: politiskt instabil och odemokratisk,
              en snabbt växande befolkning i länder som alltmer har hamnat på
              efterkälken ekonomiskt och som har svårt att hävda sig i den internationella
              konkurrensen, ingen eller föga delaktighet för invånarna i sina
              länders styre, särbehandling av kvinnor och få fria medier.
            </seg>
            <seg xml:id="i-74a37430e519031f-0">
              Risken är påtaglig att frustrerade människor och regimer skaffar
              sig massförstörelsevapen och använder sig av terrormord. Det ska
              motverkas genom mindre fokus på militära medel och ökat fokus
              på demokrati, mänskliga rättigheter, utbildning, sociala förhållanden
              och frihandel. Taget på allvar går programmet Greater Middle East
              naturligtvis inte att genomföra utan samverkan och delat ansvar
              med andra länder, framför allt i Europa.
            </seg>
            <seg xml:id="i-9babf4a4eaea66d0-0">
              Att det här ambitiösa amerikanska programmet inte bara blir en
              PR-grej är följaktligen ett starkt intresse för oss i Europa och
              för Sverige. EU-länderna borde välkomna och stödja initiativet.
              Om alla européer, i likhet med Laila Freivalds i sin deklaration,
              ignorerar det här initiativet ökar naturligtvis sannolikheten
              för att de höga ambitionerna rinner ut i sanden och att det till
              slut bara blir en PR-grej.
            </seg>
            <seg xml:id="i-2ae4bba2d3aa5ac0-0">
              Finns det ett svar, fru utrikesminister, på frågan vad regeringen
              egentligen tycker om detta initiativ?
            </seg>
            <seg xml:id="i-56e7c66b29b06a1b-0">
              Låt mig samtidigt påminna om att Europa i mångt och mycket har
              civiliserats av arabvärlden. Under hela 800 år var södra Spanien
              ett blomstrande muslimskt rike som skapade ett uppsving utan tidigare
              motstycke i historien inom vetenskap, filosofi, kultur och konst
              och som sakta men säkert berikade det övriga Europa. Det rådde
              religiös tolerans mellan islam, kristendom och judendom. När vi
              i Norden gick i djurhudar, drack mjöd och plundrade våra grannländer
              var kalifatet i Cordoba inte bara ett kulturellt centrum utan
              också ett materiellt centrum: 500 000 invånare, gatubelysning
              och 300 offentliga badinrättningar. Arabvärlden kan vara något
              annat än det som vi ofta ser i dag.
            </seg>
            <seg xml:id="i-dafe824df67fd667-0">
              Konflikten IsraelPalestina underblåser hela tiden andra konflikter
              i Mellersta Östern. Utan en lösning av den konflikten blir det
              svårt att lyckas bland annat med Greater Middle East -initiativet.
              De två processerna måste drivas parallellt.
            </seg>
            <seg xml:id="i-01f120da17b165ba-0">
              Vi stöder naturligtvis såväl färdplanen som Genèveinitiativet
              för fred. Sverige bör alltid tydligt fördöma självmordsbombarna,
              utsända av till exempel Islamiska Jihad och Hamas. Det finns ingen
              ursäkt för sådana illdåd och massakrer på helt oskyldiga israeler.
            </seg>
            <seg xml:id="i-2cfbc1e06c1977c3-0">
              Lika lite som det går att lösa krisen i Zimbabwe utan att Robert
              Mugabe försvinner går det att lösa konflikten IsraelPalestina
              utan att Yassir Arafat försvinner. Han har fallit alltför många
              i ryggen som har försökt att skapa fred.
            </seg>
            <seg xml:id="i-1bfcd91d1d97c72f-0">
              Antisemitismen ökar i Västeuropa. Hundratals attacker har genomförts
              mot judar och judiska institutioner. Detta måste nu aktivt motverkas.
              Göran Persson har trovärdighet. Vilka initiativ inom EU tänker
              regeringen ta mot den växande antisemitismen i Europa?
            </seg>
            <seg xml:id="i-c664092e67c832cf-0">
              EU-länderna har fattat en rad beslut som både vidgat och fördjupat
              vårt samarbete inom försvars- och säkerhetspolitiken. Sverige
              har tack och lov bejakat detta. Som land uppträder vi mer solidariskt
              än tidigare, ikläder oss nya bindningar och växer ihop militärt
              med andra. Vårt land är numera i praktiken i en säkerhetspolitisk
              om än inte försvarspolitisk allians med både EU-länderna och Nato.
            </seg>
            <seg xml:id="i-5ba6b60f8e3dc9ab-0">
              Svenska regeringar hade under neutralitetstiden en dålig vana
              med hymlande och dubbla budskap: en officiell säkerhetspolitik
              för folket och en annan, faktiskt förd politik. Regeringen glider
              nu sakta men säkert åter in i hymlandet och de dubbla budskapens
              dåliga tradition.
            </seg>
            <seg xml:id="i-58f69691a82906c7-0">
              Jag vill varna för en spirande nygammal förljugenhet om Sveriges
              säkerhetspolitik som vi ser växa fram på grund av regeringens
              ovilja till aktiv opinionsbildning i Europafrågorna.
            </seg>
            <seg xml:id="i-89a742a819443ad3-0">
              I Europa pågår för fullt en politisk dragkamp mellan två konkurrerande
              system för säkerhetsgarantier, EU-försvar eller Natoförsvar. Vilket
              ska det vara?
            </seg>
            <seg xml:id="i-2543abd41f8272d4-0">
              Regeringen har faktiskt svarat på den frågan. Den vill inte ha
              ett EU-försvar. I en debatt i denna kammare den 30 januari frågade
              Göran Persson retoriskt: Vill vi regeringen ha ett europeiskt
              försvar? Han svarade själv: Nej, det har vi aldrig velat ha.
            </seg>
            <seg xml:id="i-bd19ba991866a5eb-0">
              Eftersom regeringen sålunda säger sig vara emot ett europeiskt
              försvar och ogillar en dubblering av systemen med försvarsgarantier
              i Europa blir Nato, genom uteslutningsmetoden, den organisation
              som den socialdemokratiska regeringen anser bör vara ryggraden
              i Europas försvar, även om Sverige självt inte är med i Nato.
            </seg>
            <seg xml:id="i-a97ea67def338c08-0">
              Men hur kommer då regeringen att driva denna för Östersjöområdet
              viktiga och riktiga ståndpunkt? Vilka åtgärder kommer regeringen
              att vidta för att påverka den europeiska politiska processen för
              att motverka ett europeiskt försvar? Passivitet övertygar ju ingen.
            </seg>
            <seg xml:id="i-3d4ab54ebee86445-0">
              Lägg märke till när Laila Freivalds säger att den nuvarande alliansfria
              politiken tjänar och tjänat oss väl att den politiken hela tiden
              haft som europeiskt ingångsvärde USA:s närvaro och Natos välutvecklade
              säkerhetssystem. Att Sverige inte hamnade i Sovjetsfären beror
              mera på kartans utseende, Natos faktiska skydd av Sverige, som
              i dag är väl kartlagt, och ren tur. Men, bortsett från kartan,
              de här förutsättningarna gäller inte nödvändigtvis i framtiden.
            </seg>
            <seg xml:id="i-0efb2eb64bb08508-0">
              Folkpartiet är för ett svenskt Natomedlemskap nu. Jag kan återkomma
              till skälen senare.
            </seg>
            <seg xml:id="i-0f3bb44d38120280-0">
              Så till frågan om övergångsreglerna.
            </seg>
            <seg xml:id="i-97709d171fdcb6b2-0">
              Låt mig börja med en grundläggande insikt som tål att upprepas:
              Arbete skapar välstånd. Ju mer arbete som utförs i Sverige, desto
              högre välstånd blir det i Sverige. De flesta analyser av befolkningsutvecklingen
              kommer fram till att Sverige kommer att få brist på arbetskraft
              på grund av en allt äldre befolkning och att arbetskraftsinvandring
              kommer att behövas.
            </seg>
            <seg xml:id="i-6ad6a43fea35e49e-0">
              Många i arbetarrörelsen vill ha regler mot att människor kommer
              hit för att arbeta. Det är inte Folkpartiets fokus. Vi vill ha
              regler mot att människor missbrukar bidragssystemen. Det är en
              väldig skillnad.
            </seg>
            <seg xml:id="i-02e1c32ac4fcb73a-0">
              Att arbeta i Sverige är något gott och eftersträvansvärt, vare
              sig det utförs av en svensk eller en invandrare.
            </seg>
            <seg xml:id="i-8a045980cec45091-0">
              LO vill bestämma villkoren för arbete i Sverige. Det kallas med
              en förskönande omskrivning för ordning och reda på arbetsmarknaden.
              Senast såg vi hur LO med statsrådet Hans Karlsson i spetsen fick
              igenom krav på utvidgad facklig makt över företag där det över
              huvud taget inte finns några fackliga medlemmar.
            </seg>
            <seg xml:id="i-b7bf62a090b38ec4-0">
              Det är feltänkt. Om lönearbete försvåras leder det till ett fortsatt
              omfattande svartarbete med tillhörande kriminell verksamhet. Dessutom
              kommer fler nya EU-medborgare att välja att arbeta i Sverige som
              egenföretagare. Jag ser i och för sig inget problem med det. Vi
              i Folkpartiet välkomnar företagare. Men det krånglar till livet
              för dem som hellre skulle vilja jobba som anställda.
            </seg>
            <seg xml:id="i-4587fc4824431caa-0">
              Det finns i dag ett krav på att man ska arbeta minst tio timmar
              per vecka för att få tillgång till bidragssystemen inom EU. Vi
              i Folkpartiet vill ändra denna regel. Vi har därför drivit den
              här frågan i Europaparlamentet. En sådan lösning har flera fördelar.
            </seg>
          </u>
          <note xml:id="i-286dfa229e384cba-0">
            alla
          </note>
          <u who="carl_b_hamilton_f03c03" prev="cont" xml:id="i-71ca01738cf9002d-0">
            <seg xml:id="i-14df033e946d8bf9-0">
              Olle Schmidt, som är en av våra Europaparlamentariker, driver
              denna fråga i parlamentet. Han har haft en viss framgång. Inom
              kort kommer hans ändringsförslag till utskottsvotering. Men det
              hade säkert gått mycket lättare för Olle Schmidt, Laila Freivalds,
              om Göran Persson, regeringen och utrikesministern också hade varit
              engagerade för ett resultat i parlamentsbehandlingen. Och vad
              i all världen gör de socialdemokratiska Europaparlamentarikerna
              i denna fråga?
            </seg>
            <seg xml:id="i-31ed3c0b480e36fe-0">
              Varför är socialdemokratin så passiv i Bryssel? Så sent som i
              december 2003 var till exempel statssekreterare Jonas Bjelfvenstam
              helt passiv vid mötet när tiotimmarsdirektivet var uppe. Det är
              för mig obegripligt eftersom man i Statsrådsberedningen redan
              dessförinnan, tidigare under hösten, börjat fundera över denna
              fråga. Eller är det så att det bakom alltihop finns en bakslug
              politisk beräkning av Göran Persson?
            </seg>
            <seg xml:id="i-0f42711280a96e10-0">
              På svensk arbetsmarknad finns det väl ungefär fem miljoner människor.
              Att få ett antal tusen fler arbetande personer kan knappast vara
              annat än en tillgång, eftersom mer arbete skapar ökat välstånd.
            </seg>
            <seg xml:id="i-d1b48c972b0336c5-0">
              Det som skulle kunna bli ett problem däremot vore om Sverige
              utsattes för en massinvasion av bidragssökande som genom tiotimmarsregelns
              låga nivå skulle kunna kvalificera sig för bidrag. Men låt oss
              då fokusera på det problemet.
            </seg>
            <seg xml:id="i-f3680843e25eab0a-0">
              Folkpartiet vill ta bort orimliga rättigheter till bidrag, men
              inte rätten till arbete.
            </seg>
            <seg xml:id="i-2761d85b2e1db606-0">
              Tack för att ni har velat lyssna!
            </seg>
          </u>
          <note type="speaker" xml:id="i-f293a3dcf55ec4a5-0">
            Anf. 4 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-26d7e144ca277b1f-0">
            <seg xml:id="i-70a2613e95cce3a4-0">
              Herr talman! Den svenska utrikespolitiken uppvisar stora brister,
              brister som präglas av vår historia. Utrikespolitiken måste förändras
              om vi ska kunna bidra till en bättre värld. Vi står inte upp tydligt
              för en utrikespolitik som baseras på våra grundläggande värden
              och värderingar. Vi saknar utrikespolitisk konsekvens och civilkurage.
              Därmed förlorar vi trovärdighet och inflytande inom områden som
              är angelägna för vårt eget land och för vårt eget folk.
            </seg>
            <seg xml:id="i-a168e2ce2da9b109-0">
              Herr talman! Den socialdemokratiska regeringen har präglat utrikespolitiken
              i alltför många decennier. Socialdemokratin har bedrivit utrikespolitik
              med samma tankemönster som om det handlat om allmänt fackliga
              intressen, att sätta egennyttan först och lämna andra parter därhän.
              Historiskt har detta lett till kortsiktig utrikespolitik för att
              skapa arbetsro för dagen i vårt hörn av världen. Låt mig bara
              ta upp några exempel.
            </seg>
            <seg xml:id="i-63167f765b3eca60-0">
              Den socialdemokratiska regeringen kritiserade aldrig fullt ut
              kommunismens människofientliga politik under det kalla kriget
              i Europa. Inte ens efter det kommunistiska systemets sönderfall
              1989 har man kritiserat kommunismens brist på demokrati och på
              öppenhet utan man har lagt locket på.
            </seg>
            <seg xml:id="i-f17a7a04f6c7eb34-0">
              Regeringen mobiliserade heller aldrig någon kamp mot nationalsocialismens
              elitistiska människosyn under andra världskriget. Man låg lågt.
            </seg>
            <seg xml:id="i-adde661dccf38374-0">
              Den svenska regeringen kritiserade däremot högljutt USA:s kamp
              mot kommunismen i Vietnam. Vilken politik och vilka värderingar
              var då vägledande för den socialdemokratiska regeringen?
            </seg>
            <seg xml:id="i-d19e5de83f3ffb82-0">
              Herr talman! Vi kan aldrig lämna vår historia bakom oss helt
              den kommer alltid att förfölja oss in i framtiden men vi kan och
              bör förändra vår utrikespolitiska profil. Vi måste komma bort
              från bilden av
            </seg>
            <seg xml:id="i-3b5a240a12bc4d30-0">
              Herr talman! Det är skillnad på då och nu. Våra fäder och mödrar
              hade att försvara vårt land mot fiender som kunde tränga över
              rikets gränser för att inta och förgöra vårt samhälle och våra
              medborgare. Det krävde sin tids ställningstaganden, och det kan
              och bör vi visa förståelse för. Men världen har radikalt förändrats
              på bara några få år, och därför är den gamla utrikespolitiken
              obsolet.
            </seg>
            <seg xml:id="i-e9cf83abd662314c-0">
              Den nya världsbilden visar en helt annan karaktär oavsett om
              vi gillar det eller inte.
            </seg>
            <seg xml:id="i-7978151865063fa2-0">
              Denna internationalisering och globalisering innebär att själva
              motivet och målet för utrikespolitiken förflyttas från att ta
              till vara geografiska intressen här i vårt nordiska landskap till
              att bli en allierad partner på en världsarena.
            </seg>
            <seg xml:id="i-4b7cfa9ef4a51a0c-0">
              För ett litet land som Sverige innebär partnerskap i utrikespolitiken
              att vi får lov att ansluta oss till andra större intressesfärer.
              Som ensam är man svag och utsatt. Men är då Sverige en partner
              som bygger allianser?
            </seg>
            <seg xml:id="i-2c7ee741c9302d44-0">
              Jo, Sverige är en etablerad partner både i EU och i FN. Det når
              ganska långt, men det räcker inte. Det uppstår ständigt nya konflikter
              med motstående intressen där vi måste ta ställning.
            </seg>
            <seg xml:id="i-f13e08f506715ecc-0">
              Herr talman! Det är då vi kristdemokrater anser att svensk utrikespolitik
              ska ta ställning utifrån grundläggande värderingar såsom demokrati,
              öppenhet, mänskliga rättigheter och rättsstatens principer.
            </seg>
            <seg xml:id="i-2767ecb39a9d626f-0">
              Vi anser att Sverige ska stå upp för dessa värden och värderingar
              då vi tar ställning till partnerskap och när vi blir engagerade
              i olika konflikthärdar. Vi anser att Sverige endast ska ge stöd
              till demokratiska regeringar och ta politiskt avstånd från odemokratiska
              regimer. Sverige bör stötta länder och partner som agerar för
              att stärka dessa viktiga värden globalt.
            </seg>
            <seg xml:id="i-8827a2621786a2e2-0">
              Herr talman! Låt mig peka på några ställningstaganden av den
              svenska regeringen i aktuella konflikter.
            </seg>
            <seg xml:id="i-5853cd22c4731a7c-0">
              I Mellanösternkonflikten gömmer sig regeringen bakom geografiska
              och kulturella orättvisor i stället för att låta grundläggande
              värderingar styra hållningen till parterna. Sverige borde här
              stå upp för öppenhet, demokrati, flerpartisystem och fria medier
              i den konflikten.
            </seg>
            <seg xml:id="i-6a1fa7cb4fff901e-0">
              I Irakkonflikten blev regeringens fokus om det var FN eller USA-alliansen
              som hade rätten att stoppa diktatorns brott mot mänskliga rättigheter
              och förhindra hans innehav och produktion av massförstörelsevapen.
              Kristdemokraterna ansåg, liksom regeringen, att USA-alliansen
              borde ha gett FN och vapeninspektörerna ytterligare tid för hanteringen
              av regimens brott. Men den svenska regeringen undvek ställningstagande
              i värderingsfrågorna och ställde sig därmed vid sidan om. Sverige
              borde ha gett sitt politiska stöd till västalliansens mål att
              stoppa Saddamregimens skräckvälde.
            </seg>
            <seg xml:id="i-c9e39f7dec6d3621-0">
              Att den svenska regeringen tog ställning för kampen mot den internationella
              terrorismen efter den 11 september 2001 var bra. Det var ett klart
              och tydligt ställningstagande mot talibanska värderingar och beteende.
              Det kändes befriande.
            </seg>
            <seg xml:id="i-7654de7bd4e6abe7-0">
              Vilken ledstjärna ska styra regeringen i ställningstagandet till
              regimerna i exempelvis Iran, Syrien och Nordkorea, regimer som
              dagligen trampar mänskliga rättigheter under sina fötter? Sverige
              borde nu formulera och ta ställning till vår syn på dessa regimer
              som av USA har betraktats som ondskans axelmakter.
            </seg>
            <seg xml:id="i-22b2ab0aa04386fb-0">
              Vilken ledstjärna styr regeringen i dess allmänna kritik mot
              USA? Är det USA:s kamp mot de slutna kommunistiska systemen i
              världen, eller beror det på att USA är den enda kvarvarande supermakten
              i världen? Värderar vi att USA alltid har slagit vakt om demokrati,
              öppenhet, mänskliga rättigheter och ett fungerande rättssamhälle?
            </seg>
            <seg xml:id="i-33eb70bc1ec5ba6f-0">
              Herr talman! Kristdemokraterna vill se en hållbar utrikespolitik.
              Det är inte bara miljöpolitik och ekonomisk politik som ska vara
              hållbara, utan det gäller i synnerhet utrikespolitiken. Därför
              anser vi att stöd ska ges till krafter som eftersträvar frihet
              demokrati, öppenhet och ett fungerande rättssamhälle samt att
              Sverige alltid ska hålla en tydlig distinktion mellan demokratier
              och icke-demokratier.
            </seg>
            <seg xml:id="i-979172b5a60933f2-0">
              Det är inte främst demokratiska stater som begår brott mot mänskliga
              rättigheter. Det är inte främst demokratiska stater som gjort
              eller gör sig skyldiga till folkmord. Det är inte främst demokratiska
              stater som hotat eller hotar världsfreden. Det är ju självfallet
              precis tvärtom! Detta borde det råda total samstämmighet om i
              västvärlden, men det gör det dessvärre inte.
            </seg>
            <seg xml:id="i-d3a5e51e6dfd083d-0">
              Vi minns de absurda resultaten från den europeiska opinionsundersökningen
              i slutet av 2003 som visade att USA och Israel enligt en stor
              andel européer utgör de största hoten i världen. Detta är ett
              bevis på hur väldigt många människor tappat insikten och proportionerna
              i utrikespolitiken.
            </seg>
            <seg xml:id="i-a09841973cb740ae-0">
              Kristdemokraterna anser att Sverige i opinionsbildande verksamhet
              mycket tydligare måste markera att respekten för mänskliga fri-
              och rättigheter är grundläggande kriterier för fred och stabilitet
              och att demokratier alltid är bättre än icke-demokratier.
            </seg>
            <seg xml:id="i-fad92de7de0b12e3-0">
              Vi påstår inte att den socialdemokratiska regeringen skulle vara
              mindre mån om respekten för mänskliga rättigheter än vi kristdemokrater.
              Men vi och säkerligen många andra blev upprörda när Sveriges regering
              lade ned sin röst i omröstningen om lämpligheten i att en diktatur
              skulle leda FN:s viktigaste organ för kontroll av mänskliga rättigheter.
              En sådan politik sänder helt fel signaler till diktaturernas regimer
              och till alla som arbetar för demokrati och utveckling.
            </seg>
            <seg xml:id="i-134e82ddae5f36e0-0">
              Herr talman! Vi menar att en tydligare fokusering på värderingar
              skulle stärka Sveriges möjligheter att finna rätt väg i den komplicerade
              utrikespolitiken. En sådan utgångspunkt bör också utgöra grunden
              för vårt agerande i allt från ekonomiskt bistånd till stöd för
              militära insatser från världssamfundet. Då skulle Sverige kunna
              spela en tydligare och starkare roll som partner. Då skulle svensk
              utrikespolitik verkligen kunna bistå de människor som lever under
              diktaturers förtryck, i krigets skugga och i fattigdomens armod.
              Om detta behöver vi en djupgående, framtidsinriktad och ärlig
              debatt. En sådan debatt bör leda till insikten att en utveckling
              av svensk utrikespolitik också kräver förändringar i vårt förhållande
              till omvärlden.
            </seg>
          </u>
          <note type="speaker" xml:id="i-b955d0f0213c5b2d-0">
            Anf. 5 LARS OHLY (v):
          </note>
          <u who="lars_ohly_5b94d8" xml:id="i-38d75ae58a4d9f64-0">
            <seg xml:id="i-835653fecd789283-0">
              Herr talman! Kvinnoförtrycket. Det tar sig många uttryck. Diskrimineringen
              och kränkningarna ser olika ut beroende på var vi befinner oss.
              Men det är samma struktur, samma norm, samma mönster som upprepas
              såväl i talibanernas Afghanistan som här i Sverige.
            </seg>
            <seg xml:id="i-33f61cc475dd9448-0">
              Så sade Gudrun Schyman i ett tal på Vänsterpartiets kongress
              i Västerås 2002. Och det blev bokstavligt talat ett herrans liv.
              Manliga partiledare och skribenter rasade. Är svenska män som
              talibaner? frågade de sig. Vad menas? Och egentligen hade Gudrun
              Schyman bara sagt det självklara. Hur ska vi förklara det gränslösa
              kvinnoförtrycket, hur ska vi kunna bekämpa diskrimineringen om
              vi inte inser att det är manliga normer och manlig överhöghet
              som måste bekämpas?
            </seg>
            <seg xml:id="i-3637ed69e5082285-0">
              Även vi i Sverige lever i ett samhälle som berövar kvinnor mänskliga
              rättigheter genom att män kontrollerar kvinnors liv. Kvinnors
              kunskap osynliggörs eller förlöjligas. Kvinnor hindras från egen
              försörjning och ett självständigt liv och har inte ens rätt att
              bestämma över sina egna kroppar.
            </seg>
            <seg xml:id="i-2dbfd0fb37008b5d-0">
              I stora delar av världen tar sig kvinnoförtrycket andra och brutalare
              former. Fler än en miljard människor lever i absolut fattigdom.
              En majoritet av dessa människor är kvinnor och flickor. En tredjedel
              av alla kvinnor i utvecklingsländerna är analfabeter. 110 miljoner
              barn går inte i skolan, och en majoritet av dem är flickor. De
              allra flesta av dem som flyr undan krig och konflikter är kvinnor
              och barn. En halv miljon kvinnor dör årligen i samband med barnafödande.
              Kvinnor saknar ofta äganderätt till de hus de bor i och den jord
              de brukar, och de lever i rättslöshet.
            </seg>
            <seg xml:id="i-bb5bde74fb0f32b3-0">
              Miljoner kvinnor i utvecklingsländer har anställts i tillverkningsindustri
              och exportjordbruk som en följd av de fattiga ländernas satsning
              på exportindustrier. Kvinnor har generellt lägre löner, sämre
              arbetsvillkor och längre arbetstider än män. De fattiga länderna
              konkurrerar på världsmarknaden med låga löner. Den billigaste
              arbetskraften är de fattigaste av de fattiga, det vill säga kvinnor
              i utvecklingsländerna.
            </seg>
            <seg xml:id="i-bcd6c15a29bea29d-0">
              Herr talman! Låt mig berätta om några av de kvinnor som har drabbats
              av detta öppna förtryck.
            </seg>
            <seg xml:id="i-3ddb1d595ae00444-0">
              Farida Rahman är en politiskt aktiv kvinna från Bangladesh som
              utsattes för gruppvåldtäkt av fem män från regeringspartiet. Trots
              hot gick Farida till polisen, som vägrade att ta upp anmälan eftersom
              det var företrädare för regeringspartiet som våldtagit henne.
              När hon sökte asyl i Sverige ifrågasatte Migrationsverket hennes
              berättelse. Det föll inte vare sig verket eller Utlänningsnämnden
              in att denna gruppvåldtäkt var ett led i en politisk förföljelse
              på samma sätt som de systematiska gruppvåldtäkterna under kriget
              i det forna Jugoslavien.
            </seg>
            <seg xml:id="i-9fdf6d84f8ca2895-0">
              I ett land som Bangladesh har de politiska motsättningarna blivit
              så djupa att våldtäkt blivit en del av regeringens politiska förtryck.
              Våldtäkt och annat sexualiserat våld är ett av de yttersta uttrycken
              för den patriarkala samhällsstruktur som vi ser över hela världen.
              Det är denna struktur som gör övergrepp mot kvinnor möjliga.
            </seg>
            <seg xml:id="i-a52074dfc5f8cc11-0">
              Patricia Tshabalala från Zimbabwe är en av 48 kvinnor som greps
              vid en fredlig demonstration för yttrandefriheten. Gripandet skedde
              bara två veckor efter att Zimbabwes president Mugabe tillsammans
              med andra afrikanska ledare hade utarbetat ett nytt dokument om
              kvinnors rättigheter. Kvinnorna som greps bar plakat för yttrandefrihet
              och mot den zimbabwiska säkerhetslagen. Lagen ger myndigheterna
              och polisen ökad makt att slå till mot oliktänkande. Säkerhetslagen
              hindrar kvinnor från att uttrycka sina åsikter. Kvinnorna i Zimbabwe
              bär den tyngsta bördan av den ekonomiska kris som landet befinner
              sig i. Matbristen i landet försätter kvinnorna i en svår situation.
              De tvingas ta till alla medel för att få tag i mat. I vissa fall
              tvingas de sälja sina egna kroppar. De förhindras dessutom att
              ens säga vad de tycker.
            </seg>
            <seg xml:id="i-dca893ff2568945f-0">
              Shruti är en utbildad, engelskspråkig kvinna från övre medelklassen
              som arbetar på ett välkänt privat företag i Delhi, Indien. Hon
              tjänar tillräckligt mycket pengar för att vara ekonomiskt oberoende.
              Hennes problem började för tre och ett halvt år sedan, när hon
              gifte sig med Kumar. Tortyren och misshandeln började strax efter.
              Själv säger hon att hon uthärdade all misshandel för att hon trodde
              att det var hennes lott eftersom hon fötts som flicka.
            </seg>
            <seg xml:id="i-77be670eb783022a-0">
              Det var först när Kumar skickade henne till föräldrahemmet och
              vägrade ta henne tillbaka som hon uppsökte hjälp. Nu har hon uppsökt
              Crime Against Women Cell, en särskild enhet inom polisen som har
              hand om kvinnofall. Denna enhet har 1 000 anmälningar i månaden.
              Ungefär en fjärdedel är kvinnor med en bakgrund som liknar Shrutis.
              Var femte kvinna i Indien har utsatts för våld i hemmet.
            </seg>
            <seg xml:id="i-1c87d934701bf307-0">
              Tatiana var 17 år och bodde i en by i Moldavien, Europas fattigaste
              land. Drömmen var att åka till en kusin som bor i Italien. Tatiana
              betalade 500 euro till en människosmugglare som skulle köra henne
              dit. Hon åkte tillsammans med tre andra tjejer till Rumänien.
              Flickorna kördes sedan till den jugoslaviska gränsen, där ett
              par bönder väntade. I en pickup full av redskap kördes kvinnorna
              in i landet inrullade i filtar. En polisbil körde dem vidare till
              en lägenhet i Belgrad. Där fanns det ytterligare 20 unga kvinnor.
              De fick nya namn och nya pass.
            </seg>
            <seg xml:id="i-e011f8d1c03d2fcc-0">
              Tatiana och några till köptes i Belgrad av en bordellägare. Övriga
              fördes med båt nattetid till Bosnien. Kvinnorna såldes som varor.
              Kunderna var både lokalbefolkning och Sforsoldater. Närvaron av
              de internationella fredsbevarande styrkorna fungerar som en magnet
              för bordellverksamhet. Över en halv miljon kvinnor förs in i EU
              illegalt varje år för att exploateras inom sexindustrin. Offren
              kommer ofta från fattiga förhållanden i öststaterna. De lockas
              med löften om jobb men fråntas sina pass, säljs som slavar och
              tvingas till prostitution.
            </seg>
            <seg xml:id="i-05bb8280608d0d5f-0">
              I Portugal avkunnades 2002 en dom mot en barnmorska, Maria do
              Ceu Ribeiro. Hennes brott var att hon hjälpt kvinnor till säkra
              aborter. Det bestraffades med åtta och ett halvt års fängelse.
              Enligt portugisisk lag kan en kvinna endast tillåtas abort under
              förutsättning att det föreligger allvarlig risk för kvinnans liv,
              om våldtäkt ligger bakom graviditeten eller om fostret riskerar
              att vara missbildat.
            </seg>
            <seg xml:id="i-27f82fab6b17e283-0">
              Portugals lagstiftning tar inte hänsyn till kvinnans egen vilja
              eller rätt till sin egen kropp. Situationen för de portugisiska
              kvinnorna är att de tvingas att antingen åka utomlands för att
              genomföra aborter eller, med risk för sin egen hälsa, genomföra
              illegala aborter och därmed riskera att ställas inför rätta.
            </seg>
            <seg xml:id="i-5c699139ce7dd4f5-0">
              Till skillnad från andra länder med liberala abortlagar gör Sverige
              åtskillnad mellan abort och annan vård för utländska medborgare.
              Det som avgör om en kvinna ska få en abort beviljad eller inte
              är hennes anknytning till Sverige. Har samlaget skett i svensk
              säng eller med en svensk man beviljas kvinnan i regel abort. Är
              den gravida kvinnan utan svensk anknytning och hemmahörande i
              exempelvis EU-landet Portugal där abort är förbjudet beviljas
              hon sannolikt inte abort i Sverige.
            </seg>
            <seg xml:id="i-6aadb2da18095b2e-0">
              Afsaneh Noroozi i Iran fängslades för att hon förbrutit sig mot
              någon av de otaliga orimliga bestämmelser som den islamiska regimen
              har utfärdat. I fängelsecellen blev hon utsatt för ett våldtäktsförsök
              av en officer i de polisstyrkor som har till uppgift att upprätthålla
              disciplinen.
            </seg>
            <seg xml:id="i-9b74c7f58d6462a1-0">
              Afsaneh Noroozi försvarade sig mot officerens övergrepp. Han
              kallas herr M. Han har inte namngivits i brottsutredningen. Han
              har fått förbli anonym eftersom han var en högt uppsatt person
              en värdig representant för förtrycket och för en regim som förnedrar
              kvinnor.
            </seg>
            <seg xml:id="i-9da207853f99502b-0">
              I det tumult som uppstod vid överfallet dödades våldtäktsmannen.
              Domstolen kunde inte se något förmildrande i att Afsaneh försvarat
              sig mot ett brutalt våldtäktsförsök. Hon dömdes till döden, men
              räddades till spöstraff på grund av den internationella opinionen.
            </seg>
            <seg xml:id="i-a759b24075df4ad9-0">
              Yanar Mohammed, ordförande för Organisationen för kvinnors frihet
              i Irak, är en välkänd aktivist som uppskattas långt utanför Iraks
              gränser för sin kamp för kvinnors rättigheter i Irak.
            </seg>
            <seg xml:id="i-b774635089dbe65b-0">
              Sedan lag 137 introducerades som öppnar för att sharia -lagar
              kan ersätta tidigare lagstiftning, har Yanar Mohammed uppmärksammat
              de stora hot mot kvinnors liv och rättigheter som den nya lagstiftningen
              innebär. Detta har i sin tur medfört att hon själv har hotats
              till livet.
            </seg>
            <seg xml:id="i-ae1b99b22b7af19f-0">
              Efter USA:s angreppskrig har kvinnors situation i Irak förvärrats.
              Chefen för FN:s befolkningsfond Thoraya Obaid besökte utrikesutskottet
              den 5 februari och sade då att våldtäkter nu förekommer i mycket
              ökad utsträckning i Irak. Förutom att det styrande rådet öppnat
              för att religiösa maktcentrum får inflytande över kvinnorättslagstiftningen
              har också den fysiska osäkerheten ökat för kvinnor i hela landet.
              USA har, som ockupationsmakt, det yttersta ansvaret för Yanar
              Mohammeds och andra demokratiska aktivisters säkerhet.
            </seg>
            <seg xml:id="i-5ec3eb565a39e721-0">
              Herr talman! Under perioden 19982002 var Vänsterpartiet ensamt
              om att här i riksdagen lyfta fram kvinnoförtrycket i talibanernas
              Afghanistan. Det skedde i motionen 1999/2000 UU:612, där vi bland
              annat skrev: Regeringen i Afghanistan försöker tvinga kvinnor
              tillbaka till medeltiden. Sedan talibanerna tog makten 1996 har
              kvinnor slagits och stenats offentligt för att de inte burit rätt
              klädsel eller dolt sina ansikten. Kvinnliga lärare, läkare, advokater
              och författare har drabbats av yrkesförbud. Många kvinnor lever
              i ständig rädsla för att begå ett brott mot de fundamentalistiska
              lagarna. Män har bokstavligen makten över sina kvinnliga släktingars
              liv och död särskilt gäller det äkta mäns makt över sina fruar.
              Det är alla demokraters uppgift att protestera mot förtrycket,
              orättvisorna och de fasansfulla straffen mot kvinnor i Afghanistan.
            </seg>
            <seg xml:id="i-23081cd282c4a05c-0">
              Den alarmerande situationen för kvinnorna i Afghanistan ledde
              inte till några internationella protester eller till att det internationella
              samfundet agerade. Inget annat parti i Sverige tog några initiativ.
              Det var först efter terrorattackerna den 11 september 2001 som
              kvinnoförtrycket i landet blev en fråga för världssamfundet.
            </seg>
            <seg xml:id="i-24eca790f601bd2e-0">
              Sedan dess, två och ett halvt år senare, har afghanska kvinnors
              situation förbättrats endast marginellt. Trakasserier, våld, analfabetism,
              fattigdom och förtryck är fortfarande vardag.
            </seg>
            <seg xml:id="i-17d6bf3229731ab8-0">
              Världens högsta mödradödlighet vid barnafödslar registrerades
              i nordöstra Afghanistan 2002: 6 500 dödsfall per 100 000 födslar.
            </seg>
            <seg xml:id="i-42a2ab6806b27aa5-0">
              FN:s kommission för mänskliga rättigheter har utsett en rapportör
              som ska uppmärksamma våld mot kvinnor i landet. Hon fann att kvinnor
              fortsätter att bestraffas med husarrest och fängslanden. Deras
              brott är att de vägrat att gifta sig med en utpekad man eller
              att de har rymt hemifrån.
            </seg>
            <seg xml:id="i-33ba502d140404f9-0">
              Bombhögern här hemma använde kvinnoförtrycket i Afghanistan för
              att argumentera för krig. På samma sätt användes mänskliga rättigheter
              som argument för USA:s folkrättsvidriga krig mot Irak. Nu när
              lögnerna om massförstörelsevapen avslöjats är det detta som återstår.
              Då ser vi att brott mot kvinnors mänskliga rättigheter förekommer
              systematiskt i länder som styrs av USA.
            </seg>
            <seg xml:id="i-32107f7c1ab81de3-0">
              Det är samma supermakt med vilken, enligt utrikesminister Laila
              Freivalds, Sverige har väsentliga grundvärderingar om demokrati
              och mänskliga rättigheter gemensamt. Vad menas med detta?
            </seg>
            <seg xml:id="i-6bcf07600d303411-0">
              Åsyftas president Bushs stöd till den kristna högern och motstånd
              mot fria aborter? Eller åsyftas användandet av dödsstraffet? USA
              är ju det enda land i världen som avrättar minderåriga och förståndshandikappade.
              Det kan ju knappast handla om rättsosäkerheten och trampandet
              på mänskliga rättigheter i det utlysta kriget mot terrorismen,
              eftersom utrikesministern försäkrar att regeringen inte accepterar
              USA:s behandling av fångarna på Guantánamobasen. Handlar det kanske
              om USA:s politiska och ekonomiska stöd till det land som överlägset
              leder listan över länder som bryter mot FN-resolutioner, nämligen
              Israel? Eller avses USA:s motstånd mot internationella miljökonventioner?
              Eller handlar det om USA:s aktiva motarbetande av Internationella
              brottmålsdomstolen, deras tullar mot omvärlden eller självpåtagna
              rätt att bestämma vilka regimer som ska bombas bort och vilka
              som på nåder ska få sitta kvar?
            </seg>
            <seg xml:id="i-5305ae95b605397a-0">
              Herr talman! Det är lätt att låta sig invaggas i föreställningen
              att vi lever i en civiliserad del av världen, förskonade från
              den typ av förtryck som begås mot kvinnor i fundamentalistiska
              stater på avlägsna kontinenter. Vi upprörs gemensamt över den
              ohyggliga repression under vilken kvinnor lever i Afghanistan,
              över hedersmorden i Pakistan, steningen av kvinnor i Iran, syraattacker
              och hustrubränning i Indien, mord på nyfödda flickebarn i Kina
              och könsstympning i Somalia, och vi sätter hellre dessa dåd i
              samband med nationalitet, religion och kultur än med ett politiskt
              förtryck.
            </seg>
            <seg xml:id="i-38172d81f5646823-0">
              Enligt en rapport från Europarådet är misshandel den vanligaste
              dödsorsaken för kvinnor mellan 15 och 44 år. Under år 2001 anmäldes
              över 9 000 fall av sexualbrott i Sverige, varav drygt 2 000 var
              våldtäkter. Samma år anmäldes över 20 000 fall av kvinnomisshandel
              och ca 1 500 brott mot kvinnofridslagen.
            </seg>
            <seg xml:id="i-0501356d0c9bf192-0">
              Våld mot kvinnor förekommer i alla samhällsklasser, oavsett inkomst
              och utbildning. I Sverige misshandlas varje år ett trettiotal
              kvinnor till döds av sin partner.
            </seg>
            <seg xml:id="i-491c2fbc5d7bf126-0">
              Herr talman! Kvinnoförtrycket tar sig många uttryck. Diskrimineringen
              och kränkningarna ser olika ut beroende på var vi befinner oss.
              Men det är samma norm, samma struktur, samma mönster som upprepas
              såväl i mullornas Iran, i dagens Afghanistan, i sharia -lagarnas
              Nigeria, i förtryckets Zimbabwe, i bosniska bordeller, av portugisiska
              domstolar som här i Sverige.
            </seg>
          </u>
          <note type="speaker" xml:id="i-5adf81f1e008c408-0">
            Anf. 6 AGNE HANSSON (c):
          </note>
          <u who="agne_hansson_5206a7" xml:id="i-f69db6be3f3d6e3c-0">
            <seg xml:id="i-615f888652fb9028-0">
              Herr talman och åhörare! Det händer mycket i utrikespolitiken
              på ett år. Vid förra årets utrikespolitiska debatt visste vi inte
              hur det skulle gå i Irak. Skulle det ske en invasion under FN-mandat?
              Skulle USA ta saken i egna händer tillsammans med allierade? Skulle
              det finnas massförstörelsevapen eller inte?
            </seg>
            <seg xml:id="i-b447dc4c97e05868-0">
              I dag har vi en del av facit. USA valde att kringgå FN och marschera
              in med allierade i Irak. Saddam Hussein är gripen och inga massförstörelsevapen
              är funna. Ansvariga ledare tvingas börja diskutera varför det
              blev så här och försöker skylla ifrån sig ansvar och ändra motiv.
            </seg>
            <seg xml:id="i-63ec39499d07f15e-0">
              Återigen har det bekräftats att USA är väldigt bra på att starta
              krig, men uruselt på att avsluta ett krig.
            </seg>
            <seg xml:id="i-1dc517239b6b29e9-0">
              Det borde lära också angriparna att FN har en viktig roll som
              måste respekteras. Fallet Irak visar än en gång hur viktigt det
              är att stå på FN:s sida, att FN-vägen ska gälla i konfliktlösningar
              och hur viktigt det är att FN bäst tolkar folkrätten.
            </seg>
            <seg xml:id="i-79f2a5596931f342-0">
              Sverige har alltid hävdat FN:s betydelse för fred och säkerhet
              och det måste vi fortsätta att göra än starkare.
            </seg>
            <seg xml:id="i-c847ef2e424b3dfd-0">
              Den pågående Irakkrisen visar också att det inte går att med
              våld framtvinga demokrati ovanifrån och utifrån. Det enda och
              enkla men ändå svåra är att bygga demokratin inifrån och underifrån,
              att bygga enligt federalismens principer, om man så vill.
            </seg>
            <seg xml:id="i-8efb9617089de40e-0">
              FN måste nu ge sig in i återuppbyggnaden av Irak och se till
              att fria val kan hållas och komma till stånd och att irakierna
              själva får sin demokrati i en egen nationalförsamling.
            </seg>
            <seg xml:id="i-43267d75f84c6110-0">
              Herr talman! Finns det då någon mening med att stå här i riksdagen
              i en utrikespolitisk debatt varje år? Finns det någon mening med
              att över huvud taget engagera sig utrikespolitiskt? Det går ju
              ändå snett. Konflikterna i Irak och Mellanöstern är olösta och
              pågår fortfarande. Bomber sprängs och folk dör. Nu senast i dag
              på morgonen dödades 25 människor i Irak.
            </seg>
            <seg xml:id="i-3217c43400d19341-0">
              Demokratiutvecklingen i Ryssland går åt fel håll.
            </seg>
            <seg xml:id="i-f65ec9e2392fbb81-0">
              Mänskliga rättigheter kränks fortfarande dagligen någonstans
              i världen
            </seg>
            <seg xml:id="i-b53b034a4f6e1316-0">
              De flesta av de hot som jag tecknade för ett år sedan är kvar.
              Det är lätt att tänka så i dystra stunder, men det är ändå fel.
              Vi får inte ge upp. Det finns också det som visar att det går
              åt rätt håll. Det gör det nödvändigt att engagera sig, att diskutera
              och agera.
            </seg>
            <seg xml:id="i-9b3d6ac64f4b2acd-0">
              I Afghanistan finns tecken, även om de är små, på att demokratin
              börjar få fotfäste. Där har man nyligen övergått från en interimsregering
              till en loja jirga -process för att bygga konsensus. Den pågående
              processen är ett lovande exempel på demokratiutveckling.
            </seg>
            <seg xml:id="i-30f313043e911004-0">
              Även inom ramen för mänskliga rättigheter har vi sett positiva
              tecken det senaste året. Kvinnor har fått större utrymme inom
              den politiska sfären i många länder. Ett exempel på detta är Rwanda
              där det finns fler kvinnor än i något annat parlament i världen.
              Skulle någon ha påstått detta 1994, under folkmordet, skulle vi
              knappast ha trott det. I dag har kvinnorna en nyckelroll både
              i fredsbyggandet efter folkmordet och i uppbyggandet av det nya
              Rwanda.
            </seg>
            <seg xml:id="i-a757ff1f60225f0a-0">
              Inte heller ter sig konflikten mellan kärnvapenstaterna Indien
              och Pakistan lika hotande som för ett år sedan. De två länderna
              har ändå börjat tala med varandra på ett sätt som gör att det
              kanske ändå finns hopp om en lösning på denna svåra konflikt i
              en inte alltför avlägsen framtid.
            </seg>
            <seg xml:id="i-5538f4fcb06cce8c-0">
              Och under året har vi tagit ett viktigt steg genom utvidgningen
              av EU för att bygga ett bredare, säkrare och fredligare Europa.
            </seg>
            <seg xml:id="i-de0cebee31c74f19-0">
              Herr talman! Centerpartiet har varit ivriga förespråkare för
              en utvidgning av EU österut. I maj utvidgas Europeiska unionen
              med tio nya medlemmar. Det är en framgång för Sverige och för
              alla oss som arbetat för ett enat, fritt och demokratiskt Europa.
              Vi har all anledning att fira de nya medlemsstaternas inträde.
              De är varmt välkomna i gemenskapen.
            </seg>
            <seg xml:id="i-559ed6992ea2a4a4-0">
              Tyvärr solkas glädjen över utvidgningen och de nya möjligheterna
              något av de gamla EU-ländernas njugga intresse för att släppa
              in de nya medlemmarna helt och fullt i gemenskapen. Och jag är
              den förste att beklaga att nu även den svenska regeringen sviktar
              i sitt stöd och sin öppenhet.
            </seg>
            <seg xml:id="i-5d156d2b62339d61-0">
              Herr talman! I utrikesdeklarationen säger regeringen att övergångsbestämmelserna
              kan bli nödvändiga för den fria rörligheten. Det går inte ihop
              att å ena sidan tala vackert om utvidgningen och den fria rörligheten
              och samtidigt stänga de egna gränserna för de nya medlemmarna.
              Övergångsreglerna ska vara i kraft så kort tid som möjligt, sägs
              det vidare i utrikesdeklarationen. Hur länge då, utrikesministern?
              Är utrikesministern verkligen lika orolig som statsministern i
              den här frågan?
            </seg>
            <seg xml:id="i-f4d0bda0f4020b2b-0">
              Möjligheten till fri rörlighet för personer, varor och tjänster
              skapar ju förutsättningar för en ökad gemensam välfärd, och den
              måste ju gälla lika för alla.
            </seg>
            <seg xml:id="i-613b8ae67b19af43-0">
              När en mur har fallit i Europa kan vi inte signalera rädsla och
              antyda nya murar. Om vi låser in oss missar vi ju de nya möjligheterna,
              de positiva fördelarna av ett enat och fredligt Europa. I det
              nya Europa måste det finnas möjligheter till en samlad och ökad
              välfärd. Det finna nya medlemsstater som har en ekonomisk tillväxt
              på upp mot 10 %. Centerpartiet vill inte medverka till att stänga
              ute den kreativitet som visar sådana resultat.
            </seg>
            <seg xml:id="i-e3fe800267d72f8b-0">
              Men det värsta är de argument som anförts för övergångsregler
              i Sverige om social turism. I dag följer kandidatländernas representanter
              debatten på läktarna här i kammaren. Är det då inte dags, Laila
              Freivalds, att å regeringens vägnar be om ursäkt för den retorik
              om social turism som använts och som kränkt deras folk genom att
              utmåla dem som snyltare?
            </seg>
            <seg xml:id="i-cfb6eeaf81b8ea94-0">
              Det kan också tilläggas att Centerpartiets ledare Maud Olofsson
              tillsammans med Lars Leijonborg har reagerat mot EU för att få
              tiotimmarsregeln ändrad. Och Olle Smith är i gott sällskap med
              centerpartisten Karl Erik Olsson för att nu arbeta för en framgång
              i den riktningen i Europaparlamentet.
            </seg>
            <seg xml:id="i-700481cc9feb30da-0">
              Herr talman! Ska det över huvud taget vara meningsfullt att diskutera
              utvecklingen i en globaliserad värd måste vi fokusera på miljöfrågorna.
              Föröder vi vår miljö har vi ingen framtid vare sig i Sverige eller
              i världen. Miljöfrågorna måste få beröra. De handlar om rättigheter
              att dricka rent vatten, äta fisken du fångar och uppleva naturens
              fantastiska mångfald. Klimatfrågorna är en avgörande framtidsfråga
              för livet på jorden. Att komma till rätta med utsläppen av växthusgaser
              är en enorm global utmaning. Mänsklighetens påverkan på den naturliga
              växthuseffekten kan få ödesdigra konsekvenser såväl för nu levande
              generationer som för kommande. De länder och områden som riskerar
              att drabbas hårdast av klimatförändringarna är utvecklingsländerna,
              där många ekosystem redan är hårt ansträngda och där livsmedelsförsörjningen
              är bräcklig och fattigdomen stor.
            </seg>
            <seg xml:id="i-d49ab48c88ef5893-0">
              Miljöproblemen gör inte halt vid nationsgränser. De är globala.
              Miljöfrågorna måste diskuteras och lösas i ett internationellt
              perspektiv. De måste sättas i fokus för att tillväxt och utveckling
              ska kunna svara upp till en hållbar global utveckling. Sverige
              måste spela en aktiv roll i det internationella miljösamarbetet
              och aktivt arbeta med miljöfrågorna i internationella organ som
              EU och FN.
            </seg>
            <seg xml:id="i-90c17868a897795c-0">
              Krig är ett allvarligt miljöproblem. Krig föröder inte enbart
              människor och bebyggelse. Det föröder också miljön. Arbetet för
              en fredligare värld är vid sidan av en humanitär insats också
              ett viktigt miljöarbete.
            </seg>
            <seg xml:id="i-45f60160f27e307a-0">
              I arbetet för en fredligare värld är det viktigt att börja i
              rätt ända. Det är att börja med barnen. De är vår framtid. Barn
              är lätta att påverka. De är ofta budbärare och trendsättare. Det
              används tyvärr ofta i felaktiga syften för att manipulera barn
              till krigsinsatser. Utnyttjandet av barn i väpnade konflikter
              ökar runtom i världen trots att det är förbjudet enligt de regelverk
              som finns för barnens rättigheter som trädde i kraft år 2002.
              Under förra året deltog barn aktivt i konflikter i 1517 länder,
              de flesta i Afrika.
            </seg>
            <seg xml:id="i-1b9d29af2c9cb16a-0">
              Flera borde göra som Liberias största kändis, fotbollsstjärnan
              George Weah, som åker hem till sitt hemland och uppmanar Liberias
              15 000 barnsoldater att lämna ifrån sig vapnen och i stället börja
              skolan.
            </seg>
            <seg xml:id="i-3d852ec80c57cba1-0">
              Dagligen kränks barns rättigheter i världen. Den israeliska regeringen
              har ratificerat FN:s konvention om barns rättigheter men tillämpar
              den inte för palestinska barn på Västbanken och i Gaza. Nästan
              hälften av den palestinska befolkningen på Västbanken och i Gaza
              är under 15 år. Just nu sitter ungefär 350 palestinska barn under
              18 år i israeliska militära arresteringsläger och i israeliska
              fängelser. Barnen grips vid massarresteringar eller i hemmen nattetid
              och nekas en rättvis rättegång.
            </seg>
            <seg xml:id="i-3370b0f94a7b1c6a-0">
              Den mur som nu byggs runt Västbanken försvårar situationen ytterligare
              för de palestinska barnen. Det är hög tid att internationella
              övervakare för mänskliga rättigheter skickas till Västbanken och
              Gaza. Bland dem bör det finnas särskilda barnrättsövervakare.
              Det måste sättas press på den israeliska regeringen och på andra
              regeringar att följa barnkonventionen. Den israeliska regeringen
              måste förmås att stoppa bygget av muren eftersom den är ett brott
              mot folkrätten.
            </seg>
            <seg xml:id="i-e9ee33ec5087d192-0">
              Är regeringen beredd att verka i en sådan riktning och ta initiativ
              för att få i gång fredsprocessen i Mellanöstern i Genèveinitiativets
              anda? Dessutom handlar det om att EU ökar ansträngningarna för
              fred i Mellanöstern.
            </seg>
            <seg xml:id="i-f04b522aeb0ffdca-0">
              Herr talman! Centerpartiet bejakar en aktiv och synbar utrikespolitik.
              Vi vill se ett enat fredligt Europa växa fram med allas lika rätt
              och värde som grund. Vi vill att Sverige fortsätter att tala med
              hög och ljudlig stämma utifrån vår alliansfria linje. Vi står
              bakom den utrikespolitiska doktrinen. Alliansfriheten har tjänat
              oss väl. Den vill vi bygga vidare på för en fredligare och stabilare
              värld.
            </seg>
          </u>
          <note type="speaker" xml:id="i-cfce16368c1285d7-0">
            Anf. 7 LOTTA N HEDSTRÖM (mp):
          </note>
          <u who="lotta_hedstrom_01417a" next="cont" xml:id="i-a5c5527e4d6bf22e-0">
            <seg xml:id="i-a08083e3d9ae5db5-0">
              Herr talman! Ärade åhörare, medborgare, svenskar och vänner av
              alla sorter! I dag hade jag tänkt ha min solgula burka från Afghanistan
              på mig i debatten här detta för att se vilka reaktionerna skulle
              bli. Men i sista stund avstod jag. Sanningen är att det inte är
              min kultur. Det är inte ett plagg som jag spontant gillar eller
              väljer. Jag tror dock att jag har min fulla frihet att sätta på
              mig vad jag vill riksdagens rekommendationer till trots, eller?
            </seg>
            <seg xml:id="i-4e8c58f6b6fd8f7a-0">
              Ponera att två muslimska kvinnor väljs in som ledamöter efter
              nästa val och att de vill bära sina varianter på sjal, slöja eller
              kanske till och med burka när de står här i talarstolen. Hur ska
              då en talman i denna sal agera? Kommer diskussionen att landa
              i att det innebär en för stark markering av kvinnlig underkastelse
              som inte kan tolereras av den politiskt korrekta svenska riksdagen,
              eller kommer det att betraktas med tolerans och som ett uttryck
              för en värdefull mångfald?
            </seg>
            <seg xml:id="i-c169c412a179bd54-0">
              Min linje den dagen, herr talman, kommer att vara solklar: Varje
              vuxen klär sig som den vill. Ska några förbud utfärdas så är det
              mot egenmäktiga patriarkala potentater som utfärdar påbud och
              som dikterar hur kvinnor ska klä sig. Det är inte enskilda kvinnor
              som alltid ska ändra på sig, utan det är systemen som ska ändras.
            </seg>
            <seg xml:id="i-43d4d5513b5e1ab4-0">
              Vill man ta risken att ens klädsel kanske förtar ens budskap
              får man stå sitt kast som vuxen. Det var därför som jag avstod
              från burkan i dag.
            </seg>
            <seg xml:id="i-1a5f95b311a796c6-0">
              Men i en alltmer globaliserad, blandad och sannerligen multikulturell
              värld finns det ingen annan väg än toleransens väg att gå för
              vem har rätt att sätta normerna och vem har rätten att bedöma
              och döma andra?
            </seg>
            <seg xml:id="i-a8f6011ab9c2ec2e-0">
              Ett dåligt påbud för individen kan inte rättas till med ytterligare
              ett, så varken stringtrosor eller slöjor gör någon lycklig. Men
              lycklig blir kanske den som får vara autonom och som genuint får
              välja sin egen stil och sitt eget uttryckssätt utan religiösa,
              kulturella eller kommersiella potentaters påbud.
            </seg>
            <seg xml:id="i-4423e831a2a15b4f-0">
              Mitt råd är alltså: Släpp slöjan, korset, kippan, dreadlocks
              , urringningar och turbaner fria men sluta ge statliga penningbidrag
              till religiösa församlingar!
            </seg>
            <seg xml:id="i-069b31a956adb478-0">
              Interkulturella krockar och normer som bryts, till exempel slöjors
              vara eller icke vara, följer självklart med den accelererande
              globaliseringen. Invandrings- och flyktingpolitik hör i dag till
              den nya och stolta globalpolitik som klubbades här i december.
            </seg>
            <seg xml:id="i-3a35a164db2bdf1a-0">
              Men kära åhörare, vi får dock verkligen inte fastna i att agera
              så mycket på symbolnivå som slöjdebatten kanske kan ge uttryck
              för, utan vi måste mer försöka skapa goda strukturer, god praxis
              samt, förstås, goda forum för att samtala och diskutera normerna
              i.
            </seg>
            <seg xml:id="i-a991dfdafa61402b-0">
              Herr talman! Vi har goda regler för invandring och asylsökande
              i vårt land riktigt bra! Det är bara tillämpningen som är usel,
              så skamligt usel!
            </seg>
          </u>
          <note xml:id="i-a8dc0d093b768a13-0">
            FARR, Flyktinggruppernas och Asylkommittéernas Riksråd, skriver
            följande i sin senaste praxissamling:
          </note>
          <u who="lotta_hedstrom_01417a" prev="cont" xml:id="i-be0d1f61dfeef969-0">
            <seg xml:id="i-c9496aec6f5cd092-0">
              Asylsökande lever i sin verklighet med sina svåra minnen, sin
              stora ängslan och sitt hopp medan beslutsfattaren på Utlänningsnämnden
              lever i sin verklighet bestående av papper.
            </seg>
            <seg xml:id="i-198c8111aa92a05c-0">
              FARR skildrar hur utrymmet för tillämpningen av humanitära skäl
              gradvis krympt under de gångna tolv åren och hur tiden som räknas
              för att barn ska få anses ha stark anknytning till Sverige ökats
              på från ett år till fyra år.
            </seg>
            <seg xml:id="i-b11ea05901f5c9a4-0">
              Medicinskt outbildade tjänstemän underkänner specialistläkares
              bedömningar, och rekommendationer från FN:s flyktingorgan UNHCR
              följs ofta inte. Sammanfattningsvis menar FARR att utredningar
              om att få stanna i Sverige alldeles för ofta är godtyckliga, summariska
              och ibland direkt felaktiga.
            </seg>
            <seg xml:id="i-52732d3089169d3c-0">
              Det är inte bara idealisterna i FARR som har reagerat. Det mullrar
              och dånar nämligen alltmer bland vanliga och humanistiska medborgare
              som blivit varse hur det står till på denna den svenska välfärdens
              smutsigaste bakgård.
            </seg>
            <seg xml:id="i-37b49a4cb86cd1b1-0">
              Det värsta i soppan är att höra regeringsföreträdarnas pinsamma
              förnekelse. Här bedrivs ju, för att återigen citera FARR, statlig
              misshandel av flyktingbarn i Sverige. Men ministrarna och den
              nyutnämnda chefen för Migrationsverket bedyrar att hanteringen
              är rättssäker och human, möjligen lite långsam. De menar att de
              många överklagandena och ny prövning i Utlänningsnämnden är det
              stora felet.
            </seg>
            <seg xml:id="i-46f8fd2fd3937321-0">
              En riksdagsmajoritet har beslutat att Utlänningsnämnden ska läggas
              ned eftersom den inte fungerar som en rättssäker överklagansinstans.
              Vi vill ge plats åt ett normalt juridiskt förfarande med tvåpartssystem.
              Det ska varken behöva villkoras eller omförhandlas, för detta
              är bestämt.
            </seg>
            <seg xml:id="i-f6b667cabd7d0a62-0">
              Väntetiden ska självklart kortas genom en säkrare handläggning,
              inte genom att helt kapa chansen att bli omprövad! I det läget
              bedriver nu regeringen kvalificerat lagtrots. De konstrar, de
              fördröjer och de skyller på pengar!
            </seg>
            <seg xml:id="i-67e2bf31b3531c9d-0">
              Både slöjdebatten och invandringsmottagandet rymmer dessutom
              en annan monumental ödesfråga i vår tid: den världsvida och oåterkalleliga
              kvinnofrigörelsen.
            </seg>
            <seg xml:id="i-e563460fde1999b3-0">
              Värst i kläm mellan dessa två tusenårsprocesser alltså när globaliseringen
              och kvinnofrigörelsen korsas kommer unga invandrade kvinnor från
              patriarkala familjer. De kraschlandar i ett sexualfixerat offentligt
              rum och får bära ett enormt korstryck när de manglas mellan ytterligheterna
              i den gamla världens värden och den kommersialiserade nya världens
              nya förvirrade värden dock med samma patriarkala grundstruktur,
              nämligen med kvinnan som objekt. Resultatet har vi ibland fått
              ta del av i form av tragiska mord.
            </seg>
            <seg xml:id="i-f0e7cbebb607fa95-0">
              Att begränsa pornografi och prostitution, trafficking , kvinnovåld
              och sneda utseendeideal och att internationellt verkligen verka
              för kvinnors rätt och rättigheter är det bästa sättet att hedra
              minnet av till exempel Pela och Fadime.
            </seg>
            <seg xml:id="i-d7b147c76b745f05-0">
              Respekten för individens val ligger nog också bakom idealet med
              fri rörlighet för människor, något som vi ju lärt oss att förknippa
              med EU-medlemskapet. Vi som är kritiska till EU:s utveckling påstås
              förneka det värdet och vara isolationistiska bakåtsträvare.
            </seg>
            <seg xml:id="i-c30c40fcb888a567-0">
              Men hör och häpna! Vi blir varse att vår egen EU-vänliga regering
              förutom att vägra att lägga ned Utlänningsnämnden nu också vill
              frångå den fria rörlighetens princip och villkora öppenheten och
              gränslösheten in der sogenannten demokratischen Europäischen Union
              .
            </seg>
            <seg xml:id="i-cbce553514c47e84-0">
              Balter, centraleuropéer och öbor från sydöstra hörnet ska inte
              försöka komma hit och bidragsturista eller biståndssnylta, utan
              särregler för arbetsmarknad och sociala förmåner måste tyvärr
              införas, säger det före detta solidaritetspartiet Socialdemokraterna.
            </seg>
            <seg xml:id="i-2b21e851f49ab1df-0">
              Jag bara undrar: Var är de öppna och demokratiska värden som
              EU sägs medföra? Var är den gränslöshet som skulle förena hela
              Europa och det likaberättigande som låg i utvidgningstanken? Kanske
              har vi EU-kritiker lite, lite rätt i påpekandet att EU är till
              för handel mer än för individerna.
            </seg>
            <seg xml:id="i-8d76a9a1aa0295d3-0">
              De höga murar mot omvärlden som den harmoniserade asylpolitiken
              i EU skapat och deras indelning i A-, B- och nu C-lag har gjort
              att FN-stadgans artikel 14 i det närmaste försatts ur spel. Det
              handlar om rätten till fristad från förföljelse. Det har föranlett
              FN:s högste talesman i flyktingfrågor Ruud Lubbers att i november
              i fjol anklaga EU för att urholka den internationella standarden
              för skyddet av flyktingar.
            </seg>
            <seg xml:id="i-8c55feb87ca2a1f8-0">
              Detta återuppväckta skamliga svenska förslag om övergångsregler,
              mina damer och herrar, visar enbart på självtillräcklighet, främlingsfientlighet
              och snålhet. Vi behöver folk hit. Att låsa dörren för friskt blod
              och försvåra arbetskraftsinvandring leder till demografisk självsvält.
            </seg>
            <seg xml:id="i-bf048e26da62aec5-0">
              Glöm inte heller att vi har ett folkslag som inte är välkommet
              nästan någonstans i hela Europa, romerna.
            </seg>
            <seg xml:id="i-6ef70df589b9d6dc-0">
              Ja, människor och migration är ett flöde i världen som det sannerligen
              är mycket stopp i, herr talman. Då flyter vatten och vapen desto
              lättare runt jorden. Det är företeelser som nästan aldrig väjt
              för några regler eller gränser.
            </seg>
            <seg xml:id="i-3b54b9cd1cb224e2-0">
              Vapenhandel med både lätta handeldvapen, fast ofta i fel händer,
              och svenska systemvapen och stridsflygplan, samt både verkliga
              och påhittade massförstörelsevapen, utgör självklart ett stort
              internationellt problemområde som om man på allvar vill främja
              en god utveckling i världen, fred samt avskaffande av hunger och
              fattigdom måste ta på allvar.
            </seg>
            <seg xml:id="i-777de80193c6a375-0">
              Fru utrikesminister! Hur kunde vårt land exportera vapen till
              USA och England under Irakkriget? Varför ska vi behöva balansera
              fattigdomsbekämpning mot vårt lands behov av vapen? Varför ökar
              krigsmaterielexporten till diktaturer för tredje året i rad? Varför
              var vi inte fler än ett fåtal som lyssnade till den före detta
              vapeninspektören Scott Ritter som under hela året före Irakkriget
              intygade att massförstörelsevapen inte var vad man skulle komma
              att finna där?
            </seg>
            <seg xml:id="i-585669904b7151de-0">
              Nu skriver till och med överste Bo Pellnäs att inte heller Clinton
              hade så mycket av korrekta underlag för att motivera USA:s bombningar
              av Belgrad våren 1999.
            </seg>
            <seg xml:id="i-96c399600d6c2b31-0">
              Så vilka, mina vänner, är egentligen de verkliga motiven till
              krig, och vilka är de verkliga syftena bakom all vapenexport?
              Varför är sanningen en så sällsynt gäst i denna bransch?
            </seg>
            <seg xml:id="i-5c26fc1582badef7-0">
              Jag lämnar dessa frågor tills vidare, herr talman, och hoppas
              att svenska politiker har blivit något mindre naiva efter facit
              från Afghanistan, Serbien, Kosovo och Irak i sin nästan blinda
              tilltro till CNN:s, Fox och Vita husets informationskällor.
            </seg>
            <seg xml:id="i-ff5ed45df0a25e58-0">
              Den här kammaren avslog förra året förslaget att fastställa vatten
              som en definierad mänsklig rättighet. Det är något som vi i Miljöpartiet
              djupt beklagar, och vi tänker att fortsätta att driva det. Hela
              2,4 miljarder människor har i dag bara tillgång till vatten som
              är knappt drickbart och som sprider sjukdomar.
            </seg>
            <seg xml:id="i-0a8b49945b5cab84-0">
              Klimat, vatten och mat är tre faktorer som hänger ihop. Klimatförändringarnas
              allvarligaste effekt kommer att märkas i förmågan att producera
              mat. Det är varken högre temperaturer eller ökad översvämningsrisk,
              även om dessa faktorer är mycket allvarliga, utan brist på vatten
              till jordbruket som är det största problemet. Redan i dag vet
              vi att kinesiskt och indiskt jordbruk är ohållbart. Mer vatten
              pumpas ur grundvattenreservoarerna än vad som fylls på genom regn
              och tillrinning. Därför ligger framtidens matsäkerhet i energipolitikers
              och klimathandlares händer.
            </seg>
            <seg xml:id="i-8c370bc92eacd3df-0">
              Det råder ingen egentlig oenighet om att hanteringen av vatten-
              och avloppssystem, drift och ägande för rening och distribution,
              är i stort behov av reformering och utveckling, särskilt i de
              fattiga länderna. Om inget görs varnar FN:s vattenråd för att
              tre miljarder människor kommer att lida brist på rent vatten inom
              tjugo år.
            </seg>
            <seg xml:id="i-475b887842dce474-0">
              Vet ni om att man i rask takt nu arbetar in ett system i världen
              där vanliga medborgare inte längre ska kunna styra och demokratiskt
              kontrollera distribution, rening och skydd av färskvatten? De
              demokratiska institutionernas makt och inflytande begränsas medan
              stora, transnationella företags möjligheter och rättigheter vidgas.
            </seg>
            <seg xml:id="i-b725ee319ea437bc-0">
              Inom EU pågår nu en diskussion om huruvida vattensektorn ska
              inordnas under strategin för en växande inre marknad. Beslut väntas
              i parlamentet i februari.
            </seg>
            <seg xml:id="i-5515adef6be09ba8-0">
              Vår plikt, herr talman, menar jag vara att förmå regeringen att
              förhandla för ett demokratiskt och miljömässigt skydd för den
              mänskliga rättigheten till vatten i alla kommande tider. Det är
              helt enkelt viktigare än affärsintressena.
            </seg>
            <seg xml:id="i-83d14027ab4b1917-0">
              Avslutningsvis har jag ytterligare ett par frågor till Laila
              Freivalds. På vad sätt medverkar den svenska regeringen till att
              u-länderna får ett reellt utrymme för ett fritt val av vattenlösningar?
              Varför ställer sig Sverige bakom EU:s begäran om att 72 WTO-länder,
              varav många är u-länder, ska öppnas helt för privata transnationella
              företag inom vattensektorn? Vi har sätt förskräckande exempel
              från Ghana, Filippinerna och Bolivia på hur det kan gå när inte
              vattensektorn är demokratiskt kontrollerad med en stark prisökning
              och en dålig service.
            </seg>
            <seg xml:id="i-09d5ae3ee7ae2ff7-0">
              Vattenfrågorna är oerhört viktiga för en framtida säker global
              utveckling.
            </seg>
          </u>
          <note type="speaker" xml:id="i-af64cb0d1333d8bb-0">
            Anf. 8 Utrikesminister LAILA FREIVALDS (s):
          </note>
          <u who="unknown" next="cont" xml:id="i-597fa383eed4e0b6-1">
            <seg xml:id="i-6e469c2d39b5b058-0">
              Herr talman! Den svenska regeringen har varit pådrivande i frågan
              om utvidgningen av EU. Det har stor betydelse för den ekonomiska
              och politiska utvecklingen i hela Europa. Sveriges utgångspunkt
              har hela tiden varit att värna EU:s hörnpelare om den fria rörligheten.
              Men förutsättningarna för utvidgningen har förändrats genom att
              de allra flesta medlemsstater i dag har gjort klart att man kommer
              att införa övergångsregler.
            </seg>
            <seg xml:id="i-4bad8a86b366398e-0">
              Regeringens slutsats är därför att utvidgningen kan komma att
              innebära flera problem. Det gäller ordningen på arbetsmarknaden
              och risk för att välfärdssystemen blir överutnyttjade. Det är
              inte bra för Sverige, det är inte bra för anslutningsländerna
              och det är inte bra för EU i sin helhet.
            </seg>
            <seg xml:id="i-81e53f6dbda549fa-0">
              Vi bedömer att vi behöver tid för att se över de nationella välfärdssystemen
              så att de blir mer robusta och anpassas till en globaliserad verklighet.
              Jag oroar mig inte för att människor i anslutningsländerna kommer
              hit för att utnyttja vårt välfärdssystem. Jag oroar mig för att
              de blir hänsynslöst utnyttjade på den svenska arbetsmarknaden.
              Det vill inte jag se hända.
            </seg>
            <seg xml:id="i-a286055c34c5ad48-0">
              Regeringen och Socialdemokraterna har inga invändningar mot en
              öppen och lödig diskussion kring förutsättningarna för vår säkerhetspolitiska
              linje. Statsministern hade till exempel en interpellationsdebatt
              så sent som i förra veckan. Vår slutsats är att den militära alliansfriheten
              fortfarande tjänar oss väl. Bevisbördan borde rimligtvis ligga
              på den som påstår något annat.
            </seg>
            <seg xml:id="i-fd2db73bdacf9f86-0">
              Jag vill också bestämt tillbakavisa Hamiltons beskyllningar om
              dubbelspel och förljugenhet i vår säkerhetspolitik. Sådant får
              inte framföras i den här kammaren utan att Hamilton redovisar
              den minsta grad för sådana otillständigheter.
            </seg>
            <seg xml:id="i-7aaa561ab98ed0f3-0">
              Hamilton och Gunilla Carlsson vill att vi går med i Nato. De
              åberopar fortfarande Sovjetunionen och det kalla kriget som skäl
              för det. Men vi lever i nya tider. Det krävs nya argument, och
              var finns de? Har Sveriges säkerhet försämrats? Har vi behov av
              Nato för att kunna försvara oss? Ökar Sveriges möjligheter att
              agera i kriser och i katastrofer? Ökar Sveriges möjligheter att
              arbeta för nedrustning och mot massförstörelsevapen om vi är medlemmar
              i Nato? Ökar våra möjligheter att bekämpa fattigdomen i världen
              och orättvisorna? Ökar över huvud taget Natomedlemskapet våra
              möjligheter att genomföra den utvecklingspolitik som Sverige lägger
              fast i sin utrikesdeklaration? Nej, är naturligtvis svaret och
              därav avsaknaden av argument.
            </seg>
            <seg xml:id="i-e30a1aaa32bbdf4c-0">
              Vi ska värna vår handlingsfrihet. Vi ska fortsätta att utveckla
              vårt partnerskap och vår samverkan mellan Sverige och Nato, mellan
              EU och Nato och mellan FN och Nato.
            </seg>
            <seg xml:id="i-ad3c4bde40938b56-0">
              Det är häpnadsväckande att lyssna på Holger Gustafsson ibland.
              Man får höra att vi socialdemokrater inte skulle ha kritiserat
              kommunismen och nationalsocialismen. Holger Gustafsson måste ha
              varit både döv och blind under många årtionden. Bland alla dem
              som har drabbats hårt av nazisters och kommunisters förtryck har
              just socialdemokrater varit särskilt utsatta. Det borde Holger
              Gustafsson veta. Vi har fått utstå en hel del kritik för att vi
              oförsonligt har intagit den hållningen. Han borde åtminstone ha
              hört talas om till exempel när Olof Palme starkt kritiserade kommunismen
              i Tjeckoslovakien diktaturens kreatur. Är det bekant, Holger Gustafsson?
              Jag känner mig dessutom personligen kränkt av Holger Gustafsson
              självpåtagna okunnighet om Socialdemokraterna och kommunismens
              historia.
            </seg>
            <seg xml:id="i-f3a351b5a108ceaf-0">
              Det som Holger Gustafsson tar upp om USA:s kamp mot kommunismen
              i Vietnam handlar om miljontals människor och över 50 000 amerikanska
              soldater som blev dödade. Holger Gustafsson är nog snart ensam
              om att försvara det kriget. Är det verkligen Kristdemokraternas
              politik? undrar jag.
            </seg>
            <seg xml:id="i-6b28e3190d248841-0">
              Carl B Hamilton kan inte ha lyssnat särskilt mycket på min utrikesdeklaration.
              Skulle vi vara tysta om terrorismens orsaker? Skulle vi vara passiva
              i Mellanöstern? I deklarationen tog jag upp den större Mellanösternregionen
              och dess ökade betydelse för EU och för Sverige. Jag talade om
              betydelsen för säkerheten och utvecklingen av regionen, för respekten
              för mänskliga rättigheter där, för demokratiseringen och för de
              sociala och ekonomiska framsteg som behöver göras där. Jag talade
              om att regionen uppmärksammas särskilt i EU:s säkerhetsstrategi
              om samarbete runt Medelhavet och om dialogen mellan olika kulturer.
              Det gäller att lyssna även på andra ibland, Carl B Hamilton!
            </seg>
            <seg xml:id="i-bd1324261c146f14-0">
              Lars Ohly och i viss mån Lotta Hedström tar upp kvinnors och
              barns situation och rättslöshet i världen. Agne Hansson lyfte
              fram de palestinska barnens situation. Det är rätt och befogat
              att göra det. Kvinnors och barns utsatthet är central i kampen
              mot förtryck och för de mänskliga rättigheterna. Det är därför
              också ett grundläggande perspektiv i hela regeringens utrikespolitiska
              agerande.
            </seg>
            <seg xml:id="i-5b449ddf1ec33a83-0">
              Till Lotta Hedström vill jag säga att jag delar uppfattningen
              att vattenfrågan är oerhört väsentlig. Vi har anledning att lyfta
              fram den i vårt internationella arbete, och jag ser fram emot
              en fortsatt diskussion om hur Sverige kan spela en större roll
              när det gäller att försvara människors rätt till rent vatten.
            </seg>
          </u>
          <note xml:id="i-68c530b1178dc9ed-0">
            Anf. 9 GUNILLA CARLSSON i Tyresö (m):
          </note>
          <u who="unknown" prev="cont" xml:id="i-951c9f1ec54c7b4b-1">
            <seg xml:id="i-358f84cc5e47d2e3-0">
              Herr talman! När Göran Perssons insatser och förändringskraft
              ska utvärderas så tror jag att det kommer att letas. Men jag vill
              ge honom ett erkännande, och det gäller hans engagemang mot antisemitismen
              och för en sund förändring av Sveriges Mellanösternpolitik.
            </seg>
            <seg xml:id="i-2b008767aa2e1f5f-0">
              Just nu bevittnar vi en rätt så skrämmande utveckling där antisemitiska
              stämningar och aktioner tilltar i vårt land och i Europa. I den
              värderingsförmågan behöver mycket göras inom EU och här hemma.
              Därför var det rätt så häpnadsväckande att UD indirekt bidrog
              till att upptakten till Helsingfors International Forum inleddes
              med vad man skulle kunna betecknas som förolämpningar och partiskhet.
              Den demokratiska staten Israels existens och säkerhet uppfattas
              som hotad, och självmordsbombarnas terror skapar osäkerhet och
              medför att Israels medborgare kräver höjda säkerhetsarrangemang.
              Vedergällning gör att rädslan, misstron och konflikten fördjupas.
            </seg>
            <seg xml:id="i-4e6ef79d7bd878a6-0">
              Det finns nu internationellt en samsyn om nödvändigheten av att
              få en tvåstatslösning där demokratin får fotfäste och kan spridas
              vidare i det som vi kallar för Greater Middle East . Insikten
              om nyttan av en lösning ökar till gagn för alla de människor som
              i årtionden har drabbats och lidit.
            </seg>
            <seg xml:id="i-18795e35af33fce6-0">
              När vi nu inte bara har en förhandlingskvartett med färdplan
              utan också bland annat ett konstruktivt Genèveinitiativ kan jag
              inte förstå varför regeringen nu igen hemfaller åt ensidighet
              i frågan IsraelPalestina. Det finns förutsättningar och det finns
              vilja. Men förmågan verkar brista. Jag förstår inte vilken nytta
              det gör att regeringen undviker att säga någonting om bristen
              på demokrati i den palestinska myndigheten. Det finns inte heller
              något ifrågasättande av Arafat trots tecken på bristande tålamod
              i Fatah en ledare som uppenbarligen inte lyckas sätta stopp för
              självmordsbombare. Det sägs ingenting om att det trots allt har
              signalerats om ändringar i Israels bosättningspolitik. Varför
              denna ensidighet? Gagnar den Sveriges intressen?
            </seg>
            <seg xml:id="i-53c46d0d64ccb241-0">
              Jag ska säga några ord om den säkerhetspolitiska doktrinen, som
              fyra partier står bakom. Vår uppfattning är att Sverige, som de
              flesta av oss vill se som ett internationellt och öppet land,
              ska vara med i varje form av internationellt samarbete om det
              inte finns mycket starka nationella skäl som talar emot det. Min
              partiledare Fredrik Reinfeldt har uttryckt det mycket klokt: Vi
              vill därmed lägga bevisbördan på dem som vill att vi inte ska
              vara med i ett visst internationellt samarbete. Det är därför
              jag tycker att det är så synd att det faktiskt nu blir insnävningar
              i regeringens deklaration. Man fortsätter inte den utveckling
              som jag vill se med en öppenhet när det gäller både det som är
              säkerhetspolitik i bred mening och vilka vägar man skulle kunna
              ta.
            </seg>
            <seg xml:id="i-63c90607119e6b09-0">
              Jag går nu till frågan om fri rörlighet. Förutsättningarna har
              ändrats, säger utrikesministern. Har de ändrats i sak? Sedan när
              för Sverige en politik där vi ändrar politik för att andra länder
              gör det? Vi fördömer att Danmark ändrar sin asylpolitik, och vi
              säger att vi inte ska följa den. När Finland sänker sin alkoholskatt
              förbehåller vi oss rätten att själva pröva vår egen alkoholpolitik.
              Men just i den här frågan ska vi leka följa John! Man kan fråga
              sig vad som har gjorts för att rida spärr mot detta. Vad har gjorts
              för att stå upp för värderingar och visa ledarskap i frågan? Man
              har bara passivt tittat på. Det är däri som vår starka kritik
              ligger. Det som nu blir följden är att det hänsynslösa utnyttjandet
              svartarbete där människor jobbar utan försäkringsskydd kommer
              att permanentas. Där kan vi verkligen prata om lönedumpning och
              orättvisa förutsättningar på arbetsmarknaden.
            </seg>
            <seg xml:id="i-590bf1d9d767ac04-0">
              Slutligen kan jag inte låta bli att säga någonting om regeringsunderlaget.
              Vi har lyssnat här på Lotta Nilsson Hedström. Politik är inte
              alltid svart eller vit, men hon hade synpunkter på interventionen
              i Afghanistan, Kosovo och Irak. Man kan ha många synpunkter på
              underrättelsetjänster och på TV-program, men jag vet vad jag tycker
              om talibaner, folkmord och Saddam Hussein, och med facit i hand
              så tycker jag att det är mycket bra att det gjordes insatser för
              säkerhet, frihet och fred för människor i Afghanistan, i Kosovo
              och Irak.
            </seg>
            <seg xml:id="i-3ade6ef0914f7899-0">
              Kommunisten Ohly står här i talarstolen och kräver att utrikesministern
              ska ta avstånd från USA. Jag må säga att regeringsunderlaget synes
              vara varken stabilt eller säkert.
            </seg>
          </u>
          <note type="speaker" xml:id="i-2ffcc93adfc69687-0">
            Anf. 10 CARL B HAMILTON (fp):
          </note>
          <u who="carl_b_hamilton_f03c03" xml:id="i-3ade5394fd040803-0">
            <seg xml:id="i-f7c736033408e9b4-0">
              Herr talman! Jag ställde en fråga till utrikesministern om Socialdemokraternas
              agerande för att försöka påverka processen i Europaparlamentet.
              Där pågår ett arbete för att ändra på den tiotimmarsregel som
              ju är en grundbult i risken för det som Göran Persson kallar för
              social turism.
            </seg>
            <seg xml:id="i-34aa3fddb43bce89-0">
              Om vi lyckas med en sådan förändring bortfaller argumenten för
              att minska arbetskraftsinvandring och för de övergångsregler för
              arbetsmarknaden som Laila Freivalds flaggar för här. Därför är
              detta liksom ett lackmustest. Vad är det regeringen egentligen
              vill? Är det arbetskraften eller är det någonting annat som ni
              siktar på? Jag vill därför ha ett svar på frågan om vad regeringen
              gör för att påverka processen i Europaparlamentet. Vad gör partivännerna
              som sitter som parlamentariker där?
            </seg>
            <seg xml:id="i-289c850f29391a90-0">
              Vad gäller hymlandet så har jag diskuterat det här utförligt
              med Göran Persson för drygt en vecka sedan.
            </seg>
            <seg xml:id="i-53fd8c7d4cc751fd-0">
              Jag tror att det är väldigt många i Sverige som är ganska eller
              helt omedvetna om de säkerhetspolitiska arrangemang och bindningar
              som vi i Sverige nu ingår. Jag tycker att de är bra, men jag tycker
              att vi måste bilda opinion för detta. Vi måste tala om vad vi
              gör på ett helt annat sätt än i dag.
            </seg>
            <seg xml:id="i-9b9090d181747a03-0">
              Sedan har vi det här bollandet om vem som har bevisbördan för
              det ena eller det andra beträffande Nato. Låt oss föra fram argumenten
              och få dem att brytas såsom i en vanlig vettig diskussion vid
              köksbordet eller i vetenskapliga seminarierum. Håll inte på och
              snacka om vem som har bevisbördan! Låt mig ge argumenten!
            </seg>
            <seg xml:id="i-e03f5011cc6fdd9c-0">
              USA och Storbritannien har båda kapacitet och intresse för vår
              region runt Östersjön i motsats till EU-försvarsvännerna Frankrike,
              Italien och Tyskland.
            </seg>
            <seg xml:id="i-6a32b30c9af3996d-0">
              Vi och övriga Östersjöländer bör genom Natomedlemskap skärpa
              ansträngningarna för att övertyga USA att stanna kvar i Europa
              trots att Europa inte längre är alls lika viktigt för USA som
              det var under det kalla kriget.
            </seg>
            <seg xml:id="i-c15fcd380daf1a04-0">
              Ytterligare ett argument är att vi skulle få ett bättre svenskt
              inflytande om våra kvinnor, män och resurser används och tjänstgör
              under Natobefäl. Det är klart att vi vinner på att vara med i
              Nato.
            </seg>
            <seg xml:id="i-3fcc955a1456aa10-0">
              Eftersom jag är ekonom anser jag att ett Natomedlemskap på lång
              sikt innebär ett billigare svenskt försvar mer försvar för pengarna
              på grund av den moderna försvarsalliansens växande stordriftsfördelar
              och samordningsvinster.
            </seg>
            <seg xml:id="i-fa65765212701a34-0">
              Detta är fyra argument. Jag lägger dem på bordet. Jag struntar
              i bevisbördediskussionen. Ta ställning till dessa argument på
              ett hederligt och intellektuellt sätt! Var inte bunden av doktriner
              och historieskrivning som går tillbaka till neutralitetstiden!
            </seg>
            <seg xml:id="i-0be428789a7a12f2-0">
              Göran Persson sade i denna talarstol att han och regeringen är
              emot ett europeiskt försvar. Jag upprepar min fråga till Laila
              Freivalds: Vad tänker regeringen göra för att förverkliga den
              ståndpunkt som Göran Persson har gett uttryck för här i kammaren?
              Man kan väl inte ha en ståndpunkt och sedan bara låta den försvinna.
            </seg>
            <seg xml:id="i-50ebbb8675b4592f-0">
              Jag har inga invändningar alls mot det som Laila Freivalds sade
              om Mellersta Östern. Men jag tycker att det är konstigt att utrikesministern
              i sin beskrivning av problemen och lösningarna i Mellersta Östern
              inte nämner det amerikanska initiativet för Greater Middle East
              . Det nämns inte i utrikesdeklarationen, och inte heller i nästa
              inlägg här. Därför är min fråga: Har regeringen över huvud taget
              ingen ståndpunkt? Har ni hört talas om det här över huvud taget?
              Är det en nyhet? Det finns i alla fall fyra bisittare här. Någon
              av dem kanske känner till det även om utrikesministern mot förmodan
              inte gör det.
            </seg>
            <seg xml:id="i-a504ad7468abbe5a-0">
              Hur blir det med åtgärder mot antisemitismen i Europa? Jag ställde
              den frågan också.
            </seg>
            <seg xml:id="i-ee83a535d805e733-0">
              Nu ska jag låta utrikesministern vara i fred och vända mig till
              Lars Ohly. Det var ett antal väldigt vämjeliga kvinnoöden som
              Lars Ohly tog upp. Men vilka åtgärder vill Lars Ohly vidta? Jo,
              att införa kommunismen. Det är hans politik, hans vision och hans
              önskemål. Hans eftersträvade samhälle är ett kommunistiskt samhälle.
              I Portugal lyckades man avvärja kommunismens införande på 70-talet.
              Det var tydligen förhastat enligt Lars Ohly. Det hade varit bättre
              för den här kvinnan i Portugal om kommunismen hade segrat då.
            </seg>
            <seg xml:id="i-bf6c42920db03bc8-0">
              Moldavien har ju haft kommunism i mer än fem årtionden. Det är
              förklaringen till att kvinnorna och flickorna tvingas lämna Moldavien.
              De är kommunismens offer. I Moldavien är genomsnittsinkomsten
              200300 amerikanska dollar per capita. Vad kan den vara i vårt
              land? Kanske 25 000 dollar. Det är dessa enorma inkomstskillnader
              som driver människor att lämna Moldavien. Ursprunget till fattigdomen,
              eländet och de vämjeliga levnadsförhållanden i Moldavien är kommunismen,
              det vill säga Lars Ohlys favoritsystem. Det är bedrövligt.
            </seg>
          </u>
          <note type="speaker" xml:id="i-24048bf42f9344e2-0">
            Anf. 11 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-26d7e144ca277b1f-1">
            <seg xml:id="i-9d55097503ca2467-0">
              Herr talman! Jag vill faktiskt haka på där Carl B Hamilton slutade.
              Jag hade tänkt ta upp detta innan han tog till orda här.
            </seg>
            <seg xml:id="i-d4018749682c2134-0">
              Lars Ohly har beskrivit en situation som vi alla beklagar och
              kämpar emot, nämligen kvinnornas eländiga öden. Men, Lars Ohly,
              varför är de i den situationen? Vilken är anledningen? Har du
              ställt dig den frågan? Det stavas talibanism och kommunism. Det
              är bakgrunden till fattigdomen och till att kvinnorna får fly.
              Vi beklagar att det finns en marknad i Västeuropa för detta, och
              vi kämpar emot det. Men kom ihåg att det är de totalitära systemen
              som har lett till detta.
            </seg>
            <seg xml:id="i-e3f2bf07e6e86f01-0">
              Jag har här i min hand en resolution från Europa som tar upp
              över tio punkter om vad kommunismen har åstadkommit för dessa
              arma människor som nu flyr. Det stavas varken Bush eller kristna
              högern. Dessa orsakar inte att människor flyr till Västeuropa.
              Det borde du kunna inse.
            </seg>
            <seg xml:id="i-5e0fc8371e75d09a-0">
              Jag förstår också att utrikesministern tar det personligt och
              blir engagerad av den kritik som jag framför här. Det finns anledning
              att göra det. Historien visar att tydligheten i svensk politik
              inte har varit vad den borde vara. Vi kan se tillbaka och beklaga
              detta, men det är viktigt att vi förändrar oss framöver och att
              vi ser att vi har en annan värld att leva i i dag.
            </seg>
            <seg xml:id="i-e4dbd3ab45501acb-0">
              Herr talman! Sverige behöver en effektiv freds- och säkerhetspolitik
              internationellt. Vi behöver en politik där vi tar parti för de
              värden vi arbetar för i vårt land. Dessa värden och prioriteringar
              bör också gälla i utrikespolitiken och vid val av samarbetspartner.
              Det är väldigt viktigt.
            </seg>
            <seg xml:id="i-d9839865199529a1-0">
              Som medlemmar i EU omfattas vi av många partnerskap och allianser.
              Jag vill bara nämna ekonomi, handel, konkurrens, jordbruk och
              så vidare. Men på det försvarspolitiska området förnekar vi värdegemenskapen
              med övriga medlemsländer genom att aldrig i förväg ställa ut några
              löften om att ge militärt skydd för de värden som vi alla delar
              inom EU. I stället för att välja att försvara västerländska värden
              flaggar vi för neutralitet och alliansrädsla.
            </seg>
            <seg xml:id="i-a54fa83a7903cba4-0">
              I frågan om allians med Nato, som har diskuterats här, kan vi
              konstatera att det inte främst är ett rationellt övervägande om
              detta är effektivt för Sverige. Det är inte heller grundat på
              huruvida organisationens mål och värderingar stämmer med våra
              egna. I stället präglas allianspolitiken av att inte behöva ta
              ställning. En sådan politik är varken klok eller solidarisk och
              skapar knappast tillit. Vi behöver en öppen, ärlig och mogen politisk
              debatt om de värderingar som ska styra vårt val av militära allianspartners
              inför framtiden.
            </seg>
            <seg xml:id="i-87f3a0dc155c5878-0">
              Herr talman! Det har aldrig funnits ett bra krig eller en dålig
              fred. Krig är enfald. Jag har inte försvarat Vietnamkriget, fru
              utrikesminister. Krig är primitivt. Krig får aldrig ses som något
              annat än en sista åtgärd. Man vi kan inte heller blunda för att
              militära insatser kan vara den enda framkomliga vägen för att
              stoppa en grym regim från att föröda sitt eget folk.
            </seg>
            <seg xml:id="i-6aba9702eab5430b-0">
              Invasionen av Irak och det lidande den regimen orsakat måste
              vägas mot ett helt decennium av sanktioner sanktioner som i både
              första och sista hand drabbat oskyldiga civila. Det finns tillfällen
              då militära medel måste tas i anspråk. Jag behöver knappast poängtera
              detta vad avser andra världskriget.
            </seg>
            <seg xml:id="i-5f7636691b4960a4-0">
              Livet visar att man inte stoppar folkmord med politiska studiecirklar!
              Och man stoppar inte terrorister genom högläsning i Maos lilla
              röda!
            </seg>
            <seg xml:id="i-1a58bdf35c96181a-0">
              Afghanistan och Irak är länder som i dag präglas av våld och
              osäkerhet. Vilka är det som nu mister livet i Irak? Det är irakiska
              polismän, amerikanska soldater det är människor som försöker skapa
              stabilitet, utveckling och demokrati. Det är oskyldiga civila
              medborgare, de människor som poliserna och soldaterna försöker
              skydda. Orsaken är destruktiva värderingar som självmordsterroristerna
              bär på och som skapar död och förintelse.
            </seg>
            <seg xml:id="i-f45ad53445d51603-0">
              En effektiv säkerhetspolitik måste föras med alla till buds stående
              medel, från politik och ekonomiskt bistånd till militära insatser,
              men det är oändligt viktigt att vi öppet står för våra värderingar
              och vårt handlande.
            </seg>
            <seg xml:id="i-52725b12d8cf98ae-0">
              Herr talman! Den europeiska unionens säkerhets- och försvarspolitik
              kommer att vara helt avgörande för vårt lands förutsättningar
              att leva i fred och frihet. Därför bör Sverige förhålla sig solidariskt,
              med deltagande i dess utveckling.
            </seg>
            <seg xml:id="i-8db02bc84c001cc9-0">
              Medlemsländerna kommer att ha många gemensamma intressen att
              förverkliga, inte minst att möta ekonomisk migration från fattiga
              grannländer, människosmuggling, internationell terrorism och krishantering
              och att vara ett verktyg för FN.
            </seg>
            <seg xml:id="i-c935f3ddc01d4efe-0">
              Sverige kommer inte att bli inbjudet till samtalen den 18 februari
              då de tre stora medlemsländerna ska diskutera framtida former
              för samverkan. Därför är det desto viktigare att Sverige uppträder
              så engagerat, i den säkerhetspolitiska dialogen, att vi blir delaktiga
              i de planeringsceller som nu ska byggas upp för samverkan med
              Natos mål och resurser.
            </seg>
            <seg xml:id="i-f9dbd89eff70430b-0">
              En av Sveriges hemläxor är att omstrukturera vår egen försvarsmateriel
              och våra personella resurser, från ett i det närmaste stationärt
              försvar till ett internationellt väl anpassat system för krishantering
              både civilt och militärt.
            </seg>
          </u>
          <note type="speaker" xml:id="i-dad908ff2c8e3d7a-0">
            Anf. 12 LARS OHLY (v):
          </note>
          <u who="lars_ohly_5b94d8" xml:id="i-38d75ae58a4d9f64-1">
            <seg xml:id="i-23522bc60991b44f-0">
              Herr talman! Låt mig nu kommentera några delar i den utrikespolitiska
              deklaration som utrikesministern har föredragit. Jag instämmer
              inte i skrivningen om biståndet. Det står att beslut ska fattas
              under mandatperioden så att biståndet höjs till 1 % av bruttonationalinkomsten.
              Det kan tolkas så att man ska uppnå målet i princip när som helst.
              Vi kan fatta beslut om att det ska uppnås 2010 eller om att det
              ska uppnås senare än så, men det viktiga är att biståndet ska
              återställas 2006. Socialdemokraterna har ett kongressbeslut på
              detta. Vi i samarbetspartierna är övertygade om att det går att
              uppfylla detta, och gemensamt ska vi uppfylla det. Vi ska inte
              dröja med ett återställande av biståndet.
            </seg>
            <seg xml:id="i-c827161ecf9f26f5-0">
              Låt mig också säga att skrivningen om konflikten i Tjetjenien
              är mer än lovligt svag. Konflikten i Tjetjenien måste hanteras
              med politiska medel, säger regeringen. Ja, det är svårt att se
              att ens president Putin skulle protestera, men vad vi har sett
              är ett krig som på ett systematiskt sätt har drabbat människor,
              där huvudstaden Groznyj ligger i ruiner och där människor är på
              flykt i hundratusental.
            </seg>
            <seg xml:id="i-167922e93e5c5f21-0">
              Vi har också sett en europeisk union som inte har talat klarspråk
              om de övergrepp som har begåtts. Inte minst under det italienska
              ordförandeskapet hymlades det med kritiken. Silvio Berlusconi
              åkte till sin vän Vladimir Putin och till och med stödde kriget
              i Tjetjenien. Den svenska regeringen var även då mer än lovligt
              tyst i sin kritik av det italienska ordförandeskapet.
            </seg>
            <seg xml:id="i-51f1daaef7875203-0">
              Vi måste vara tydliga, och därför kan man inte ha en folkmordskonferens
              dit man bjuder in stater som begår just de övergrepp som konferensen
              ska hantera, utan att samtidigt bjuda in offren för dessa staters
              agerande. Till folkmordskonferensen inbjöds Marocko men inte Västsahara.
              Inte heller i den utrikespolitiska deklarationen nämns Västsahara
              med ett enda ord. Det är ett land som ockuperas i strid med FN-resolutioner
              och i strid med världssamfundets uppfattning. Marocko sätter sig
              över dessa resolutioner och institutioner på ett mycket upprörande
              sätt.
            </seg>
            <seg xml:id="i-708661f8123b95b4-0">
              Man kan inte ha en folkmordskonferens dit man bjuder in Israel
              utan att palestinierna är representerade, för vi vet att den israeliska
              ockupationen är grunden för konflikten i Mellanöstern. Vi vet
              att Israels krav på överhöghet över palestinska områden är det
              som omöjliggör en tvåstatslösning med två självständiga demokratiska
              stater.
            </seg>
            <seg xml:id="i-21cb351020cd4e1d-0">
              Man kan inte bjuda in Ryssland utan att invitera någon representant
              för det tjetjenska folket, för då döljer man konflikter. Då gör
              man motsatsen till att klargöra var skiljelinjerna går i politiken
              i dag.
            </seg>
            <seg xml:id="i-d1e593f1a35a7fe4-0">
              Diplomati är viktigt, men vår uppgift som folkvalda är att företräda
              åsikter och uppfattningar på ett tydligt och klargörande sätt.
              Det är vi som ska lägga grunden för diplomatin genom att inte
              hymla om de konflikter som finns i världen eller deras orsaker.
            </seg>
            <seg xml:id="i-4d98701e7bd30e60-0">
              Herr talman! De övergångsregler som regeringen vill införa inför
              utvidgningen av den europeiska unionen innebär att regeringen
              helt och hållet har ändrat uppfattning. Vi har suttit i EU-nämnden
              och hört både statsminister och utrikesminister tidigare säga
              att ingen diskriminering skulle förekomma. De var mycket kritiska
              mot Tyskland och Österrike som ville skaffa sig möjligheten att
              genomföra övergångsregler, och Sverige skulle aldrig någonsin
              gå med på något liknande.
            </seg>
            <seg xml:id="i-bfed105865f12bbb-0">
              Nu säger visserligen utrikesministern: Jag oroar mig inte för
              att människor kommer hit och utnyttjar välfärdssystem utan för
              att människor ska utnyttjas på arbetsmarknaden. Jag kan tala om
              för utrikesministern att vi har sagt detta i åratal. Vi har sagt
              att man måste ändra arbetsrätten. Man måste ge fackföreningarna
              möjlighet att kontrollera kollektivavtal. Vi måste förhindra att
              människor tas hit och arbetar på villkor som ingen svensk arbetstagare
              någonsin skulle godta. Vi måste stärka arbetsrätten och se till
              att de anställdas situation på arbetsmarknaden blir mycket starkare
              än nu, men vi ska inte prata om social turism. Vi ska inte tala
              om människor på ett sätt som diskriminerar dem jämfört med medborgare
              i de nuvarande EU-staterna. Det är faktiskt ett sätt att underblåsa
              främlingsfientlighet och rasism.
            </seg>
            <seg xml:id="i-0878d47e43b49373-0">
              Det finns vidare en del som lyssnat på mitt anförande om kvinnoförtrycket
              över hela världen men som inte har förstått någonting. Det är
              inte så förvånande. Holger Gustafsson brukar inte förstå så mycket.
              När man anger vad kvinnoförtrycket bygger på pekar man ut talibanismen.
              Det är just det som är fel, Holger Gustafsson, för kvinnoförtrycket
              existerar här i denna kammare, i vårt eget land och över hela
              världen. Därför är det så viktigt att bekämpa det var det än uppträder,
              oavsett hur det ser ut eller vilka former det tar sig. Därför
              är det också så viktigt att inte reducera kvinnoförtrycket till
              några extrema regimer eller ideologier utan se att samma mönster,
              normer och strukturer finns överallt i hela världen men tar sig
              olika uttryck.
            </seg>
            <seg xml:id="i-4bb5edee548ac841-0">
              Gunilla Carlsson säger att hon är glad över att man har bombat
              bort diktaturer och regimer som vi alla har tyckt varit oerhört
              obehagliga och vars försvinnande vi gläder oss över. Då är den
              naturliga följdfrågan: Vilka vill du ska bombas bort härnäst?
              Jag har gett en rad exempel på kränkningar av mänskliga rättigheter,
              inte minst kvinnors mänskliga rättigheter. Ska vi bomba Zimbabwe,
              ska vi bomba Iran? Var ska vi bomba på grund av brott mot mänskliga
              rättigheter nu när ditt argument om massförstörelsevapen visade
              sig vara en ren och klar lögn, Gunilla Carlsson?
            </seg>
          </u>
          <note type="speaker" xml:id="i-afa4d89f1626e55a-0">
            Anf. 13 AGNE HANSSON (c):
          </note>
          <u who="agne_hansson_5206a7" xml:id="i-f69db6be3f3d6e3c-1">
            <seg xml:id="i-d6e0a8e2cb0bf9bf-0">
              Herr talman! Jag är enig med utrikesministern i synen på alliansfrihetens
              värde för Sverige, men jag är däremot inte överens med henne när
              det gäller övergångsreglerna för de nya medlemsländernas medborgare.
            </seg>
            <seg xml:id="i-cd8e331c4a2b6441-0">
              Jag ställde i mitt förra anförande en fråga som jag inte fick
              svar på och som gällde hur länge de övergångsregler som regeringen
              talar om ska gälla. Jag fick inte heller riktigt klart för mig
              om utrikesministern var orolig eller inte för överutnyttjande
              av våra välfärdssystem. Men om utrikesministern och regeringen
              hyser oro, varför agerar man då inte för att ändra reglerna för
              alla? Om utrikesministern inte är orolig för välfärdssystemen,
              varför ser man då de här människorna som snyltgäster? Gäller inte
              alla människors lika värde även dessa människor, som det så vackert
              angavs i inledningen av utrikesdeklarationen?
            </seg>
            <seg xml:id="i-527a4b1ec93e5108-0">
              Herr talman! Låt mig sedan ta upp vikten av att driva kampen
              för mänskliga rättigheter. Jag är liksom Lars Ohly förvånad över
              den svaga skrivningen i deklarationen om Tjetjenien.
            </seg>
            <seg xml:id="i-37e0d089d1f4ad10-0">
              Det finns en historia som beskriver vikten och betydelsen av
              att arbeta för mänskliga rättigheter. En liten flicka går på stranden
              och kastar fiskar, som av tidvattnet blivit kvar på stranden,
              lämnade åt sitt öde, tillbaka till vattnet. En fiskare ser vad
              hon gör och frågar varför hon gör så. Jag räddar dem, svarar hon.
              Men du kommer ju ändå inte att kunna rädda alla, säger fiskaren,
              underförstått: så varför bry sig? Flickan svarar: Ja, det är sant,
              men jag kan rädda den jag har i handen nu.
            </seg>
            <seg xml:id="i-366bbad3f688f657-0">
              När det gäller mänskliga rättigheter är det viktigt att bry sig,
              även om uppgiften är stor. Alltför ofta och vidlyftigt kränks
              mänskliga rättigheter. Att driva frågor om mänskliga rättigheter
              är att outtröttligt bilda och driva opinion överallt, också där
              detta förekommer.
            </seg>
            <seg xml:id="i-5b2f7c9741243aa8-0">
              Men kampen för mänskliga rättigheter kan inte heller få göra
              halt vid nationsgränsen. Där är FN-stadgans lydelse och tolkning
              när det gäller respekt och att inte lägga sig i staters inre angelägenheter
              föråldrad och förlegad. Det är inte rimligt att förtryckare ostört
              ska kunna få misshandla sin befolkning under skydd av FN-stadgans
              principer eller med stöd av internationell rätt. Statsgränsen
              kan inte få vara diktatorers vän. Kosovooperationen är ett exempel
              på att kampen för mänskliga rättigheter ändå vunnit på statssuveränitetens
              bekostnad.
            </seg>
            <seg xml:id="i-b8ae00e47b9e8493-0">
              Därför inte bara kan utan måste FN ta på sig rollen att agera
              för att värna demokrati och individuella mänskliga rättigheter,
              också då det står i strid med enskilda länders suveränitet. Endast
              det samlade världssamfundet kan agera med den legitimitet och
              den kraft som krävs i ett sådant sammanhang.
            </seg>
            <seg xml:id="i-df2be64f9c8860ae-0">
              Vårt gemensamma agerande inom FN:s ram kan vara avgörande för
              att uppnå en världsordning som sätter mänskliga rättigheter före
              skurkstaters suveränitet. Det är dags att ta första steget mot
              en förändrad rätt, en så kallad lex ferenda och ändra FN-stadgans
              princip om den nationella suveräniteten som gräns för kampen för
              mänskliga rättigheter. Sverige bör ta täten i det arbetet. Är
              regeringen beredd att ta ett sådant initiativ?
            </seg>
          </u>
          <note type="speaker" xml:id="i-a66f0ff3d84ba6b0-0">
            Anf. 14 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-ea4754c51bb86a9d-0">
            <seg xml:id="i-31a4f95cdd7b4f4c-0">
              Herr talman! Gunilla Carlsson är ledsen för att det klankas så
              mycket på EU och för att regeringen och kanske möjligtvis hennes
              eget parti inte förankrar EU-politiken bättre i Sverige. Jag skulle
              vilja fråga dig, Gunilla: Har du inte tänkt på att det kan ha
              att göra med vad människor iakttar att EU är på väg till, och
              att det faktiskt handlar om ett ganska klarsynt sätt att se på
              den utveckling som har lett till mer militarisering av EU och
              till högre murar, sämre flyktingpolitik och en konstitution som
              kommer att göra EU till den superstat som åtminstone mitt parti
              har varnat för så många år?
            </seg>
            <seg xml:id="i-46a5798fba67a228-0">
              Gunilla Carlsson talar också om generöst bistånd. Jag skulle
              vilja uppmana alla som lyssnar på den här debatten att ta del
              av Moderaternas förslag till budget, både vad gäller bistånd och
              vad gäller samarbete och avgifter till olika internationella organisationer.
            </seg>
            <seg xml:id="i-5458d592016aa6a4-0">
              Carl B Hamilton är en omvittnat skicklig polemiker, men tar lite
              gent i sina bevisföringar. Han vill leda i bevis att Saddam skulle
              ha fått sitta kvar om jag hade fått bestämma. Det var inte där
              vår tyngdpunkt låg, och det vet han. Diskussionen då handlade
              om mandatet: Vem ger vem rätt att bomba var, och varför? Han säger
              också vad gäller Mellanöstern att han inte vill ha en kortsiktig
              politisk stabilitet den är farlig. Vad har vi skapat i Irak? En
              kortsiktig stabilitet som varade någon månad efter krigets avslutande.
              Hade jag fått bestämma, Carl B Hamilton, då hade vi haft en långsiktig
              stabilitet i Irak. Då hade borttagandet av diktatorn skett på
              demokratiskt sätt, underifrån, och med ett retoriskt, diplomatiskt
              och moraliskt stöd med kraft från hela omvärlden, styrt av kanske
              främst FN.
            </seg>
            <seg xml:id="i-21a6394a233157fb-0">
              Både Moderaterna och Folkpartiet behöver vara lite tydligare
              med om de är med eller mot regeringen vad gäller de övergångsregler
              som är ett av de fokus vi har i dagens debatt. Vill ni eller vill
              ni inte att människor ska kunna komma in inom ramen för EU-samarbetet
              och börja arbeta här? Vad är villkoren, och varför ska detta förhandlas?
            </seg>
            <seg xml:id="i-4e3c41976a59a9f3-0">
              Kristdemokraterna säger att de tycker att regeringen bara står
              bredvid och kritiserar. Jag skulle vilja säga: Tänk om de gjorde
              det ändå!
            </seg>
            <seg xml:id="i-6810b1deb40783c5-0">
              På min mejl nås jag av desperata anrop från en vän i Vitryssland,
              där ett folkligt uppror sakta växer fram med bland annat hungerstrejker
              som riktas mot diktatorn Lukasjenko. De har stort behov av support
              och uppmärksamhet utifrån. Hörs det någonting från den svenska
              regeringen?
            </seg>
            <seg xml:id="i-528b13fb967bd38e-0">
              Det stundtals patetiska globala kriget mot terrorismen, som visst
              kan tas till förevändning för hur många dumma restriktioner som
              helst, har nu lett till att USA inte vill bevilja visum till adopterade
              svenskar som i späda år har kommit hit från till exempel Thailand
              eller Indonesien därför att de anses vara presumtiva terrorister.
              Protesterar UD mot de här befängda kraven?
            </seg>
            <seg xml:id="i-a738b32f0a809fd9-0">
              Mellan Etiopien och Eritrea finns ett färdigt fredsfördrag sedan
              några år tillbaka och en överenskommelse om hur man ska gå till
              väga med demarkeringsarbetet för gränsdragning. Men en part vägrar
              i dag, och krigshotet hänger i luften. FN är passiva. Och var
              finns den svenska regeringens kamp för att hejda ett nytt krig
              mellan Etiopien och Eritrea?
            </seg>
            <seg xml:id="i-68ce414c75b677fb-0">
              I Irak ska USA snart släppa greppet om ockupationen, och ett
              rättvist eget styre ska upprättas. Där kunde till exempel frågan
              om kurdernas autonomi lösas, om FN och världen tryckte på. Var
              finns den svenska regeringens påtryckning på FN?
            </seg>
            <seg xml:id="i-0212c42612593fa9-0">
              I Västsahara utkämpas det sista afrikanska kolonialistiska kriget,
              där Marocko inte släpper greppet om sahariernas frihet och man
              vägrar implementera FN:s fredsplan. Har någon någonsin läst en
              indignerad artikel från någon svensk minister i den frågan?
            </seg>
            <seg xml:id="i-be6cfd3bcb9ea7bd-0">
              Hopp och oro blandas nu både i Sudan och mellan Indien och Pakistan
              efter deras respektive färska fredsöverenskommelser. Det är sköra
              lägen som kräver tydlighet och konsolidering från omvärlden för
              att inte allt ska rasa samman. Var finns den svenska regeringens
              moraliska stöd för att säkra en spirande fred?
            </seg>
            <seg xml:id="i-999cfe8cf690651d-0">
              Och även om det står i den utrikespolitiska förklaringen, så
              undrar jag: Vad sysslar ni med på UD när Mehdi Ghezali på andra
              året sitter kvar på Guantánamobasen? Hur ska svenska UD agera
              om man inte uppenbart kan försvara sina medborgare emot internationella
              förbrytelser och en så godtycklig behandling?
            </seg>
            <seg xml:id="i-0f4dd906dadb3e67-0">
              Och så till sist: Den tystnad och den passivitet vad som än sägs
              i kammaren i dag som har präglat svensk utrikespolitik vad beträffar
              Israels ockupation av Palestina och det skamliga bygget av en
              ny mur i världen som klyver folk och skapar skräck och förstämning,
              och inför detta krig mellan två folk, men med bara en armé, är
              fullständigt oacceptabel. Vi kräver synbart, hörbart, läsbart
              och kännbart avtryck av svensk utrikespolitik, humanitet och civilkurage
              i världen.
            </seg>
            <seg xml:id="i-2b765257dd1c2a0f-0">
              Så snälla utrikesministern: Sätt i gång!
            </seg>
          </u>
          <note type="speaker" xml:id="i-7635f5327db85c46-0">
            Anf. 15 Utrikesminister LAILA FREIVALDS (s):
          </note>
          <u who="unknown" next="cont" xml:id="i-597fa383eed4e0b6-2">
            <seg xml:id="i-0e68939d97bf3746-0">
              Herr talman! Jag ställer mig frågande inför Gunilla Carlssons
              påstående om att Sverige skulle vara ensidigt i Mellanösternkonflikten.
              Det är fel i alla avseenden. Men jag håller likafullt med Gunilla
              Carlsson om att vi måste kunna göra mer när det gäller den konflikten.
            </seg>
            <seg xml:id="i-2dc572aa49acc440-0">
              Gunilla Carlsson har fortfarande inte angivit något skäl till
              att vi i dag skulle ändra uppfattning om vår alliansfrihet och
              gå med i Nato. Carl B Hamilton anger sina skäl för svenskt Natomedlemskap.
              Jag har inget emot att vi fortsätter att diskutera kring det.
              Men jag noterar att Hamilton inte anger ett enda exempel på det
              han beskyllde oss för tidigare, nämligen dubbelspel och förljugenhet.
              Jag hoppas att jag kan tolka det som att Carl B Hamilton tar tillbaka
              de beskyllningarna.
            </seg>
            <seg xml:id="i-a2721e5992b25b31-0">
              Lars Ohly påstår att EU och Sverige skulle vara tysta när det
              gäller Tjetjenienkonflikten och att vi inte skulle kritisera Rysslands
              agerande i det sammanhanget. Ingenting kan vara mera fel. Sverige
              har, både inom ramen för EU, på egen hand och inom ramen för OSSE,
              kritiserat Rysslands agerande i Tjetjenien. Jag och andra kritiserade
              Berlusconi på ett ganska uppseendeväckande sätt egentligen, tror
              jag när han inte företrädde EU:s ståndpunkt i den situationen
              utan gav ett intryck av att EU inte var starkt kritiskt mot att
              Ryssland inte hade uppfyllt sina åtaganden och dragit tillbaka
              trupper och i övrigt mot agerandet i Tjetjenien.
            </seg>
            <seg xml:id="i-7dbf489668cb4cce-0">
              Carl B Hamilton tycker att det inte finns någonting i utrikesdeklarationen
              om det som man kallar Greater Middle East . Men, Carl Hamilton,
              det finns en svensk beteckning, och den frågan går att återfinna
              under större Mellanösternregionen i utrikesdeklarationen. Jag
              kan hänvisa Carl B Hamilton till att läsa innantill vad som står
              där.
            </seg>
            <seg xml:id="i-b51725807e69e5a8-0">
              Agne Hansson måste vara mer försiktig med orden. Vi har aldrig
              talat om snyltgäster. På hans fråga om hur länge vi ska ha övergångsregler
              när det gäller arbetsmarknaden är naturligtvis svaret: Så kort
              tid som möjligt. Den yttersta gränsen finns redan angiven i EU:s
              eget regelverk.
            </seg>
            <seg xml:id="i-58c45a2cf0a09139-0">
              Carl B Hamilton vill veta om vi tänker agera i EU:s parlament
              mot tiotimmarsregeln. Regeringen är ju inte företrädd i parlamentet,
              utan det får vi väl överlåta åt parlamentsledamöterna. Sverige
              kommer dock att söka efter lösningar som undanröjer de problem
              vi ser som kan uppstå övergångsvis på arbetsmarknaden. Tiotimmarsregeln
              är kanske en fråga som är av betydelse i det sammanhanget.
            </seg>
            <seg xml:id="i-7ef30d2a2ffe300c-0">
              Avslutningsvis vill jag säga att det egentligen finns en ganska
              stor enighet över partigränserna när det gäller utrikespolitiken.
              Den är större än man kanske kan få intryck av när man lyssnar
              på en del av inläggen här. Det gläder mig. Sverige är ett litet
              land. Vi har inte de resurser och den personal som stormakterna
              har. Men vi har ambitionen att påverka den globala utvecklingen,
              som nationer och aktiva medlemmar i EU.
            </seg>
            <seg xml:id="i-85c3aeaef1411b16-0">
              Lotta Hedström räknade upp en rad konflikter och frågade var
              Sverige finns. Vi finns och vi agerar. Vi är ett litet land men
              vi är ändå betydelsefulla. Vi kommer att höja våra ambitioner.
            </seg>
            <seg xml:id="i-76112a9b65b89fce-0">
              Sverige har inte mest personal i FN-tjänst, men vi är faktiskt
              det land som deltar i de flesta FN-uppdrag. Sverige har inte högst
              bruttonationalinkomst men tillhör de främsta bidragsgivarna till
              många utvecklingsländer. Sverige är ingen stormakt, men det finns
              i vårt land en stark tro på alla människors lika värde och rättigheter
              och på internationalismen, på att vårt land i samarbete med andra
              kan och bör påverka. Det är det vi gör, och det ska vi fortsätta
              att göra. Vi agerar på basis av de värderingar som vi har, för
              mänskliga rättigheter, folkrätt och fred och demokrati i vårt
              närområde, i Europa och globalt.
            </seg>
          </u>
          <note xml:id="i-08c4c2510ab93d3d-0">
            Anf. 16 GUNILLA CARLSSON i Tyresö (m):
          </note>
          <u who="unknown" prev="cont" xml:id="i-951c9f1ec54c7b4b-2">
            <seg xml:id="i-5419f54c6716a13b-0">
              Herr talman! Det finns en mängd goda skäl i Natofrågan. Det är
              ett som är överordnat, och det handlar om inflytande att få sitta
              med där besluten tas och kunna påverka. Jag tror också att vi
              från vårt land på så sätt skulle kunna vara mer delaktiga i den
              transatlantiska länken. Även när det gäller den utveckling som
              vi nu ser i EU av säkerhetspolitiken tror jag att det vore bra
              om Sverige var med där för att påverka utvecklingen och tillvarata
              svenska intressen. Ytterligare ett skäl är det faktum att vi redan
              är med så mycket. Vi har något av en norsk EU-position: Vi betalar
              och anpassar oss, men vi är inte med och påverkar besluten. Det
              vill jag ändra på. Jag vill ha inflytande, det är framför allt
              vad det handlar om.
            </seg>
            <seg xml:id="i-81fe56bbfb236fc5-0">
              Jag har aldrig givit uttryck för att jag är glad över bombningar.
              Men jag tror, till skillnad från Lars Ohly, att ett starkt engagemang
              för frihet, fred, säkerhet och mänskliga rättigheter bäst gagnas
              i samarbete som är konkret över nationsgränser samt att vi också
              måste ha en yttersta garant för att säkra dessa värden.
            </seg>
            <seg xml:id="i-dd658934d5c58d90-0">
              Jag vill tacka dig, Laila Freivalds, för denna vår första debatt.
              Du valde att citera Anna Lindh. Vi minns henne och hennes engagemang
              för frihet och trygghet, precis som du sade, men också kampen
              mot massförstörelsevapen. Jag kan nu konstatera att det vi sett
              de senaste dagarna är ett fullkomligt genombrott vad gäller diktaturerna
              Pakistan, Nordkorea och Libyen, faktiskt i spåren efter Irakkriget,
              gripandet av Saddam Hussein och ett ökat internationellt engagemang
              mot massförstörelsevapen. Det har hänt saker. Det har inte bara
              pratats i internationella organ. Vi har nu kunnat se en del resultat
              som på sitt sätt bidrar till den frihet och trygghet vi vill se.
            </seg>
          </u>
          <note type="speaker" xml:id="i-d6a56bb631f18221-0">
            Anf. 17 CARL B HAMILTON (fp):
          </note>
          <u who="carl_b_hamilton_f03c03" xml:id="i-3ade5394fd040803-1">
            <seg xml:id="i-5f40f8a207e179c4-0">
              Herr talman! Låt mig börja med att tacka Laila Freivalds men
              också trots allt återkomma med några frågor som jag tycker förtjänar
              att tas upp. Det är väldigt viktigt med tiotimmarsregeln. Om regeringen
              skulle engagera sig för att få den egna partigruppen i Europaparlamentet
              att ta upp frågan skulle det ha en stor betydelse. Det är ett
              formativt skede i Europaparlamentet nu. Det är klart att det är
              parlamentarikerna som röstar. Men det finns naturligtvis andra
              som också kan ha ett mycket stort inflytande i processen.
            </seg>
            <seg xml:id="i-9a6caedda351b85e-0">
              Jag har inte fått något svar på hur regeringen tänker följa upp
              Göran Perssons uttalande om att regeringen aldrig har varit för
              ett europeiskt försvar. Hur ska ni göra? Hur ska ni följa upp
              detta uttalande? Laila Freivalds sade ingenting, hade kanske ingen
              idé om hur man skulle bekämpa antisemitismen inom Europeiska unionen.
            </seg>
            <seg xml:id="i-07e80bf5579fce97-0">
              Jag vill lyfta fram någonting som är viktigt och som står i utrikesdeklarationen.
              Det står så här: Statssuveräniteten kan inte längre vara ett legitimt
              skydd bakom vilken massiva brott mot de mänskliga rättigheterna
              tillåts fortgå. Det är ett oerhört viktigt principiellt ställningstagande,
              och denna avvägning är inte lätt. Det som står här är mycket bra,
              inte minst i ljuset av det som skedde förra året i Irak.
            </seg>
            <seg xml:id="i-e4976ec1c66451a2-0">
              Jag ska bara konstatera att Lotta Nilsson Hedström, om hon läser
              anförandena 32 och 33 i protokollet från den 2 april förra året,
              kommer att finna att hon framförde en oriktig verklighetsbeskrivning
              alldeles nyss, att hon egentligen tyckte någonting annat. Hon
              sade så här förra året: Ja, jag tycker att de det vill säga alliansen
              i Irak ska packa ihop och gå därifrån. Jag tycker att det är ett
              värre ont nu, med det pågående kriget, än Saddams grymhet och
              den diktatur som han har utövat. Det var ord och inga visor, men
              det var fel ord och en falsk ton i visan.
            </seg>
            <seg xml:id="i-744349f618a4fe33-0">
              Agne Hansson talar om de palestinska barnen. Det är ju sant att
              den israeliska armén har begått övergrepp mot palestinier, ibland
              med ödesdigra konsekvenser. Men ingen israelisk soldat har någonsin
              avsiktligt utlöst en sprängladdning så nära så många arabiska
              familjer som möjligt. Tänk på det!
            </seg>
          </u>
          <note type="speaker" xml:id="i-6314cbc07763e3c3-0">
            Anf. 18 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-26d7e144ca277b1f-2">
            <seg xml:id="i-7284311281bb2d84-0">
              Herr talman! Lars Ohly har rätt när han säger att jag har svårt
              att förstå. Jag har svårt att förstå dem som försvarar de kommunistiska
              systemen och inte kan göra skillnad på svenska kvinnors situation
              och situationen för dem som lever under talibanskt styre eller
              i den kommunistiska världen. Jag vet inte i vilka kretsar Lars
              Ohly och Gudrun Schyman, som sagt att svenska män är som talibaner,
              umgås. För mig är dock skillnaden stor, och jag har svårt att
              förstå den jämförelsen. Det är viktigt att inse var rötterna finns,
              och jag har därför svårt att förstå hur man i ett modernt samhälle
              kan säga att man är kommunist, att man står upp för detta och
              inte ser problemen. Det har jag svårt att förstå.
            </seg>
            <seg xml:id="i-54052cf083b2a46e-0">
              Herr talman! I ett framtidsperspektiv, då vi kan fokusera på
              en verklig global rättvisa så trovärdig att människor känner att
              de kan få rimliga förutsättningar att forma sin egen framtid,
              då har vi också skapat förutsättningar för en friare och fredligare
              värld. Kristdemokraterna anser att en sådan politik måste skapas
              genom en kombination av lokalt och internationellt samarbete.
              Det handlar om en politik som skapar rättvisa och rimliga förutsättningar
              för både individen och kollektivet.
            </seg>
            <seg xml:id="i-8a22bc6b9ceb4de8-0">
              Herr talman! Verklig fred och frihet växer och grundläggs i den
              enskilda människans hjärta. Det sker i synnerhet under våra barns
              uppväxtår och handlar ytterst om självförtroende och tillit till
              ens närmaste omgivning. Därför anser vi Kristdemokrater att alla
              barn har rätt till sina föräldrar. De har rätt till föräldrar
              som står upp för goda värderingar och skapar den trygghet som
              varje individ behöver för att själv våga ta steget ut i världen
              steg som bidrar till en global rättvisa. Svensk utrikespolitik
              måste därför alltid eftersträva största möjliga trygghet för alla
              världens barn. Barnen är allas framtid alltid.
            </seg>
          </u>
          <note type="speaker" xml:id="i-c61f351ab8d5a999-0">
            Anf. 19 LARS OHLY (v):
          </note>
          <u who="lars_ohly_5b94d8" xml:id="i-38d75ae58a4d9f64-2">
            <seg xml:id="i-f7a5be72407fdf05-0">
              Herr talman! I utrikesdeklarationen sägs att konflikten om Tjetjenien
              måste hanteras med politiska medel. Den som tycker att det är
              en klargörande och tydlig formulering räck upp handen. Det är
              alltså en fördunklande formulering, och det är den som jag har
              kritiserat.
            </seg>
            <seg xml:id="i-65ddf1d191342e7d-0">
              Vi ska inte vara diplomater när vi talar om krig och konflikter.
              Vi ska vara tydliga, och sedan ska vi ge utrymme för diplomatin
              att verka. Vi är politiker, och vi har uppfattningar. Regeringen
              har dock inte uttryckt en enda uppfattning om Västsahara under
              hela denna utrikespolitiska debatt. Det är upprörande. Regeringen
              har gjort det till en icke-fråga att Marocko på ett olagligt sätt
              ockuperar Västsahara.
            </seg>
            <seg xml:id="i-1c78cd9053cdf515-0">
              Debatten har visat att Holger Gustafsson och jag är överens om
              att han inget har förstått. Det är i och för sig trevligt, men
              det hade varit bättre om Holger Gustafsson förstått orsakerna
              till och utbredningen av kvinnoförtrycket och att samma normer,
              samma mönster och samma strukturer finns över hela världen och
              därför särskilt måste bekämpas. Kristdemokraterna har också uttryckt
              förståelse för Vietnamkriget, vilket är oerhört upprörande.
            </seg>
            <seg xml:id="i-a03e4cbee969cf34-0">
              Moderaterna och Folkpartiet vill ansluta Sverige till Nato. De
              går sannolikt längre i sitt försvar för USA:s krig och för Bushdoktrinen
              om förebyggande krigföring än någon demokratisk presidentkandidat
              i USA i dag. De vill reducera Sveriges position till att vi blir
              en knähund i Vita husets länstol. Det skulle vara en olycka för
              Sverige. Tvärtom behöver vi en politik som tar strid för mänskliga
              rättigheter, för fattigdomsperspektivet, för kvinnors rättigheter
              och för rättvisa över hela världen.
            </seg>
          </u>
          <note type="speaker" xml:id="i-eee37a42ca92d0ca-0">
            Anf. 20 AGNE HANSSON (c):
          </note>
          <u who="agne_hansson_5206a7" xml:id="i-f69db6be3f3d6e3c-2">
            <seg xml:id="i-ddc687d654d90347-0">
              Herr talman! Jag fick uppmaningen att vara försiktig med orden.
              Jag försöker väga dem. Det är inte jag och Centerpartiet som kallar
              de nya medlemmarna för snyltgäster. Men vad menas med begreppet
              social turism, som regeringen har använt? Är inte innebörden av
              begreppet just att dessa människor kommer hit och överutnyttjar
              vårt system i stället för att arbeta? Det är den definitionen
              jag har uppfattat att regeringen avser när de talar dunkelt om
              social turism. Det är alltid svårt att höra sanningen. Jag beklagar
              att regeringen inte förstår att detta är oerhört kränkande. Det
              är en kränkning som kräver en ursäkt, men tyvärr har den inte
              kommit.
            </seg>
            <seg xml:id="i-b231109697f21136-0">
              När det gäller israeliska, palestinska eller andra barn vill
              jag till Carl B Hamilton säga att min utgångspunkt är att barnkonventionen
              bör gälla för alla barn. Jag nämnde dessa barn som ett exempel
              bland flera.
            </seg>
            <seg xml:id="i-3574dd6eb882b7a7-0">
              Den här debatten har handlat om mycket. Den har handlat om bistånd.
              Låt mig därför säga att det är en viktig del för att undanröja
              hoten om konflikter. Stora delar av det arbetet bör inriktas på
              kvinnorna. Statistiskt sett är risken för ett liv i fattigdom
              dubbelt så stor för kvinnor som för män.
            </seg>
            <seg xml:id="i-03d31790984123de-0">
              En annan viktig biståndsinsats, den kanske viktigaste, är kampen
              mot hiv/aids. Demokrati, mänskliga rättigheter och förändrad folkrätt
              är viktiga inslag i arbetet för en fredligare och säkrare värld
              för alltfler världsmedborgare för att inte säga för alla.
            </seg>
          </u>
          <note type="speaker" xml:id="i-a4a2f8e83b948b1b-0">
            Anf. 21 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-ea4754c51bb86a9d-1">
            <seg xml:id="i-a5d3ad3a737f3531-0">
              Herr talman! Jag vill tacka mina kolleger och utrikesministern
              för en bra debatt och sammanfatta mitt budskap med några tankar
              om säkerhet.
            </seg>
            <seg xml:id="i-600cf950af363c3f-0">
              Säkerhet i världen uppnås inte genom höga gränsskydd och fula
              murar. I dag kan vi i DN läsa att EU är beredd att satsa 33 miljarder
              euro på att öka sin gränsbevakning. Säkerhet är inte heller att
              bygga centraliserade stater. Vi behöver i demokratins namn en
              folkomröstning om den konstitution som EU står i begrepp att genomföra.
              Det skulle skapa säkerhet och god förankring av vår Europapolitik.
            </seg>
            <seg xml:id="i-bddc04c6ea929c58-0">
              Säkerhet uppnås genom solidaritet. Att enprocentsmålet uppnås
              före 2006 är en mycket central överenskommelse och grunden för
              samarbetet mellan mitt parti och regeringen. Om detta nu hotas
              genom tveksamma skrivningar och glidningar kan jag intyga att
              också grunden för vårt samarbete är hotat. Det här är en oerhört
              central fråga. Enprocentsmålet ska uppnås före 2006 års utgång.
            </seg>
            <seg xml:id="i-a8be547f165a5dec-0">
              Säkerhet är en värld utan smitta och sjukdomar, framför allt
              utan hiv/aids. Upp till 8 000 personer dör varje dag i Afrika
              i hiv/aids. Det är en säkerhetsrisk som världen måste fokusera
              på.
            </seg>
            <seg xml:id="i-ca16f4920b36e623-0">
              Säkerhet är att ha ett stort förtroendekapital hos sina grannar.
              Några felaktigt utfärdade F-skattsedlar får inte riskera detta.
              Säkerhet i världen är att ha ett starkt FN, som ensamt ska ge
              mandat för interventioner, Carl B Hamilton! Det är FN som ska
              sköta detta, ingen annan inte Nato och inte ett EU-försvar. Vi
              ska ha ett smidigt och lätt svenskt försvar som är inriktat på
              en värld utan vapen och krig. Det är fullt möjligt att uppnå om
              vi tror på det och arbetar för det. En värld utan vapen och krig
              är en säker värld.
            </seg>
          </u>
          <note type="speaker" xml:id="i-7d17e175e735cbe7-0">
            Anf. 22 URBAN AHLIN (s):
          </note>
          <u who="urban_ahlin_23f18c" next="cont" xml:id="i-f25309d91861e89d-0">
            <seg xml:id="i-cafbef4f607cc4ad-0">
              Herr talman! Efter denna tre timmar långa debatt känns det som
              att kasta in jästen efter degen eller snarare som att jästen kastas
              in efter det att degen har växt upp till en kaka och redan är
              uppäten. Men jag ska försöka att göra mitt bästa under mina åtta
              minuter att upprätthålla något slags intresse för mitt tal.
            </seg>
            <seg xml:id="i-91a836cf75655fad-0">
              Först vill jag poängtera att jag är lite förvånad över att så
              få har understrukit vilket viktigt år 2004 är i utrikespolitiken.
              Jag skulle vilja ägna mitt tal åt att peka på ett antal områden
              där jag ser att det här året kommer att ha stor betydelse för
              framtiden.
            </seg>
            <seg xml:id="i-2262ac0d00408016-0">
              Till detta kommer jag att senare tala om den större Mellanösternregionen
              och ett amerikanskt uttryck, New Near East .
            </seg>
            <seg xml:id="i-0b6c7bb39331a2d5-0">
              När det gäller USA måste vi vara klara över att landet har oerhört
              stor betydelse för den framtida utrikespolitiken. Om George W
              Bush kommer att vinna presidentvalet kan vi räkna med att den
              unilaterala amerikanska politiken fortsätter, där man struntar
              i att använda de multilaterala organisationerna, där man i stället
              använder så kallade coalition of the willing . Vi kan se en fortsatt
              utgiftspolitik à la ofinansierade skattesänkningar, som kommer
              att leda till stora underskott och som kommer att leda till fortsatta
              dollarras och kanske också en stärkt euro vilket kommer att leda
              till svåra problem för vår exportindustri. Det amerikanska presidentvalet
              har oerhört stor betydelse.
            </seg>
            <seg xml:id="i-64fbd6c54709cf0f-0">
              Vi kan se hur USA nu ändå försöker att säga att FN borde ha en
              roll i Irak. Naturligtvis har vi samma intresse som de amerikanska
              politikerna av att Irak blir en demokrati och att man lyckas i
              Irak. Det får dock inte undanhålla oss från att faktiskt kritisera
              hur amerikanerna betedde sig inför och under kriget mot Irak.
              Det är väsentligt att vi står fast vid det. Men låt oss ändå uttrycka
              en viss förhoppning om att den demokratiske senatorn John Kerry
              och gärna enligt mitt önskemål med en vicepresidentkandidat i
              John Edwards kan vinna presidentvalet i november.
            </seg>
            <seg xml:id="i-441b2ad6d9cdf151-0">
              I Ryssland är det presidentval i mars. Det har precis skett ett
              dumaval, som utländska observatörer mig inkluderat kallade fritt
              men inte rättvist. Det var ingalunda rättvist. Medierna var otroligt
              dominerade av det statliga partiet om man kan kalla det så, maktpartiet
              Edinaja Rossija, och oppositionen hade knappast någon chans. De
              liberala partierna kastades ut ur duman. Det finns många olika
              åsikter om att valet var ett typiskt exempel på så kallad managed
              democracy .
            </seg>
            <seg xml:id="i-d69bc8f2d41fbda0-0">
              De mänskliga rättigheterna kränks fortfarande i Tjetjenien. De
              utgör också en grogrund till terroristattacker, som vi kunde se
              nu senast i Moskva.
            </seg>
            <seg xml:id="i-b081230f62b1cc65-0">
              Kommer Ryssland att klara av att diversifiera sin ekonomi? Eller
              kommer landet att fortsatt vara beroende av den enorma naturresurs
              landet har, nämligen oljan och gasen? Betänk att bland de allra
              största olje- och gasexporterande länderna i världen är det faktiskt
              i praktiken bara Norge som är en fullfjädrad demokrati.
            </seg>
            <seg xml:id="i-6120f83544d7a9cc-0">
              Ryssland står inför stora utmaningar. Jag vill till skillnad
              från en del amerikanska tänkare inte öka trycket på Ryssland när
              jag säger att det nu fordras att omvärlden kräver av Ryssland
              att engagera sig i en riktning. Det gäller stenhårt Vitryssland,
              Kaukasien, Ukraina och så vidare. De kommer att försöka skjuta
              Ryssland ifrån sig. Jag tror snarare precis tvärtom. Jag tror
              att det är oerhört väsentligt att Europeiska unionen tillsammans
              med Ryssland formulerar en vision om vad vi vill med vårt samarbete.
              Självklart ska vi i den visionen peka på att det krävs demokrati,
              att det krävs att de mänskliga rättigheterna inte kränks i Tjetjenien,
              att man löser konflikten den politiska vägen. Det är inte tid
              nu att lämna Ryssland. Det finns starka krafter både i Europa
              och på andra sidan Atlanten som nu tycker att det är dags att
              släppa. Jag tror att det vore totalt fel strategi. När nu Sverige
              försöker att utarbeta en ny Rysslandstrategi är det oerhört väsentligt
              att vi betonar att vi ska ha en fortsatt dialog men också hitta
              en vision över hur Europeiska unionen och Ryssland ska samarbeta
              i fortsättningen.
            </seg>
            <seg xml:id="i-51c20f6dfbf9a774-0">
              Regeringskonferensen i EU har gått i stå. Det är oerhört väsentligt
              att vi får ett avslut på detta och att det blir lyckat när vi
              den 1 maj utvidgar unionen med tio nya medlemsländer. Vi får helt
              enkelt inte misslyckas. Ingen är betjänt av att det finns en europeisk
              union som inte är beslutsför. Ingen är betjänt av att vi får en
              europeisk union som har gått i stå.
            </seg>
            <seg xml:id="i-2002c13bb7269137-0">
              Sedan är det världshandelsförhandlingarna. Det är närmast snuskigt
              att se hur vi i i-länderna håller så fruktansvärt hårt i våra
              olika jordbrukssubventioner. Det måste bli ett slut på detta.
              Menar vi allvar med att se till att få rättvisa villkor mellan
              u-länder och i-länder måste vi naturligtvisa gå i första ledet
              och ta bort de olika subventioner och handelshinder som vi sätter
              mot u-länderna.
            </seg>
            <seg xml:id="i-4484c368723c85ec-0">
              FN är i desperat behov av reformering. Jag tror att tiden att
              göra det är nu. FN:s säkerhetsråd speglar inte längre hur världen
              ser ut. FN:s säkerhetsråd måste demokratiseras och måste också
              utvidgas till att omfatta fler länder än bara segrarmakterna efter
              andra världskriget. Det är nu som de reformerna måste göras.
            </seg>
            <seg xml:id="i-e1741620b9918d53-0">
              Sedan är det större Mellanösternregionen. Amerikanerna har efter
              den 11 september insett att det utgör ett hot mot dem att det
              i hela den stora Mellanösternregionen finns en demografisk situation,
              en hopplöshet, en arbetslöshet, en fundamentalism i vardande vilka
              utgör ett säkerhetshot mot USA. Det är bra att amerikanerna förstår
              att man måste engagera sig för demokrati i detta område. Vi i
              Europa borde säga ja. Vi delar denna åsikt. Vi kanske inte instämmer
              i metoderna och hur vi ska uppnå målet, men vi delar åsikten att
              vi ska ha demokrati och respekt för mänskliga rättigheter i hela
              den större Mellanösternregionen. Därför är jag oerhört glad över
              att utrikesministern i dag nämnde området. Sverige kan bidra med
              oerhört mycket i denna situation. Euroislam-dialogen, våra institut,
              vårt arbete i Afghanistan, vårt arbete i Irak, vårt arbete i Palestina.
            </seg>
            <seg xml:id="i-bcd6ca73cc7202d3-0">
              Jag tycker att signalen till USA ska vara att inte försöka använda
              den stora Mellanösternregionen som en diskussion för att fjärma
              sig från Mellanösternkonflikten. Börja i konflikten mellan Israel
              och Palestina. Betänk: Jag tror att Palestina är det land som
              är enklast att demokratisera i hela den stora Mellanösternregionen.
            </seg>
            <seg xml:id="i-e2c6e9fc674c1dcc-0">
              Slutligen är det the New Near East , våra nya grannar, Ukraina,
              Vitryssland, Moldavien och länderna i Kaukasus. Vi i Europeiska
              unionen har inte råd att låta det gå snett i dessa länder. Vi
              måste utöka vårt samarbete, våra folk-till-folk-kontakter, öka
              vår handel och så vidare. Det är som Lotta Nilsson Hedström så
              riktigt säger: Det är nästan snuskigt att Europeiska unionen ägnar
              så många miljarder åt att stärka gränsbevakningen och så lite
              till att öka kontakterna mellan våra folk.
            </seg>
          </u>
          <note xml:id="i-8962cb18108603e9-0">
            Anf. 23 GUNILLA CARLSSON i Tyresö (m) replik:
          </note>
          <u who="urban_ahlin_23f18c" prev="cont" xml:id="i-297af2e0aa8cc598-0">
            <seg xml:id="i-852b1c37a5b52646-0">
              Herr talman! Jag skulle vilja ställa en fråga med anledning av
              denna Bush bashing . Ibland tenderar den att slå över i en misstro
              och allmänt skada våra relationer med USA.
            </seg>
            <seg xml:id="i-b6bd38b5894d0644-0">
              Tror Urban Ahlin att demokraten John Kerry som president kommer
              att underteckna Kyotoavtalet, hantera Guantánamofångarna annorlunda,
              erkänna och gå med i Internationella brottmålsdomstolen och ägna
              mer tid åt FN?
            </seg>
          </u>
          <note type="speaker" xml:id="i-d91a216c2cb90a8a-0">
            Anf. 24 URBAN AHLIN (s) replik:
          </note>
          <u who="urban_ahlin_23f18c" xml:id="i-d8bcbaf8923f12cb-0">
            <seg xml:id="i-a27bd5ca65545f31-0">
              Herr talman! Kyotoavtalet och avtalet om Internationella brottmålsdomstolen
              är redan undertecknade. Problemet är snarare ratificeringen. Den
              demokratiska presidenten Bill Clinton undertecknade faktiskt dessa
              avtal. Men jag är också medveten om, Gunilla, att även bland demokraterna
              fanns det en djup misstro mot att Bill Clinton gjorde detta eftersom
              man ansåg att det inte fanns några förutsättningar att få igenom
              avtalen i senaten.
            </seg>
            <seg xml:id="i-d45f514a606ee819-0">
              Ja, jag tror faktiskt att John Kerry och demokraterna på ett
              mycket bättre sätt kommer att agera multilateralt och ha en större
              förståelse för att USA inte bara kan göra på sitt sätt. Jag är
              en stor vän av den transatlantiska länken. Jag strävar efter att
              Europa och USA måste ha en kontinuerlig dialog, men den får inte
              hindra oss från att kritisera det vi tycker är felaktigt i politiken.
              Det är mycket i George W Bush politik som är felaktigt. Det vore
              fel att i denna kammare inte passa på att kritisera den.
            </seg>
            <seg xml:id="i-11c99afc407f8e3c-0">
              Jag hoppas verkligen att John Kerry kommer att vinna presidentvalet
              i höst.
            </seg>
            <seg xml:id="i-7cb8a366c15613d0-0">
              Anf. 25 GUNILLA CARLSSON i Tyresö (m) replik:
            </seg>
            <seg xml:id="i-f3d5395ebceddf6f-0">
              Herr talman! Vi känner mycket väl Urban Ahlins engagemang för
              den transatlantiska länken. Jag skulle vilja fråga om du då inte
              tycker att det vore värdefullt, i den del som jag försökte tala
              om, ett Natomedlemskap, att vi också hade inflytande och satt
              med vid sammanträdesborden. Tror inte du att det skulle vara ett
              sätt för oss i Sverige att ha bättre förmåga att vara med och
              påverka, ta ansvar och ha sammanträdesbord tillsammans med amerikanerna?
            </seg>
          </u>
          <note type="speaker" xml:id="i-6416c835a26a43a1-0">
            Anf. 26 URBAN AHLIN (s) replik:
          </note>
          <u who="urban_ahlin_23f18c" xml:id="i-d8bcbaf8923f12cb-1">
            <seg xml:id="i-3220a6b503dfce26-0">
              Herr talman! Jag tror snarare precis tvärtom. I det arbete som
              Sverige har drivit för att bekämpa massförstörelsevapen, i vårt
              New agenda -initiativ och så vidare, har det snarast visat sig
              vara motsatsen. De länder som har strävat efter ett medlemskap
              i Nato eller de länder som har varit medlemmar i Nato har haft
              mycket svårare än vi att driva de här frågorna. Vi har faktiskt
              haft en del avhopp från vårt arbete med massförstörelsevapen just
              därför att man har blivit utsatt för påtryckningar. Det är ingen
              hemlighet. Det är på det sättet det ser ut.
            </seg>
            <seg xml:id="i-569ddb6afadc880d-0">
              Sverige deltar fullt ut i det europeiska samarbetet för att utveckla
              ett krishanteringsorgan och kunna få ett bättre samarbete när
              det gäller vår kapacitet att agera konfliktförebyggande och att
              hantera konflikter. Vi gör likadant när det gäller Nato. Redan
              Lena Hjelm-Wallén sade när hon var utrikesminister att vi kan
              delta i allting utom artikel 5, och det gör vi.
            </seg>
            <seg xml:id="i-ab885fdb34c580f5-0">
              Vi har det inflytande som vi har, och jag tycker att det är bra.
              Det du föreslår, Gunilla, skulle snarare göra att vår handlingsfrihet
              beskärdes.
            </seg>
          </u>
          <note type="speaker" xml:id="i-f126f5457c4a4c48-0">
            Anf. 27 EWA BJÖRLING (m):
          </note>
          <u who="ewa_bjorling_93f4a0" xml:id="i-e9e18e8deb010a4b-0">
            <seg xml:id="i-3a2ab26f6d058f45-0">
              Herr talman! Hiv/aids förlamar snart större delen av södra Afrika
              och därmed också utvecklingsansträngningarna söder om Sahara.
              Jag är glad att utrikesministern tog upp hiv/aids i regeringens
              utrikespolitiska förklaring i dag, även om det bara var fyra meningar
              i ett 30 minuter långt anförande, när hiv är någonting som snart
              hotar en hel kontinent, Afrika. Jag är ändå glad att hon nämnde
              det. Jag återkommer snart till det här.
            </seg>
            <seg xml:id="i-beabe7424e545da0-0">
              Herr talman! Vi moderater anser att målet för svenskt bistånd
              ska vara snabb fattigdomsutrotning genom uthållig snabb tillväxt.
              Biståndet ska vara resultatinriktat och inriktas på kunskapsöverföring
              och stöd till rättsstaten, demokratin, grundläggande utbildning
              och hälsovård. Vad som krävs i det här är en kortvarig, intensiv
              och bred igångsättning av egna utvecklingsansträngningar genom
              ett kraftfullt initialt bistånd, som ger en god start men sedan
              också trappas ned inom bestämd tid.
            </seg>
            <seg xml:id="i-edc71b777df99246-0">
              Det finns all anledning att medvetet koncentrera det svenska
              biståndssamarbetet till de länder där vi mest effektivt kan bidra
              till att utrota fattigdom. Därför anser vi att Sveriges biståndsinsatser
              bör fokuseras på Afrika, söder om Sahara. I detta ska vi framför
              allt ägna oss åt krigen och konflikterna, som plågar en betydande
              del av Afrika, hiv/aids och andra allvarliga sjukdomar som förlamar
              utvecklingsansträngningarna och den stora skuldbördan, som ligger
              som ett ok över många länders ekonomier.
            </seg>
            <seg xml:id="i-e9814588b93ef439-0">
              Herr talman! De länder som lyckas bryta fattigdomen har några
              saker gemensamt. Det är inte, som man kanske tror, stor tillgång
              till naturrikedomar i de flesta fall. Det är i stället en stegvis
              utveckling mot marknadsekonomi, äganderätt, rättsstat och demokrati.
              Det är det som har gett resultat. Utvecklingen har just kommit
              stegvis där den ena faktorn har drivit på den andra. Framsteg
              inom ekonomin har drivit på demokratisering. Samtidigt har demokratiseringen
              drivit på utvecklingen av ekonomin. Däremot kan man se att inget
              land som har valt den motsatta vägen har kunnat lyckas.
            </seg>
            <seg xml:id="i-44b67690a7905042-0">
              Herr talman! Sverige bör än en gång föregå med gott exempel och
              ta initiativ till att ta bort handelshinder och till en total
              skuldavskrivning så snart som möjligt för högt skuldsatta låginkomstländer,
              varav huvuddelen finns i Afrika. Men skuldavskrivningen måste
              ske på ett ansvarsfullt sätt och uppfylla fyra viktiga kriterier.
            </seg>
            <seg xml:id="i-f13974208af7ef30-0">
              För det första måste de frigjorda resurserna komma de fattiga
              människorna till del genom att det satsas på skolor, så att alla
              flickor och pojkar verkligen får utbildning. Det måste gälla,
              som jag sade, både flickor och pojkar. Lika viktigt är det att
              satsa på hälsovård.
            </seg>
            <seg xml:id="i-c7df1521f1804edf-0">
              För det andra får skuldavskrivningen inte gynna korruption och
              vanstyre. Det vore illa om pengarna hamnade på ministrarnas bankkonton
              i stället för hos folket.
            </seg>
            <seg xml:id="i-1cfa4152cf625c58-0">
              För det tredje får de frigjorda resurserna inte användas till
              att finansiera krig och konflikter. Om de ökade resurser som ställs
              till u-ländernas förfogande skulle användas för ökade krigsansträngningar,
              till exempel i Kongo, där många länder har trupper, skulle det
              vara mycket illa.
            </seg>
            <seg xml:id="i-bca0812d9c9a2e13-0">
              För det fjärde får inte skuldavskrivning medföra ny upplåning.
              Det vore orimligt om de fattigaste länderna gick från en skuldbörda
              till en ny.
            </seg>
            <seg xml:id="i-a44765ef37c819d2-0">
              Herr talman! Hiv/aids-epidemin har fått förödande konsekvenser
              i stora delar av världen, och ännu har inte epidemin kulminerat.
              Snarare kan man snart kalla det pandemi, det vill säga spridd
              över hela världen.
            </seg>
            <seg xml:id="i-a0f4f461217d5aa4-0">
              Varje minut smittas tio människor med hiv, och nio av dessa tio
              lever i Afrika. Sammanlagt är det ungefär 15 000 nya hivinfekterade
              varje dag året runt världen över. Det tillkommer mer än fem miljoner
              nya smittade varje år. 95 % av de här människorna är i Afrika.
              En stor del är under 15 år, vilket med andra ord innebär Afrikas
              framtida generation.
            </seg>
            <seg xml:id="i-7464b23435911a79-0">
              I millenniemålen är ett av delmålen fokuserat på hiv/aids. Det
              är fundamentalt att man lyckas nå framsteg i det här, för det
              övergripande målet om att halvera fattigdomen fram till år 2015.
            </seg>
            <seg xml:id="i-2ab0dcb26bbe2f90-0">
              Aids är en betydande riskfaktor i detta arbete. FN:s organ har
              prognostiserat att 68 miljoner människor kommer att dö i aids
              i de värst drabbade länderna de närmaste 15 åren. Redan år 2020
              förväntas 480 miljoner människor ha dött i aids, om vi inte fokuserar
              på hivbekämpning i mycket större utsträckning än förut.
            </seg>
            <seg xml:id="i-29b54c199f106814-0">
              Det här är dystra siffror, och jag måste också nämna någonting
              positivt. Det jag omedelbart tänker på är att det pågår ett intensivt
              arbete för att utveckla nya vacciner för att kunna stoppa epidemin,
              eller pandemin, i framtiden.
            </seg>
            <seg xml:id="i-bd2cc9a0bdf12988-0">
              Vidare har man också lyckats visa i några länder, exempelvis
              Uganda och vissa delar av Thailand, att man med effektiva informationskampanjer
              och stort stöd vad gäller öppenheten att diskutera sjukdomar har
              kunnat om inte vända så åtminstone plana ut epidemin och minska
              spridningstakten.
            </seg>
            <seg xml:id="i-1610d095cacef1c3-0">
              Ett annat väldigt viktigt steg som gäller oss politiker är att
              medvetenheten har ökat bland oss politiker och bland världens
              ledare. Sverige bör tillsammans med andra länder göra ytterligare
              större ansträngningar för att bekämpa hiv i Afrika. I dag är stora
              resurser utlovade, framför allt från USA. President Bush har lovat
              15 biljoner dollar, men få av dem har ännu nått fram i verkligheten.
              Fram till i dag tror jag att det är 2 biljoner dollar av dessa
              15.
            </seg>
            <seg xml:id="i-c7c065db0945016c-0">
              Både prevention, behandling och forskning rörande hiv måste genomföras
              i mycket större utsträckning, och allt detta samtidigt.
            </seg>
            <seg xml:id="i-fc19df9bca6a3c20-0">
              Vårt förslag är ett specifikt program för hivbekämpning som sedan
              kan implementeras vidare i andra givarländers biståndsverksamhet
              för att få en bred samsyn. Ett större engagemang för fler människor
              som sprider kunskap om hiv är nödvändigt för att vända epidemin.
              Jag skulle till och med vilja gå så långt som att sätta hivprogrammet
              som ett fundamentalt krav för att man ska erhålla bistånd i de
              länder där hivepidemin är värst.
            </seg>
            <seg xml:id="i-8275b724f142a670-0">
              Världen har inte tid att vänta längre på att en del ledare i
              de fattiga länderna inte ens vill erkänna att detta är ett problem,
              än mindre tala om prevention, även om jag skulle vilja säga att
              många i Afrika faktiskt har vaknat och arbetar för hivprevention.
              Det finns flera länder där man nu har nationella hivprogram. Men
              det finns också motsatsen. Där har vi alla ett stort ansvar för
              att börja tala mycket mer om hiv. Det behövs alltså fler politiska
              ledare som deltar fullt ut i kampen mot hiv, framför allt i de
              afrikanska staterna.
            </seg>
            <seg xml:id="i-b3e7708a10d7eea2-0">
              Vi behöver också arbeta för ökad respekt för mänskliga rättigheter
              och stärka kvinnors rätt till egen bestämmanderätt över sin sexualitet,
              minska våldet mot kvinnor, unga flickor och barn. Vi behöver öka
              informationen och spridandet av kunskap till barn, unga och vuxna
              om preventivmedelsanvändning, sexuellt beteende och sexuellt överförbara
              sjukdomar inklusive hiv. En mycket viktig del i det här är att
              påskynda målsättningen om att utbildning för alla barn i Afrika
              ska bli verklighet.
            </seg>
            <seg xml:id="i-48a20503baa2413f-0">
              Sverige behöver också bidra med fler utvecklingsenheter som arbetar
              med hivprevention på plats i Afrika för att på ett mer effektivt
              sätt kunna föra ut budskapet om hivprevention.
            </seg>
            <seg xml:id="i-8be5675c795bf15c-0">
              Vi har ännu inget fungerande vaccin. Vi får den allra största
              vinsten i kampen den dag som världen lyckas framställa ett sådant
              vaccin som fungerar, men fram till dess behöver vi samarbeta på
              alla plan som vi har nämnt vad gäller information och prevention.
              Det handlar om att verkligen sprida kunskapen där den som bäst
              behövs. Det är någonting som vi alla behöver hjälpa till med.
            </seg>
          </u>
          <note type="speaker" xml:id="i-ccb0a992ffb76d00-0">
            Anf. 28 BIRGITTA OHLSSON (fp):
          </note>
          <u who="birgitta_ohlsson_3cfc0a" xml:id="i-c0c96dd7506794a8-0">
            <seg xml:id="i-6939e0924ceadc58-0">
              Herr talman! Han har ju en kolossal närhet till folket. Till
              exempel på hans födelsedag i juni, så tar han emot 40 000 människor
              i sitt palats, som självklart är stort, annars får man inte plats
              med 40 000 människor. Han handskakar 20 000 två dagar i följd
              och bjuder på en stor buffé.
            </seg>
            <seg xml:id="i-b31221b607c1d154-0">
              De lovorden kommer från Kung Carl XVI Gustaf, Sveriges icke folkvalda
              statschef, då han på statsbesök har träffat sin kungliga kollega,
              tillika diktator, sultanen Hassanal Bolkiah i Brunei.
            </seg>
            <seg xml:id="i-bfcd0f2643a7c187-0">
              Kungen verkar inte förstå att demokrati inte handlar om handskakningar,
              festliga födelsedagsmiddagar eller guldglimmande palats. Demokrati
              handlar om att få tycka, tänka och tala självständigt. Men framför
              allt handlar demokrati om att få välja sina ledare fritt. Detta
              gäller såväl det odemokratiska sultanväldet Brunei som demokratin
              Sverige.
            </seg>
            <seg xml:id="i-147717dbe3e0b270-0">
              Grova brott mot mänskliga rättigheter och totalitärt styre är
              en del av diktaturstaten Brunei. Amnesty International fördömer
              kraftfullt staten, och på svenska Utrikesdepartementets hemsida
              kan man läsa följande:
            </seg>
            <seg xml:id="i-b0c89fc2592c2d03-0">
              Sultanten härskar med oinskränkt makt. Sultanen är statschef,
              premiär-, finans- och försvarsminister. Sedan 1962 råder undantagstillstånd
              i landet. Bruneis riksdag är avstängd. Medborgerliga och politiska
              rättigheter är inskränkta. Spöstraff utdöms i 80 % av brottmålen.
              Kvinnor utsätts för diskriminering. Regeringen i Brunei tillgriper
              censur när det handlar om kritik av sultanen och hans familj.
              Kyrkor får inte byggas. Biblar får inte importeras, och korssmycken
              får inte säljas. Homosexualitet är förbjudet.
            </seg>
            <seg xml:id="i-770c939bd33590f3-0">
              Mot denna faktabakgrund är det ytterst pinsamt att Sveriges icke
              folkvalda kung har berömt Brunei, en diktaturstat med en envåldshärskare
              vid rodret. Det arbete som många av oss svenska politiker genom
              åren har ägnat åt att bygga upp kritik mot dessa regimer har faktiskt
              i viss mån raserats. Detta blev, som jag och många andra tog upp
              redan för en vecka sedan, en PR-kupp för en diktaturstat i världen.
            </seg>
            <seg xml:id="i-652e1bebae3b39ab-0">
              För det första har kungen sedan Torekovkompromissen 1971 ingen
              befogenhet att yttra politiska åsikter. Att bryta mot denna princip
              är ett hån mot svensk demokrati och denna riksdag. För det andra
              ska han inte gå emot den svenska politik som ligger. Hyllningarna
              och uppmärksammandet av diktaturen i Brunei är faktiskt ganska
              skamliga, men det är också märkligt med den totala tystnad som
              vi har märkt från den svenska regeringens representanter, trots
              att regeringen faktiskt är ytterst ansvarig för utrikespolitiken.
            </seg>
            <seg xml:id="i-85b1b04cf299a701-0">
              Jag vill fråga utrikesministern vilka åtgärder hon är beredd
              att vidta för att återställa förtroendet för den svenska utrikespolitiken
              och om utrikesministern också är beredd att medverka till striktare
              regler för medföljande representation från regeringen vid statsbesök.
            </seg>
            <seg xml:id="i-94b7f699588dff7d-0">
              2000-talets stora konflikt kommer att stå mellan just demokrati
              och diktatur, och vi tycker, som liberaler, att Sverige ska vara
              en spjutspetsdemokrati och ingen menlös medlöpare.
            </seg>
            <seg xml:id="i-af96d40ab6673c8b-0">
              Vi lever i dag invaggade i ett rosenfärgat skimmer i föreställningen
              att demokratin har segrat världen över, men så är inte fallet.
              Sanningen är dunkel. I dag lever bara 40 % av befolkningarna i
              fullgoda demokratier där man får hålla fria val och mänskliga
              rättigheter respekteras.
            </seg>
            <seg xml:id="i-53f8a39309b32028-0">
              Bara 85 av världens 191 stater kan betraktas som tillfredsställande
              demokratier. Situationen är värst just i Asien och Afrika. Vi
              från Folkpartiet tycker att vi måste bli oerhört mycket mer skarpa
              när det gäller att driva rätten till demokrati, fria val och yttrandefrihet,
              de grundläggande mänskliga rättigheterna.
            </seg>
            <seg xml:id="i-32956e8e7b5b436c-0">
              Vi ser i dag världen över hur diktaturstater viftar bort medborgerliga
              rättigheter med hänvisning till att man har gratis utbildning
              eller fri sjukvård, så också i Brunei. Vi har sett hur afrikanska
              diktatorer har hävdat att det är först när människorna når en
              viss levnadsstandard som de kan få de självklara rättigheterna.
              Men Sverige ska inte betrakta diktatorer som jämbördiga parter
              vare sig det gäller biståndet eller mänskliga rättigheter. I dag
              ger vi omfattande bistånd till kommunistiska enpartistater, som
              Laos och Vietnam, där mänskliga rättigheter stympas grovt. Manliga
              diktatorer i gröna uniformer ska inte få stora medel av svenska
              skattepengar. Vi kan inte fortsätta att plöja ned miljoner i dessa
              diktatorers fickor.
            </seg>
            <seg xml:id="i-3970d455a1794c57-0">
              Vi i Folkpartiet är det parti som vill ge allra mest pengar till
              bistånd, mer än 1 miljard mer än regeringen, men vi tycker att
              man också måste ställa krav på att biståndet är effektivt och
              bra.
            </seg>
            <seg xml:id="i-3bfadf59a44d3b92-0">
              Det handlar inte bara om att fördöma dessa regeringar. Vi måste
              också ha en aktiv politik för att stötta oppositionen i Kuba,
              Burma, Västsahara och Eritrea, på samma sätt som vi lojalt stöttade
              ANC under apartheidtiden.
            </seg>
            <seg xml:id="i-c766d9cedbb782a1-0">
              Det handlar om att bygga upp fackföreningar, demokratiska institutioner,
              fria medier, parlament och rättsväsende.
            </seg>
            <seg xml:id="i-dd1bf2acb8e55dcb-0">
              Budskapet ska vara tydligt även när starka svenska ekonomiska
              intressen står på spel, som när det gäller Kina. Det finns nämligen
              bara ett styrelsesätt som är värdigt fria medborgare. Det stavas
              demokrati.
            </seg>
            <seg xml:id="i-0b95f3fe99cc8770-0">
              Men dessvärre verkar det inte bara vara den icke folkvalda svenska
              kungen som inte ser principiellt på fenomenet demokrati. Representanter
              från den socialdemokratiska regeringen har genom åren givit märkliga
              svar, och jag syftar inte bara på Olof Palmes eller Pierre Schoris
              vurm för diktaturstaten Kuba eller andra socialistiska stater.
            </seg>
            <seg xml:id="i-1c3954b65f65344a-0">
              Här följer några citat:
            </seg>
            <seg xml:id="i-4db7fcf19edfe30d-0">
              Det är slående vad ett lands politiska stabilitet betyder för
              ett lands utveckling när man ser på Kina.
            </seg>
            <seg xml:id="i-a9eff40d498fb319-0">
              Det sade Göran Persson på besök i landet den 4 november 1996.
              Var det massavrättningar, politiska fångar eller världens största
              diktatur som var symbolen för den politiska stabiliteten?
            </seg>
            <seg xml:id="i-2df2ea719a2eaed6-0">
              Jag stödjer inte Castros politik i alla delar men jag skulle
              gärna vilja se vad han har lyckats åstadkomma. Jag är inte alldeles
              säker på att bilden som förmedlas av Kuba är alldeles sann.
            </seg>
            <seg xml:id="i-8a27523251154110-0">
              Det sade före detta vice statsminister Margareta Winberg om Kuba
              hösten 2003. Vilken bild av Kuba är det som inte är sann? Gäller
              det massarresteringarna av politiskt oliktänkande? Gäller det
              åsiktsförtrycket, där man får 30 års fängelse när man kritiserar
              diktatorn?
            </seg>
            <seg xml:id="i-717baa6b1f00c013-0">
              Sist men inte minst vill jag faktiskt lyfta fram det som vår
              utrikesminister Laila Freivalds sade för en vecka sedan i Vietnam.
              Det är ett citat från TT. Hon fick frågan: Är det inte förståeligt
              att man prioriterar fattigdomsbekämpning före mänskliga rättigheter?
              Så här löd svaret:
            </seg>
            <seg xml:id="i-d1c528521a8504ff-0">
              Jo, absolut, säger Freivalds. Mat för dagen, tak över huvudet
              och kläder på kroppen kommer naturligtvis först.
            </seg>
            <seg xml:id="i-68a23e31f3b44007-0">
              Denna syn på mänskliga rättigheter är faktiskt djupt beklaglig.
              Det finns ingen motsättning i att införa demokrati och mänskliga
              rättigheter samtidigt som fattigdom bekämpas. Detta är grunden
              för den globalpolitik som samtliga partier tillsammans lade fram
              i december månad. Många länder i världen är fattiga, men till
              skillnad från Vietnam försöker de faktiskt utveckla demokratin
              och friheten. Fattigdom får aldrig vara någon ursäkt för att förvägra
              människor fria val och pressfrihet.
            </seg>
            <seg xml:id="i-b64c893317de9277-0">
              Sverige, vårt eget land, och denna riksdag är ett utmärkt exempel
              på att det faktiskt går. Vi har den äldsta tryckfrihetsförordningen
              i världen. Den kom redan 1766. Var Sverige ett rikt land då? Knappast.
              Det var ett oerhört fattigt land. Var Sverige ett rikt land när
              min liberala kollega Karl Staaff och Laila Freivalds partibroder
              Hjalmar Branting införde lika rösträtt? Nej, tvärtom. Sverige
              var fortfarande ett oerhört fattigt land där många människor svalt.
            </seg>
            <seg xml:id="i-400fab2685090b55-0">
              Herr talman! Fattigdom får aldrig vara en ursäkt för brist på
              demokrati eller mänskliga rättigheter. Och människorna i tredje
              världen vill aldrig ha smulorna från vårt bord. De vill ha hela
              menyn av rättigheter, demokratin, varken mer eller mindre. Jag
              tycker att vi bör betona att detta gäller såväl i Vietnam och
              Brunei som i Sverige.
            </seg>
          </u>
          <note type="speaker" xml:id="i-f535f5aeab35e0c8-0">
            Anf. 29 Utrikesminister LAILA FREIVALDS (s) replik:
          </note>
          <u who="unknown" xml:id="i-dc0e2239fdf770a5-0">
            <seg xml:id="i-f01c59bfb6f66a4e-0">
              Herr talman! Statsbesök är ett led i främjandet av Sveriges intressen,
              politiskt, kulturellt och tekniskt vad gäller handel. Vi har mycket
              goda erfarenheter av statsbesöken som ett sätt att föra ut vår
              politik och våra intressen i världen. Vi kommer att fortsätta
              att göra detta även om det finns problem med att ytterst få länder
              uppfyller de höga krav på demokrati och respekt för mänskliga
              rättigheter som vi ställer.
            </seg>
            <seg xml:id="i-95dc3d961bba1d40-0">
              Det är en del av vår utrikespolitik att lägga upp statsbesök
              som ett led i främjandet av just demokrati och mänskliga rättigheter.
              Hela vårt biståndsarbete syftar till att utnyttja våra möjligheter
              att påverka de länder vi samarbetar med i den riktningen.
            </seg>
            <seg xml:id="i-e8a39aa41355196e-0">
              Vi har ett väl utvecklat kontrollsystem, kan jag tala om för
              Birgitta Ohlsson, när det gäller att säkerställa att vårt bidrag
              inte hamnar i diktatorers egna fickor utan att det kommer de människor
              till del som vi vill stödja, antingen det handlar om fattigdomsbekämpning
              eller stöd till organisationer och enskilda som arbetar för demokrati
              och mänskliga rättigheter.
            </seg>
            <seg xml:id="i-b2ac583f1815d3c7-0">
              Mat, tak över huvudet och kläder är mänskliga rättigheter. Vi
              arbetar med hela bredden i vårt biståndsarbete.
            </seg>
          </u>
          <note type="speaker" xml:id="i-eb3cdcac878b4e84-0">
            Anf. 30 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-c0c96dd7506794a8-1">
            <seg xml:id="i-d5ff778aae7d929d-0">
              Herr talman! Jag instämmer med utrikesministern. Naturligtvis
              ska frågor som rör sociala rättigheter och välfärdsrättigheter
              också lyftas fram. Men det är tråkigt när man ställer dem i kontrast
              till mänskliga rättigheter. Det råder ingen motsättning, i alla
              fall inte för mig som liberal. Som jag nämnde är Sverige ett utmärkt
              exempel på att det även för ett fattigt land går att ställa krav.
              Det kostar ingenting att avskaffa diverse förbud mot oliktänkande,
              att låta människor få rösta fritt eller välja sina ledare.
            </seg>
            <seg xml:id="i-add1dc0fd74cb568-0">
              Jag tycker fortfarande att det är ganska anmärkningsvärt att
              det har gått ett visst antal dagar sedan kungen uttalade sig berömmande
              om diktaturstaten Brunei och ännu har vi, svenska folket och politiker,
              inte fått någon kommentar från vare sig statsministern eller regeringen
              där man har fördömt de åsikter som han förde fram. Detta är beklagligt.
            </seg>
          </u>
          <note type="speaker" xml:id="i-23c0162dfbb92a01-0">
            Anf. 31 Utrikesminister LAILA FREIVALDS (s) replik:
          </note>
          <u who="unknown" xml:id="i-dc0e2239fdf770a5-1">
            <seg xml:id="i-929536a33e1ec574-0">
              Herr talman! Den svenska regeringen framför naturligtvis sin
              uppfattning. Jag tror inte att det råder någon tvekan om den svenska
              regeringens, eller för den delen svenska folkets, uppfattning
              om betydelsen av demokrati och mänskliga rättigheter.
            </seg>
            <seg xml:id="i-03d9d6180c231d31-0">
              Det finns inga motsättningar mellan fattigdomsbekämpning och
              kamp för demokrati och mänskliga rättigheter, tvärtom. Vi ser
              kampen för mänskliga rättigheter och demokrati som ett led och
              en väg till att bekämpa fattigdomen.
            </seg>
          </u>
          <note type="speaker" xml:id="i-ddcc59af5963c1cd-0">
            Anf. 32 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-c0c96dd7506794a8-2">
            <seg xml:id="i-c20608b435b78ea8-0">
              Herr talman! Jag tycker att det med det svaret, utrikesministern,
              är lite märkligt att du i intervjun i TT för några dagar sedan
              sade att rättigheter vad gäller husrum och mat kommer före mänskliga
              rättigheter, att du gör en sådan prioritering. Det råder ju ingen
              motsättning, som du nu sade.
            </seg>
            <seg xml:id="i-4199e533eee8b451-0">
              Jag tror att det här är en viktig glasklar skillnad. Man måste
              vara tydlig. Om vi börjar luckra upp det hela hamnar vi på samma
              sida som allsköns diktaturer runtom i världen som i åratal har
              legitimerat sina diktatoriska system med att de samtidigt haft
              rikedom eller låg barnadödlighet. Här måste man vara glasklar.
              Mänskliga rättigheter, demokrati och medborgerliga rättigheter
              kan aldrig kompromissas bort.
            </seg>
          </u>
          <note type="speaker" xml:id="i-1dba2d5ed43a87c8-0">
            Anf. 33 ROSITA RUNEGRUND (kd):
          </note>
          <u who="rosita_runegrund_cc84ed" next="cont" xml:id="i-f8071cae1d040dbf-0">
            <seg xml:id="i-3ef990f0ea7f478e-0">
              Herr talman! Rätten till liv är en grundläggande mänsklig rättighet.
              Respekten för livet är en förutsättning för att enskilda människor
              ska kunna åtnjuta sina övriga rättigheter. Rätten till liv, kroppslig
              integritet och respekt för den personliga värdigheten innefattar
              även rätten att försvara sig mot angrepp. Men givetvis bör liv
              främst skyddas genom annat än våld.
            </seg>
            <seg xml:id="i-c7b22dbd3c3f4d89-0">
              Väldigt många fler människor i fattiga länder dör i dag av sjukdomar
              än av väpnade konflikter och krig. De största mördarna på vår
              jord är epidemier som hiv/aids, malaria och tuberkulos.
            </seg>
            <seg xml:id="i-8c35c1ed79fe80fb-0">
              Kristdemokraternas bestämda uppfattning är att bekämpningen av
              hiv/aids knyter an till såväl utrikes-, utvecklings- som säkerhetspolitiken.
              Det är den uppfattning jag gång på gång framfört i denna kammare
              och som också framförs av de kristdemokratiska representanterna
              i Europaparlamentet.
            </seg>
            <seg xml:id="i-9d1f64eb7c0d2111-0">
              Herr talman! Det är berömvärt att Sverige har tillsatt en särskild
              aidsambassadör. Men samtliga svenska ambassadörer bör vara en
              röst i bekämpningen av hiv/aids. Varför hör man så sällan vår
              egen statsminister lyfta upp den här frågan?
            </seg>
            <seg xml:id="i-6dc1da6e52474bfb-0">
              Kraven på utomordentligt gott ledarskap i de drabbade länderna
              ställer också höga krav på vårt ledarskap. Det är enbart genom
              en konsekvent utrikespolitik som vet att ställa tydliga krav på
              ländernas regimer, på respekt för mänskliga rättigheter och respekt
              för liv som världen kan bli friare, mänskligare och fredligare.
            </seg>
            <seg xml:id="i-c771c34bafe67a54-0">
              Hiv/aids visar på en oerhörd skillnad mellan fattiga och rika
              länder. De människor som drabbas av aids i Sverige är lika drabbade
              som andra människor som har blivit smittade av en dödlig sjukdom.
              Men de har helt andra möjligheter att leva goda och aktiva liv
              än de drabbade i fattiga länder. Det som i västvärlden är en jämförelsevis
              hanterbar sjukdom är i fattiga länder något som nästan uteslutande
              leder till en tidig död. Döden hemsöker dessa länders mest produktiva
              medborgare. Det är de unga kvinnor och män som har att överta
              förvaltaransvaret av byar, städer och länder. Det som pågår nu
              i en del av världen är en gradvis utrotning av en hel generation.
              Ingenting pekar just nu på att det är den sista generationen som
              kommer att gå detta fruktansvärda öde till mötes.
            </seg>
            <seg xml:id="i-5e1e0cac05854153-0">
              Den 1 december har utropats till den internationella aidsdagen.
              Syftet med denna dag är förstås att öka uppmärksamheten kring
              hiv/aids och dess konsekvenser. Uppmärksamheten behövs verkligen,
              men inte bara den 1 december. Jag skulle önska att regeringen
              tog ett initiativ till att göra en utvärdering. Rubrikerna i kvällspress
              och i debattartiklar är inte så stora den 1 december här i Sverige
              när det gäller denna dödliga sjukdom. Men vi kanske skulle kunna
              utvärdera vad som har hänt sedan året innan.
            </seg>
            <seg xml:id="i-a095ea72d0348566-0">
              Den 1 december 2003 befann jag mig i Moςambique på en fältresa
              i World Food Programmes regi. Jag kunde på nära håll se och framför
              allt höra hur den dagen uppmärksammades. För första gången kom
              ett uttalande från presidenten i Moςambique där hiv/aids klassades
              som katastrof. Även kyrkans ledare agerade i rätt riktning.
            </seg>
            <seg xml:id="i-6404a1e1fd52fd00-0">
              Samma dag varnade FN:s generalsekreterare Kofi Annan i sitt tal
              för att kampen mot hiv/aids håller på att förloras. Annan kritiserade
              ledare i både utvecklade länder och utvecklingsländer, och visst
              har han rätt. Ca 40 miljoner människor är smittade av hiv som
              kan leda till aids. Det är svårt att ta till sig och förstå dessa
              närmast ofattbara siffror.
            </seg>
            <seg xml:id="i-2064325bca86d466-0">
              Moςambique är ett land som har ca 17 miljoner invånare. Man räknar
              med att bland den vuxna befolkningen är upp till 20 % smittade.
              Det finns i dag 446 000 föräldralösa barn. Utav dem beräknar man
              att 233 000 barn har mist en eller båda föräldrarna i aids. Bakom
              denna siffra finns en verklig människa, ett verkligt och tragiskt
              öde. Några av de barnens ansikten finns i mitt minne och driver
              mitt engagemang.
            </seg>
            <seg xml:id="i-10c5cb51a36606b0-0">
              Enligt WHO sprids sjukdomen fortfarande utan direkta tecken på
              avmattning. Prognoserna för de kommande åren är mörka, mycket
              mörka. Antalet rapporterade infektioner ökar kraftigt i Kina,
              Indien, Indonesien och Ryssland. I Östeuropa och Centralasien
              har antalet hivinfektioner ökat med 196 % mellan åren 1999 och
              2002. Vi vet att de vanligaste orsakerna är oskyddade samlag och
              drogmissbruk med delade sprutor.
            </seg>
            <seg xml:id="i-10b2f836216b9696-0">
              Herr talman! Hiv/aids finns på alla kontinenter. Det kan teoretiskt
              sett drabba vem som helst oavsett ålder, kön, hudfärg och sexuell
              läggning, fattig som rik. Men det finns också betydande skillnader.
              Den absoluta majoriteten av de drabbade finns i de fattiga länderna.
              Aids är en jämförelsevis hanterbar sjukdom i den rika världen
              men vanligtvis, som jag sagt tidigare, ett öde lika med säker
              död för människor i den övriga världen.
            </seg>
            <seg xml:id="i-fa0e3a23a289e3bf-0">
              Den stora delen av behövliga resurser för att bekämpa sjukdomen,
              och ansvaret för att tillskjuta dessa, finns i de rika länderna.
              Men det finns också strukturella problem som måste lösas i utvecklingsländerna.
              Ett exempel är synen på kvinnans ställning i samhället. Hiv/aids
              kommer alltid att finnas så länge som kvinnor inte har fullständigt
              självbestämmande över sin kropp och sin sexualitet. Män är i mångt
              och mycket nyckeln till att minska spridningen av hiv. Det är
              ett måste att utmana beteendemönstret hos män och förändra det
              sätt på vilket unga pojkar skolas till män. Centralt är att vidga
              kärnan i den manliga identiteten till mer än styrka och virilitet.
            </seg>
            <seg xml:id="i-53beb2c49913a903-0">
              Ett mer konkret och i tiden närliggande problem är tillgången
              till kondomer och att avdramatisera människors inställning till
              preventivmedel i allmänhet. Med andra ord måste allmänna hälsoreformer
              i fattiga länder kompletteras med utbildning i sexuell och reproduktiv
              hälsa. Preventionsarbetet måste inkludera åtgärder på både lång
              och kort sikt. Enbart en förändring av sexuellt beteende i form
              av exempelvis sexuell avhållsamhet är lika otillräckligt som enbart
              obegränsad tillgång till kondomer.
            </seg>
            <seg xml:id="i-816d7f7b6e3a660f-0">
              Herr talman! Slutligen vill jag säga att aids kan besegras och
              krossas men bara om vi slutar tro att det är någon annans problem,
              något som bara drabbar andra och något som måste lösas av andra.
              Insikten om att hiv/aids är ett problem som på ett eller flera
              sätt berör och påverkar alla länder i hela världen är något som
              måste genomsyra svensk utrikespolitik i alla dess kontakter med
              stater och organisationer.
            </seg>
          </u>
          <note xml:id="i-f52c66950b16e9f1-0">
            Anf. 34 SERMIN ÖZÜRKÜT (v):
          </note>
          <u who="rosita_runegrund_cc84ed" prev="cont" xml:id="i-f31efac7eec1a7ee-0">
            <seg xml:id="i-1df72322ff2ce070-0">
              Herr talman! Jag skulle först vilja säga att vi instämmer i utrikesministerns
              grundvärdering om alla människors lika värde.
            </seg>
            <seg xml:id="i-b5a6afcacf503046-0">
              Värderingen och vägen till förverkligandet av allas lika värde
              oavsett klass, kön och etnicitet skapar ett demokratiskt samhälle
              som utgår från ett kollektiv som har individens behov i centrum.
              Vi tycker att sådana samhällen är den bästa garanten för säkerhet
              och fred i världen.
            </seg>
            <seg xml:id="i-2de778e4129429ee-0">
              Folkrätt, eller med andra ord internationell rätt, handlar också
              om samma sak. Folkrätt är synonymt med internationell rätt och
              täcker hela rättssystemet. På liknande sätt som vi traditionellt
              använder folkrätt i stället för internationell rätt har svenska
              språket en benägenhet att blanda ihop begreppen folk, stat och
              nation. Det finns en benägenhet att uppfatta dessa begrepp som
              ett och samma.
            </seg>
            <seg xml:id="i-56ee48744501b660-0">
              Kanske beror det på att Sverige genom sin historia varit så etniskt
              homogent. Eller rättare sagt: Det har under lång tid varit en
              utbredd uppfattning att Sverige har varit etniskt homogent. Genom
              en enkel granskning av det svenska språket finner vi dock att
              det består av en mängd tyska, franska och engelska ord. Och hur
              är det med vår historia? Hur länge var inte Kalmar, Helsingfors,
              Visby och andra städer Hansastäder där tyska var minst lika vanligt
              som den tidens svenska?
            </seg>
            <seg xml:id="i-15dc1a4451600857-0">
              Det svenska språket och folket, likt andra språk och folk, är
              konglomerat, det vill säga blandningar av alla slag. Likafullt
              har vi föreställningen att det finns en ren svenska och etniskt
              rena svenskar. Men hur är det egentligen? Se bara på oss från
              Vänsterpartiet i utrikesutskottet! Att jag inte är etnisk svensk
              märks tydligt på mitt sätt att tala, min partikamrat i utskottet
              är av tyskt ursprung och vår politiska sekreterare är ursprungligen
              av vallonsläkt inte en enda så kallad etnisk svensk.
            </seg>
            <seg xml:id="i-fd56571d44c2e2ec-0">
              Hur ser det då ut i andra områden i världen? En tämligen enkel
              undersökning visar att få statsbildningar i dagens värld är etniskt
              homogena. Gjorde vi en karta över Europa med avseende på etnicitet
              skulle vi få ett mycket brokigt lapptäcke.
            </seg>
            <seg xml:id="i-23c425bf90465a05-0">
              På flera håll upplever människor det inte som särskilt märkligt
              att man har olika etniskt ursprung. Det tillhör vardagen och är
              inget att fästa särskild vikt vid. På andra håll förvandlas etniciteten
              till politiska stridsfrågor. Där har etniciteten anförts som skäl
              för krig, förföljelser, trakasserier och folkmord.
            </seg>
            <seg xml:id="i-a7785ee99a6be54e-0">
              Vad som avgör här är hur man hanterar detta problem. Flera politiska
              lösningar har prövats och misslyckats. En av dem var apartheidpolitiken
              i Sydafrika. Den utgick från den vita rasens överlägsenhet över
              svarta och färgade. Hela systemet var byggt på att vissa ansågs
              vara överlägsna andra. I Latinamerika är det ursprungsbefolkningarna
              som har drabbats hårt av detta synsätt. Indianbefolkningen har
              betraktats som okunnig, efterbliven och ett hinder för så kallad
              utveckling. På samma sätt betraktar och behandlar den israeliska
              staten palestinierna. I Turkiet har man länge förnekat själva
              existensen av kurderna.
            </seg>
            <seg xml:id="i-74cef44afbfc5131-0">
              Grunden för allt detta är att man inte erkänner människors lika
              värde.
            </seg>
            <seg xml:id="i-89981fdb95a8d69d-0">
              Att stifta apartheidlagar, att plundra människor på deras naturtillgångar,
              att bygga murar och att förneka existens är den absolut sämsta
              vägen att skapa fred och därmed säkerhet i världen. Det leder
              i stället till krig, inbördeskrig, förföljelser och folkmord.
            </seg>
            <seg xml:id="i-0df700572f837242-0">
              Utgångspunkten för att motverka en sådan utveckling är naturligtvis
              ett demokratiskt samhälle. Demokrati är inte enbart att ha allmänna
              val utan också sättet att hantera interna konflikter med fredliga
              medel. Just här kan vi nämna internationell rätt, som uppmanar
              till att lösa sådana konflikter på ett konstruktivt och fredligt
              sätt.
            </seg>
            <seg xml:id="i-ebe1761907c905dc-0">
              Beträffande majoritetminoritet-problematiken kan bland annat
              nämnas två konventioner: Europarådets ramkonvention om skydd för
              nationella minoriteter och minoritetsspråkskonventionen. Dessa
              konventioner lägger en grund för en samlad minoritetspolitik.
            </seg>
            <seg xml:id="i-c2e8213bc91ea9a8-0">
              Ramkonventionen innehåller inte någon definition av en minoritet,
              vilket medför att staterna själva kan avgöra vad som kännetecknar
              en minoritet. Även om ramkonventionen inte innehåller någon definition
              har det under tillkomsten framgått att begreppet syftar på grupper
              med långvarig anknytning till en stat. Här kan särskilt nämnas
              att varje individ själv avgör om han eller hon vill bli behandlad
              som tillhörande en minoritet. Detta val ska inte behöva medföra
              någon nackdel för individen.
            </seg>
            <seg xml:id="i-a574171b620250c0-0">
              Inom FN finns Ecosoc, det ekonomiska och sociala rådet, som bland
              annat sysslar med främjandet av mänskliga rättigheter. Kopplat
              till Ecosoc finns det en underkommission som enbart sysslar med
              förebyggande av diskriminering och skydd av minoriteter som nationella
              eller etniska, religiösa och språkliga.
            </seg>
            <seg xml:id="i-8fd4efdd42fcfe95-0">
              Lagstiftning är inte det enda sättet att arbeta på, men det är
              en oerhört viktig grundförutsättning för att förebygga interna
              konflikter som annars kan sluta med krig, inbördeskrig och folkmord.
              I den bemärkelsen är internationell rätt, med FN som den högsta
              internationella rättsinstansen, ett oerhört stort stöd för politiska
              lösningar.
            </seg>
          </u>
          <note xml:id="i-d1bc831df1a186a8-0">
            Europarådets minoritetsspråkskonvention bygger å andra sida på
            språkens anknytning till urbefolkningar och andra minoriteter
            som etniska grupper.
          </note>
          <note type="speaker" xml:id="i-5a2374fbccee7f75-0">
            Anf. 35 LARS ÅNGSTRÖM (mp):
          </note>
          <u who="lars_angstrom_20bcf6" xml:id="i-3c773a1a5611f7b9-0">
            <seg xml:id="i-247226cda65a6cea-0">
              Herr talman! Ärade ledamöter i kammaren, åhörare och protokollsläsare!
              Det kan ibland kännas lite tröstlöst här framme när det är så
              få ledamöter i kammaren. Men när man samtidigt vet att Julia och
              tusentals andra följer den här debatten på TV känns det mer meningsfullt.
            </seg>
            <seg xml:id="i-eb4dd5a7fa24f75d-0">
              Jag tänkte ta upp två frågor som handlar om svensk utrikespolitik
              som utrikesministern inte berörde med ett ord.
            </seg>
            <seg xml:id="i-14c3be8a52c9882e-0">
              Den första är FN:s millenniemål. FN:s millenniemål nr 1 är att
              halvera den absoluta fattigdomen i världen till år 2015. Enligt
              Världsbanken resulterar ett bistånd på 1 miljard dollar i att
              ytterligare 105 000 människor permanent kan ta sig ur absolut
              fattigdom. Också enligt Världsbankens beräkningar krävs det att
              de rika länderna i världen fördubblar sitt bistånd om FN:s millenniemål
              nr 1 om att halvera fattigdomen ska kunna uppnås.
            </seg>
            <seg xml:id="i-a2e0f6695c0b6851-0">
              I Sverige har vi minskat vårt bistånd. År 1993 skar vi ned det
              med 30 %, från 1 % till 0,7 % av BNP. Det angavs då väldigt tydligt
              att den nedskärningen var tillfällig. Biståndet skulle återställas
              så snart ekonomin medgav det, hette det i debatten.
            </seg>
            <seg xml:id="i-6bbbe5b35068f66e-0">
              Sedan dess har ekonomin vänt. Privatkonsumtionen i Sverige har
              sedan 1993 ökat med 20 %. De riksdagsledamöter som sitter här
              i kammaren och som har suttit i riksdagen sedan dess har fått
              sina löner ökade med 60 %. Men riksdagen har ännu inte återställt
              nivån på biståndet till världens fattigaste. Med Världsbankens
              sätt att räkna har den här politiska oförmågan av Sveriges riksdag
              dömt 1,3 miljoner människor till absolut fattigdom.
            </seg>
            <seg xml:id="i-f57bb09d6b7d4f8d-0">
              Herr talman! Det är därför viktigt att vi får en majoritet i
              Sveriges riksdag och en regering som håller vad som lovats, att
              låta de vackra orden få en mening, att återställa biståndet till
              enprocentsnivån. När vi väl har gjort det måste vi diskutera hur
              vi ska kunna få den rika världen att fördubbla sitt bistånd så
              att FN:s millenniemål kan nås.
            </seg>
            <seg xml:id="i-e365ba42e357ace2-0">
              För svenskt vidkommande handlar det om 19 miljarder, lite drygt.
              Det är en ofantlig summa. Men man kan jämföra de 19 miljarder
              som behövs om FN-målet ska kunna uppnås med vad regeringen planerar
              att handla JAS-plan för, JAS-plan som Försvarsmakten säger att
              man inte behöver och inte vill ha. Den summan uppgår till 38 miljarder.
              38 000 miljoner kronor vill man fortsätta att handla JAS-plan
              för som vi varken har ett försvarspolitiskt behov av eller som
              ens Försvarsmakten vill ha. Bara halva den summan för Sveriges
              del skulle leda till att vi från vår sida skulle kunna uppfylla
              vad Världsbanken säger är ett krav om FN:s millenniemål ska kunna
              uppfyllas.
            </seg>
            <seg xml:id="i-c0e630f3c39be8be-0">
              Herr talman! Den andra frågan i svensk utrikespolitik som jag
              vill beröra, och som utrikesministern i sitt anförande inte heller
              berörde med ett enda ord, är vapenexporten. Vapenexporten är kanske
              den mest konkreta utrikespolitiska handling som Sverige utför.
            </seg>
            <seg xml:id="i-cf7fdcc595d87000-0">
              När Sverige exporterar vapen till en diktatur motverkar vi ju
              vår strävan att stötta demokratier i världen. När Sverige exporterar
              krigsmateriel till de allra fattigaste länderna försvårar eller
              omöjliggör vi fattigdomsbekämpningen. När vi skickar vapen rätt
              in i konflikthärdar och krig medverkar ju Sverige till att förlänga
              krigshandlingar. Därför är ett av de mest tydliga och konkreta
              uttrycken för svensk utrikespolitik när vi väljer att exportera
              krigsmateriel.
            </seg>
            <seg xml:id="i-3806c3fbd5a91dbd-0">
              Det heter att krigsmateriel inte ska bidra till krig när den
              säljs från Sverige. Det står i tidigare riksdagsbeslut och riktlinjer.
              Ändå vet vi att så har skett. Förra året fick vi ett tydligt exempel
              när USA var det näst största landet som beviljades utförseltillstånd
              av krigsmateriel. Och vi vet att den krigsmateriel som USA har
              köpt är sådan som man har använt i det krig i Irak som regeringen
              anser vara folkrättsvidrigt och i den ockupation av Irak som man
              genomför.
            </seg>
            <seg xml:id="i-889749cb262df7c7-0">
              Detta beslut att exportera krigsmateriel till krigförande stater
              innebar att regeringen raserade svensk traditionell vapenexportpolicy
              där tidigare alla länder bedömts utifrån samma kriterier, nämligen
              att till dem som befinner sig i väpnad konflikt ska icke vapenexport
              ske. Det här är allvarligt.
            </seg>
            <seg xml:id="i-9b6faa3a43a2578d-0">
              Regeringen understryker också vikten av demokrati i den utrikespolitiska
              förklaring som vi har hört nyss och i den allmänna utrikespolitiken.
              Om vi ska kunna ta de här orden på allvar är det viktigt att de
              är någonting mer än bara vackra ord på ett papper, att trenden
              mot ökad export till diktaturer vänds. Till flera av världens
              värstingstater och förtryckarstater, stater som konsekvent och
              systematiskt kränker FN:s mänskliga rättigheter, har Sverige beviljat
              krigsmaterielexport.
            </seg>
            <seg xml:id="i-7c704014b605dc28-0">
              Det måste vara en grundförutsättning att medborgare i de länder
              som mottar svenskt krigsmateriel ska ha laglig rätt att protestera
              mot vapenimporten utan att riskera fängelse och tortyr. Här måste
              det ske en betydande uppstramning från den svenska regeringens
              sida när vapenexport beviljas från vårt land.
            </seg>
            <seg xml:id="i-99e3a7c940f138ae-0">
              I det svenska regelverket för vapenexport slås också fast att
              respekt för mänskliga rättigheter är ett centralt villkor för
              att tillstånd ska beviljas. Men vapenexport tillåts i dag till
              länder som till exempel inte har skrivit under centrala konventioner
              för mänskliga rättigheter. Därmed försvåras utvecklingen inom
              detta område.
            </seg>
            <seg xml:id="i-59f8cc21ec9df9e2-0">
              Exempelvis beviljas i dag vapenexport till flera länder som ännu
              inte ratificerat konventionen mot tortyr och annan grym, omänsklig
              och förnedrande behandling. En trovärdig och sammanhållen utrikespolitik
              förutsätter naturligtvis att vapenexport inte godkänns till länder
              där allvarliga kränkningar av mänskliga rättigheter förekommer
              eller till länder som inte ratificerat grundläggande människorättskonventioner.
            </seg>
            <seg xml:id="i-87699900411348af-0">
              Också på utvecklingsområdet vet vi att vapenexport har en negativ
              och ibland en rent ut sagt katastrofal konsekvens. Vi hör från
              regeringen ibland hur vi från svensk sida inte kan sätta oss till
              doms över hur suveräna stater vill disponera sina resurser. Men
              här får regeringen allt ta och tänka om. Utvecklingen har sprungit
              ifrån Sverige i vapenexportpolitiken. Med Storbritannien i täten
              tar numera flera stora vapenexportörer inom EU utvecklingshänsyn
              innan man godkänner vapenexport.
            </seg>
            <seg xml:id="i-93e051ad27e7715a-0">
              I de fall vi från svensk sida finner en målkonflikt mellan vapenexport
              och utveckling måste fattigdomsbekämpningen ges ett generellt
              företräde om vi på något sätt menar allvar med Sveriges fattigdomsbekämpning
              och ansträngningarna i FN. Om vi inte menar allvar med allt som
              sägs från den här talarstolen och i utrikespolitiska förklaringar,
              ja, då kan vi strunta i det och fortsätta som tidigare med svensk
              vapenexport. Men om vi menar allvar måste den svenska vapenexportpolitiken
              skärpas avsevärt. Det ansvaret ligger på regeringen men självklart
              också på den majoritet som finns i Exportkontrollrådet.
            </seg>
          </u>
          <note type="speaker" xml:id="i-2503bf714dcafa87-0">
            Anf. 36 CARINA HÄGG (s):
          </note>
          <u who="carina_hagg_d9dfe5" next="cont" xml:id="i-f744c13bfcba66c9-0">
            <seg xml:id="i-f2055be502ff50f0-0">
              Fru talman! Jag vill knyta an till ett samtal som jag förde hos
              utrikesminister Laila Freivalds i samband med att man hade bjudit
              in ledamöter och en del andra engagerade i det svenska samhället
              för att tala om mänskliga rättigheter. Jag tog då upp ett litet
              land som har stor påverkan på världspolitiken och på de frågor
              som flera talare tidigare har tagit upp. Det gäller kvinnors rättigheter
              och möjligheten att effektivt bekämpa hiv/aids, och då tänker
              jag på Vatikanstaten.
            </seg>
            <seg xml:id="i-acbeb9457406af0b-0">
              Denna lilla stat är bara en halv kvadratkilometer stor och befolkas
              av 800 invånare, och deras medborgarskap är oftast knutet till
              att de har sin arbetsplats förlagd där. I denna lilla stat finns
              det absolut inget kvinnligt inflytande. I Vatikanen finns kvinnorna
              företrädda i takmålningarna, dock icke i de samtal som förs när
              man besöker Vatikanen.
            </seg>
            <seg xml:id="i-6ec2c97e492647d6-0">
              Folkrättsligt betecknas Heliga stolen som ett sui generis , alltså
              som en egen sort, och man måste säga att det är en egen sort.
              Det är en manlig arbetsplats som har tagit plats i världspolitiken
              på ett mycket unikt sätt. Genom att man samarbetar med Bushadministrationen
              har man också fått luft under vingarna för sin mycket gammaldags
              och unkna kvinnosyn.
            </seg>
            <seg xml:id="i-3cc455eff0fdd94a-0">
              Det manifesterades i påvens Brev till kvinnan det heter så från
              1995. Där slås det mycket tydligt fast att kvinnan har en underordnad
              roll. Det är mycket viktigt att vi granskar Heliga stolen från
              en politisk synpunkt, vad man gör och hur man verkar alltså helt
              enkelt en politisk granskning. Man bör också påtala att detta
              är en stat som icke är demokratisk. Kvinnor har ingen möjlighet
              att påverka Heliga stolens politik. Det måste ligga till grund
              för hur vi betraktar Heliga stolen och dess inflytande.
            </seg>
            <seg xml:id="i-4042eab9067b1c6e-0">
              Heliga stolen är med i FN. Man har inte rösträtt i generalförsamlingen,
              men man kan i övrigt agera som FN-medlem. Heliga stolen intar
              en särställning som inte är jämförbar med andra religiösa företrädares
              eller organisationers ställning. FN är en organisation som består
              av självständiga stater. Påven är en politiker även i detta sammanhang,
              men han har inte valts genom allmänna val och inte av kvinnor.
            </seg>
            <seg xml:id="i-adf8177758c630df-0">
              Heliga stolen är företrädd i OSSE och i Europarådet där jag själv
              har en roll. Jag har därför haft anledning att fundera över hur
              man inom Europarådets ram ska kunna lyfta Heliga stolen.
            </seg>
            <seg xml:id="i-0f04fd0375dd76ae-0">
              Enligt den nu gällande stadgan kan observatörsländer i Europarådet
              inte granskas. Det finns ett granskningsutskott, och där är observatörsländerna
              inte medlemmar. Alltså kan man inte granska dem i denna kommitté.
            </seg>
            <seg xml:id="i-75bba0ffee43edf9-0">
              Heliga stolens observatörsstatus inom Europarådet innebär ju
              att man på många sätt vill efterleva Europarådets regler för mänskliga
              rättigheter och demokrati. Men någon uppföljning har inte kunnat
              redovisas utanför granskningsutskottet.
            </seg>
            <seg xml:id="i-45981f635da8b658-0">
              I linje med Europarådets utvecklade praxis bör även Heliga stolen
              bli föremål för granskning av sina åtaganden. Heliga stolen utgörs
              av såväl religiöst som politiskt ledarskap. Både det religiösa
              och det politiska maktutövandet har stort inflytande på såväl
              kvinnors som mäns livsvillkor. Dessutom har man stort inflytande
              på Europarådet och andra politiska sammanslutningars arbetsvillkor
              och resultat.
            </seg>
            <seg xml:id="i-17444601b2acb9cd-0">
              Men ståndpunkterna formuleras och företräds fortfarande exklusivt
              av män. Kvinnors rättigheter är mänskliga rättigheter, och mänskliga
              rättigheter förutsätter demokrati. I en demokrati måste alla människors
              röst såväl mäns som kvinnors kunna komma till uttryck.
            </seg>
          </u>
          <note xml:id="i-a4627331ac752b99-0">
            Heliga stolen beviljades observatörsstatus i Europarådet den
            7 mars 1970. I resolutionen som antogs den 14 maj 1993 beslutade
            Europarådets ministerkommitté att observatörsstatus efter samråd
            med den parlamentariska församlingen kan beviljas för varje stat
            som önskar samarbeta med organisationen och som är villig att
            acceptera principerna om demokrati, rättssäkerhet och respekt
            för mänskliga rättigheter och grundläggande friheter för alla
            människor inom dess jurisdiktion.
          </note>
          <u who="carina_hagg_d9dfe5" prev="cont" xml:id="i-9edf63b9ea5a6b41-0">
            <seg xml:id="i-01f52d1e602f03b6-0">
              Dessa stater kan utse en permanent observatör till Europarådet
              och sända observatörer till de expertkommittéer som är öppna för
              medlemsstater samt till konferenser på inbjudan av respektive
              värdland.
            </seg>
            <seg xml:id="i-8aa567e71365046d-0">
              Observatörsstatusen medger inte någon representation i ministerkommittén
              eller i den parlamentariska församlingen, såvida något av dessa
              organ inte fattat ett särskilt beslut i frågan. Ministerkommittén
              kan, efter samråd med den parlamentariska församlingen, upphäva
              observatörsstatusen. Det är så man kan göra om man vill peka på
              att Heliga stolen inte uppfyller sina åtaganden.
            </seg>
            <seg xml:id="i-75fa2ba1a9b6b4d5-0">
              Heliga stolen har följande överenskommelser inom Europarådet.
              Man har observatörsstatus i European Commission for Democracy
              through Law, den så kallade Venedigkommissionen. Man är medlem
              i Council of Europe Development Bank, CEB, och i European Centre
              for Global Interdependance and Solidarity.
            </seg>
            <seg xml:id="i-14bf49053e9f5316-0">
              Dessa organ ansvarar för sådana frågor som konstitutionellt stöd
              till länder. Det handlar om hur man ska bygga upp demokrati genom
              konstitutionella regelverk i olika länder. Det är klart att det
              spelar roll vad man har för kvinnosyn och om man tycker att kvinnor
              har en plats i en demokrati. De ansvarar också för allmänt stöd
              till länder, livsvillkoren i mindre gynnade regioner och utbildning.
              Det handlar om vilka resurser man får som kvinna respektive man.
              Man jobbar även med utvecklingsfrågor och mänskliga rättigheter.
              Alltihop har bäring på både kvinnors och mäns villkor.
            </seg>
            <seg xml:id="i-5ffda9b6c5b1afdf-0">
              Heliga stolen har undertecknat flera konventioner och avtal.
              Endast vissa konventioner och överenskommelser är öppna för undertecknande
              av icke medlemsländer såsom Heliga stolen och andra. Men utöver
              de konventioner som Heliga stolen redan har undertecknat finns
              det ytterligare 18 konventioner och avtal som Heliga stolen har
              rätt att underteckna, men som man ännu inte har undertecknat.
            </seg>
            <seg xml:id="i-7c975e9466652358-0">
              Europakonventionen om mänskliga rättigheter och fundamentala
              friheter är endast öppen för rådets medlemsstater, men observatörer
              förväntas dela konventionens värderingar. Det är viktigt att understryka
              konventionens normbildande roll också utanför de stater som har
              rätt att underteckna den. Vi har också sett i mångt och mycket
              att konventionen har haft en stor normbildande roll.
            </seg>
            <seg xml:id="i-18cf0752169e7b8d-0">
              Påve Johannes Paulus II har genomfört ett officiellt besök i
              Europarådet och uttalat sig i dessa frågor inför den parlamentariska
              församlingen och Europadomstolen. Det pågår ett aktivt arbete,
              och på många områden gör också Heliga stolen ett bra arbete. Men
              när det kommer till den avgörande punkten om kvinnans rättigheter,
              kvinnans rätt till sin egen kropp och kvinnans rätt att delta
              demokratiskt, då hänvisas hon gång på gång av Heliga stolens företrädare
              till en underordnad plats, till att sköta hem och barn utanför
              samhällets värld. Detta är en otillständig ordning som jag menar
              att den här kammaren måste ta på större allvar.
            </seg>
            <seg xml:id="i-bebd3cba1322c37d-0">
              Vi kan inte acceptera att en liten stat med en speciell historisk
              bakgrund inte blir granskad ur demokratisk synvinkel och att den
              fortfarande får ha en enkönad församling. Sverige bör ha en strategi
              för hur man ska angripa denna fråga och konsekvent i de olika
              organ där vi möter Heliga stolen ta upp dessa frågor.
            </seg>
            <seg xml:id="i-ddc5a6169a2d4a28-0">
              Jag hoppas att regeringen återkommer med ett arbetsmaterial där
              man redovisar hur man ska jobba med att demokratisera Heliga stolen
              som är en stat inom EU:s gränser.
            </seg>
            <seg xml:id="i-32b55a1fe1b0f814-0">
              Fru talman! Jag ville bara ta tillfället i akt och fråga Carina
              Hägg hur vi ska tolka hennes anförande, om det är ett korståg
              mot en religion eller om det innebär en anmodan att Sverige ska
              lägga ned sina diplomatiska förbindelser med Heliga stolen. Eller
              vad menas med att lyfta Heliga stolen ut ur Europarådet?
            </seg>
            <seg xml:id="i-7d7609c6f0cb6421-0">
              Vad är det konkret som Carina Hägg vill göra i denna stora mänskligarättighetsfråga
              när vi nu diskuterar Sveriges utrikespolitik för 2004?
            </seg>
          </u>
          <note xml:id="i-7ff4a9d817ae36bc-0">
            Anf. 37 GUNILLA CARLSSON i Tyresö (m) replik:
          </note>
          <note type="speaker" xml:id="i-91e2aa4a54bd84be-0">
            Anf. 38 CARINA HÄGG (s) replik:
          </note>
          <u who="carina_hagg_d9dfe5" next="cont" xml:id="i-f744c13bfcba66c9-1">
            <seg xml:id="i-08cdcbb7a1793228-0">
              Fru talman! Det här en fråga som handlar om kvinnors rättigheter
              och demokrati. Under dagens lopp och även under gårdagen var det
              mycket tal om små länders brist på demokrati. Det finns en stat
              som är oss geografiskt närmare som sällan eller nästan aldrig
              blir granskad utifrån demokratisk synvinkel, som inte blir kritiserad
              därför att man inte har några kvinnor med som representanter i
              beslutsfattande organ.
            </seg>
            <seg xml:id="i-a6840bd28e2cc985-0">
              Det är inget korståg mot en religion. Teologiskt skulle jag kunna
              utveckla frågan, men jag har valt att göra det ur demokratisk
              synvinkel.
            </seg>
            <seg xml:id="i-f8a5a1cba317d1c5-0">
              Jag har inget i övrigt mot den katolska läran. Jag talade väldigt
              väl om katolska kyrkan, inte minst ur den synvinkeln att om man
              kommer hit som invandrare och tillhör katolska kyrkan får man
              genast en hemvist. Man kan få en tillhörighet. Katolska kyrkan
              betyder på många sätt väldigt mycket för olika människor. Det
              respekterar jag. Men jag respekterar inte att man i religionens
              namn förtrycker kvinnor och förnekar deras möjligheter att få
              en demokratisk plattform. Då måste vi reagera oberoende av vad
              det är för religion och oberoende av var den befinner sig geografiskt
              i Europa. Då måste vi påpeka detta i de sammanhang där vi möter
              Heliga stolen.
            </seg>
          </u>
          <note xml:id="i-6b8927dd590f58a4-0">
            Anf. 39 GUNILLA CARLSSON i Tyresö (m) replik:
          </note>
          <u who="carina_hagg_d9dfe5" prev="cont" xml:id="i-9edf63b9ea5a6b41-1">
            <seg xml:id="i-700652fbfe241911-0">
              Fru talman! Tack så mycket, där fick jag ett klargörande. Jag
              konstaterar då att Carina Hägg har utnyttjat sitt tillfälle till
              att kritisera just Heliga stolen i den här kammaren i dag.
            </seg>
          </u>
          <note type="speaker" xml:id="i-d1b5b09b6f88fb2d-0">
            Anf. 40 BIRGITTA AHLQVIST (s):
          </note>
          <u who="birgitta_ahlqvist_727222" xml:id="i-92b508d1721514df-0">
            <seg xml:id="i-4c4d2df2a2cd1ad9-0">
              Fru talman! År 1945 sprängde USA för första gången en kärnladdning.
              1949 gjorde Sovjetunionen det. Storbritannien gjorde det 1952,
              Frankrike 1960 och Kina 1964. Så länge kärnvapenarsenalerna finns
              kvar i världen finns hotet kvar om nya sprängningar. I dag finns
              det minst 20 000 kärnstridsspetsar i lager i världen.
            </seg>
            <seg xml:id="i-bd8cf7d0397bd00a-0">
              Ansträngningarna att minska antalet kärnvapen i världen har pågått
              i 50 år i segslitna förhandlingar både i kärnvapenmakternas huvudstäder
              och i FN-organ i både Genève och New York. Det har ofta handlat
              om mycket komplicerade förhandlingar där parterna med skiftande
              framgång försökt foga samman de olika avtalen till ett sammanhängande
              mönster med det gemensamma syftet att minska antalet kärnvapen
              i världen. Sverige har varit mycket aktivt i det här arbetet.
            </seg>
            <seg xml:id="i-fdf6bf927117f99c-0">
              Icke-spridningsavtalet är ett av de viktiga avtalen. Sverige
              presenterade ett förslag redan 1963, men det dröjde ytterligare
              sex år innan det var klart att undertecknas. 1995 permanentades
              det och förlängdes utan någon tidsbegränsning. Det avtalet anses
              vara ett av de viktigaste nedrustningsavtal som existerar.
            </seg>
            <seg xml:id="i-8d5978840099896b-0">
              År 1996 antog man i FN en annan viktig pusselbit. Det var provstoppsavtalet,
              som förbjuder alla former av kärnvapen. 158 av FN:s medlemsländer
              har undertecknat avtalet. Samma höst presenterades Canberrakommissionen,
              en plan för fullständigt avskaffande av alla kärnvapen i världen.
              Experter från 17 länder deltog i det här arbetet och presenterade
              planen i FN:s generalförsamling. Malaysia föreslog att man redan
              året därpå skulle inleda ett arbete med att genomföra den här
              planen. Man fick också väldigt stort stöd för det.
            </seg>
            <seg xml:id="i-82ae87912fd619ea-0">
              Arbetet med att bevara och stärka de här avtalen måste fortsätta.
              Det är mycket angeläget. Vi har i dag pratat om våra barn och
              om framtiden. Detta är oerhört angeläget för dem.
            </seg>
            <seg xml:id="i-1f7d5215e18bd3f0-0">
              I dag har vi förutom kärnvapnen ytterligare ett påtagligt hot
              i världen: kärnvapenterrorism. Det krävs små mängder klyvbart
              material för att framställa en enkel kärnladdning. Det finns god
              tillgång till material, både plutonium och uran. Lagren ökar genom
              återvinning av klyvbart material från kärnkraftverk och genom
              att material frigörs vid skrotning av kärnvapen. År 2000 beräknade
              man att det fanns 1 650 ton klyvbart material i lager. Många gånger
              fanns det i mycket bristfälligt skyddade förråd. Dessutom vet
              vi också i dag att det finns en mängd arbetslösa kärnvapenfysiker
              i världen. Hiroshimabomben hade en sprängkraft som motsvarar 12,5
              kiloton. För det behövs det ungefär 8 kilo material.
            </seg>
            <seg xml:id="i-c104623a6807c682-0">
              Förutom detta med terrorism finns det i dag även en oroande tendens
              att ge kärnvapnen ett förnyat utrymme i kärnvapenmakternas militära
              tänkande.
            </seg>
            <seg xml:id="i-4b0de6ac99827601-0">
              De senaste rapporterna om att pakistanska forskare misstänks
              för att ha sålt kärnvapenteknologi till bland annat Libyen och
              Iran visar i ett nötskal varför det är fortsatt viktigt att driva
              frågan om kärnvapennedrustning i världen.
            </seg>
            <seg xml:id="i-c1fb16f01d4574f8-0">
              Fru talman! Den oberoende internationella kommissionen om massförstörelsevapen,
              med Hans Blix som ordförande, har nu påbörjat sitt arbete. Kommissionens
              uppdrag är att analysera problemen kring kärnvapnen men också
              att föreslå åtgärder mot kärnvapen, biologiska vapen, kemiska
              vapen och missiler både när det gäller stater och terrorister.
              Sekretariatet arbetar i Helsingfors med expertis från hela världen.
              Sverige bidrar med 13 miljoner det här året och nästa år. I slutet
              av 2005 ska man presentera en slutrapport.
            </seg>
            <seg xml:id="i-7d855808cc5064a5-0">
              Det här är bra, men det räcker inte. Sverige måste driva på arbetet
              mot massförstörelsevapen också i EU. Det initierades av bland
              andra Anna Lindh och antogs i Thessaloniki 2003. Vi måste klart
              och tydligt ta avstånd från alla försök att ge kärnvapen en förnyad
              politisk och militär legitimitet. De folkliga kampanjerna mot
              kärnvapen har i stort sett upphört. Nedrustningsfrågorna står
              i dag allt längre ned på världspolitikens dagordning. Det krävs
              en nytändning på kärnvapenmotståndets område. Vi politiker måste
              återuppta debatten och kampen mot kärnvapnen. Vi måste kräva att
              Ryssland och USA ska fortsätta att förhandla om ytterligare reducering
              av sina kärnvapenarsenaler och att andra, mindre kärnvapenmakter
              inbjuds att ansluta sig i debatten. Det är av yttersta vikt att
              hindra att fler länder får tillgång till kärnvapen. Ett kärnvapenhot
              består så länge kärnvapenarsenalerna finns kvar.
            </seg>
          </u>
          <note type="speaker" xml:id="i-1030f80c0b52027c-0">
            Anf. 41 KAJ NORDQUIST (s):
          </note>
          <u who="unknown" xml:id="i-dc0e2239fdf770a5-2">
            <seg xml:id="i-750639b08236075f-0">
              Fru talman! Riksmötesdeltagare! Riksdagskamrater! Ärade åhörare!
              En sådan här debatt pågår väldigt länge. När den har pågått så
              här pass länge handlar det väl mest om att dra fram väsentliga
              områden som man vill lyfta upp, kanske inte om att repetera det
              som har varit tidigare. Det jag vill göra är att ta upp frågan
              om en handikappkonvention i FN, i Förenta nationerna.
            </seg>
            <seg xml:id="i-53e661221fa7b313-0">
              Fru talman! Det finns minst 800 miljoner människor i den fattiga
              delen av världen som är funktionshindrade. Det är en aggregerad
              siffra. Ingen vet exakt hur många det är. Det är ett av skälen
              till att det ser ut på det viset.
            </seg>
            <seg xml:id="i-fb6778480052b8ab-0">
              Funktionshindrade människor kan vara synskadade och de kan vara
              rörelsehindrade. Kammaren är inte fullt anpassad för den gruppen,
              men den blir det så småningom. Man kan ha medicinska eller mentala
              handikapp. Man kan ha olika former av problem med sin hörsel.
            </seg>
            <seg xml:id="i-f8c0b90dea495d85-0">
              Man blir oftast funktionshindrad på grund av obefintlig medicinsk
              behandling. Man kan bli det beroende på ärftlighet. Det kan ha
              genetiska orsaker. Det är mycket vanligt att man blir det på grund
              av skador.
            </seg>
            <seg xml:id="i-9b94574a999bf514-0">
              Aktiviteter som ofta leder till skador är konflikter, krig och
              katastrofer. Det inte bara skapar funktionshindrade, utan de människor
              som hade funktionshinder innan får en mycket svår situation under
              sådana omständigheter. Det är inte den grupp man prioriterar först.
            </seg>
            <seg xml:id="i-0067ae61bb13a05e-0">
              Vi brukar säga att funktionshindrade är de fattigaste av de fattiga.
              Jag tror faktiskt att det är fullt realistiskt. Uttrycket har
              varit i luften ett par gånger under den här debatten. Jag tror
              fortfarande att det håller. När man exempelvis säger att kvinnor
              i fattiga länder är de fattigaste av de fattiga, tror jag att
              det är helt korrekt. Troligen är det så att de funktionshindrade
              kvinnorna är de allra fattigaste. Det stämmer även ur den synpunkten.
            </seg>
            <seg xml:id="i-50c2b9fbaec520b7-0">
              Dessa människor i de fattiga länderna har naturligtvis samma
              rätt till liv, personlig utveckling och fullt deltagande i sina
              samhällen som vi arbetar för i rika länder som Sverige eller resten
              av EU.
            </seg>
            <seg xml:id="i-543dc938b6cded9c-0">
              Tyvärr är det inte självklart att det är så. Folk är inte fullt
              integrerade i samhällena. Folk är inte inkluderade.
            </seg>
            <seg xml:id="i-7e41acc2dcb1fba9-0">
              Fru talman! Det pågår ett arbete i Förenta nationerna sedan några
              år tillbaka. Det initierades av den mexikanska regeringen under
              den nuvarande presidenten Vicente Fox. Man syftar till att ta
              fram en handikappkonvention ungefär i stil med den barnkonvention
              och den kvinnokonvention som finns nu. Barnkonventionen har ju
              apostroferats några gånger under den här debatten. Bara det visar
              vilket värde en sådan här traktat skulle ha. Om inte annat skulle
              den apostroferas många gånger under sådana här debatter.
            </seg>
            <seg xml:id="i-7017e5d71c63e051-0">
              En sådan konvention skulle precisera vad som gjorts tidigare,
              vilka problem som finns, vilka lösningar som kan finnas och på
              vilket sätt de ska implementeras. Inte nog med det. Det skulle
              också leda till att man skapade ett övervakningssystem för att
              titta på resultatet så att man kan se hur regeringarna har arbetat
              med detta utifrån den konvention som FN skulle ta.
            </seg>
            <seg xml:id="i-d9fdecb7165779ea-0">
              Det skulle också betyda att tjänstemän och politiker på hög nivå,
              med hög status, stor integritet och stor auktoritet faktiskt skulle
              resa runt världen och undersöka problem, peka ut problem och naturligtvis
              rikta anklagelser mot dem som inte gör som man ska enligt konventionen.
            </seg>
            <seg xml:id="i-2f4eb32e21dd001e-0">
              Det skulle förmodligen få den effekten att ingen skulle kunna
              inbilla sig att det är ett anständigt beteende att medvetet särbehandla
              funktionshindrade människor eller ägna sig åt diskriminering.
              Det skulle vara ett väldigt viktigt politiskt framsteg.
            </seg>
            <seg xml:id="i-bd282c9ee79850f9-0">
              Fru talman! Bengt Lindqvist, som tidigare arbetade som speciell
              rapportör i de här frågorna för FN, har visat i sina rapporter
              från 1990-talet att det fortfarande pågår enorma lidanden i tysthet.
              Det brukar ibland kallas för den tysta katastrofen. För funktionshindrade
              i stora delar av världen är det tyvärr ingen självklarhet att
              man har rätt till liv, att man har rätt till frihet, att man har
              rätt till egendom.
            </seg>
            <seg xml:id="i-44d5a0aa8373016f-0">
              Det är inte alls självklart att man kan utnyttja sin rösträtt,
              att man har en normal form av äganderätt. Det är inte ens säkert
              att man kan bilda familj eller att man har juridisk rätt att över
              huvud taget bilda familj.
            </seg>
            <seg xml:id="i-f6ac0a07b9d45e3e-0">
              Det kan på goda grunder ifrågasättas om principen likhet inför
              lagen verkligen gäller på alla håll.
            </seg>
            <seg xml:id="i-b48dea5a0b78fb89-0">
              Fru talman! Det centrala är naturligtvis att man ska koppla den
              här frågan till frågan om mänskliga rättigheter. Det skulle betyda
              att den kompetens som finns inom FN-systemet kring MR-frågor skulle
              utnyttjas fullt ut även när det rör handikappfrågor.
            </seg>
            <seg xml:id="i-a7cbc4f8b1b0f1d7-0">
              Fru talman! Den svenska regeringen finns med i det här arbetet
              på ett aktivt sätt. Man samarbetar med NGO, det vill säga icke
              regeringsbundna organisationer, eller som det i de här sammanhangen
              ofta heter: DPO, disabled peoples organizations . Det finns ett
              samarbete inom hela EU även inkluderande de tio länder som kommer
              med den 1 maj.
            </seg>
            <seg xml:id="i-2a6e59de954161e9-0">
              Jag tycker att den logiska och intellektuella grunden för detta
              bör vara det riksdagsbeslut vi fattade i december om PGU, det
              vill säga politik för global utveckling. I den pekade vi ut att
              vi från svensk sida ska ha en kongruent, det vill säga samstämmig,
              politik.
            </seg>
            <seg xml:id="i-d7f1bf1fd36ff7f7-0">
              Det skulle man också kunna översätta till att man inte ska tala
              med kluven tunga. Det innebär att man inte ska ha en politik i
              biståndsfrågor och en helt annan politik i handelsfrågor, utan
              det ska hänga ihop.
            </seg>
            <seg xml:id="i-82081dab27e06c2e-0">
              Det blir logiskt för mig att man också kopplar detta till handikappfrågor.
              Talar man med icke kluven tunga bör man satsa på att backa upp
              de fattigaste av de fattiga.
            </seg>
            <seg xml:id="i-b9d59c5e36b6e3c9-0">
              I PGU-beslutet slog vi fast att man ska arbeta utifrån de fattigas
              perspektiv. Fattiga människor ska ses som subjekt, inte som objekt.
              Vi ska på olika sätt sträva efter att dessa människor ska få makt
              och kontroll över sina liv och inte vara rättslöst utlämnade.
              Vi ska försöka uppnå detta genom att sträva efter rättvisa och
              en hållbar global utveckling.
            </seg>
            <seg xml:id="i-abaadfa7b3c0c58e-0">
              Kopplingen över till det jag säger är väl ganska uppenbar. Den
              svenska handikappolitiken som också har beslutats här i kammaren
              har en princip som heter från patient till medborgare. Det betyder
              det är allas ansvar, inte bara någras, att handikappade människor
              ska få ett bra bemötande i Sverige. De ska kunna delta och vara
              fullt integrerade.
            </seg>
            <seg xml:id="i-33d77fb952d8b053-0">
              Ur den här synpunkten, fru talman, är det logiskt att den svenska
              regeringen på samma sätt som man har stora ambitioner på det här
              politikområdet i Sverige också har det internationellt. Det innebär
              bland annat att arbeta för handikappkonventionen.
            </seg>
            <seg xml:id="i-053762b25d6033fe-0">
              Jag vill välkomna att regeringen fortsätter sitt arbete, att
              man inte förtröttas och att man håller ut även om arbetet kommer
              att ta ytterligare ett, två eller flera år.
            </seg>
          </u>
          <note type="speaker" xml:id="i-74b412ad3f1d616c-0">
            Anf. 42 KENNETH G FORSLUND (s):
          </note>
          <u who="kenneth_g_forslund_70157f" xml:id="i-90834679bbd7f744-0">
            <seg xml:id="i-158c4e8d82c7f7e9-0">
              Fru talman! Utrikesminister Laila Freivalds pekade i regeringens
              utrikespolitiska deklaration på att Sverige är alliansfritt och
              att det är en politik som har tjänat och tjänar oss väl.
            </seg>
            <seg xml:id="i-d52cb9558ca39696-0">
              Alliansfriheten ligger alltså fast. Det innebär inte att det
              inte finns anledning att diskutera. Tvärtom tror jag att det är
              mycket viktigt att ständigt ha en så bred och levande diskussion
              som möjligt om Sveriges utrikes- och säkerhetspolitik. Dit hör
              frågan om ett svenskt eventuellt Natomedlemskap.
            </seg>
            <seg xml:id="i-1c6ea45759d2be8a-0">
              I dagsläget kan jag inte se att det för Sveriges del skulle finnas
              övervägande skäl att söka medlemskap i Nato. Jag har försökt att
              se vilka skäl som möjligen skulle finnas. Jag har bland annat
              försökt att hitta dem hos de nya och också hos de eventuellt blivande
              medlemsländerna i Nato. För dem handlar det i de flesta fall om
              att befästa en nyvunnen demokrati. Medlemskapet i Nato är en del
              på den ofta mödosamma vägen att reformera och stabilisera länderna.
              Man vill markera avstånd till det gamla, det förtryck och i regel
              den kommunism som man har lämnat bakom sig.
            </seg>
            <seg xml:id="i-f1e9e492ac313f9c-0">
              Det är argument för dem. Det kan säkert finnas fler argument
              för dem.
            </seg>
            <seg xml:id="i-ff515cb6b54a6998-0">
              När man överväger frågan om ett svenskt Natomedlemskap måste
              man fråga: Har Sverige ett behov av att befästa sin demokrati?
              Är Sverige ett instabilt land? Har vi någonting som vi behöver
              ta avstånd från genom att söka medlemskap i någonting nytt? Till
              dessa frågor kan läggas ytterligare frågor: Är Sveriges säkerhet
              hotad i dag? Hur tror vi att utvecklingen i vår omvärld kommer
              att se ut under de närmaste 1020 åren? Dessa frågor tycker jag
              att man måste fundera över när man för den här diskussionen om
              ett eventuellt Natomedlemskap. Jag är väldigt angelägen om att
              vi för en diskussion om det och att vi för en sansad och saklig
              diskussion utan slagord och, om ni ursäktar uttrycket, ställningskrig.
            </seg>
            <seg xml:id="i-df6aec941ae56abe-0">
              Vi har hört några argument i debatten i dag från Folkpartiet
              och Moderaterna om anledningen till att Sverige skulle ansluta
              sig till Nato. Gunilla Carlsson från Moderaterna lyfter fram vikten
              av att Sverige kan påverka besluten inom Nato. Vilka beslut är
              det som Moderaterna vill att Sverige ska kunna påverka inom Nato?
              Finns det några konkreta exempel?
            </seg>
            <seg xml:id="i-4b148fac81fd742c-0">
              Fru talman! Avslutningsvis: Sverige är alliansfritt. Och jag
              ser i dagsläget inte någon anledning att ändra på detta. Men samtidigt
              lever vi i en föränderlig värld, en värld som förändras allt snabbare.
              Det är därför viktigt att följa utvecklingen, och det är också
              viktigt att ha en levande diskussion och förutsättningslöst hela
              tiden värdera Sveriges förhållande till Nato.
            </seg>
          </u>
          <note type="speaker" xml:id="i-f630d280465b92f8-0">
            Anf. 43 ANNIKA QARLSSON (c):
          </note>
          <u who="annika_qarlsson_6d41d7" xml:id="i-3d17770af8de00e2-0">
            <seg xml:id="i-30afaf23e8bc13ca-0">
              Fru talman! Vi har nu under drygt ett års tid följt sökandet
              efter massförstörelsevapen i Irak. Under samma tid har tre miljoner
              människor runtom i världen dött av aids. Även i den här delen
              blir klyftorna runtom i världen så tydliga. Vi ser att 95 % av
              dem som smittas bor i utvecklingsländerna, och det är ungefär
              5 % av dem som har tillgång till medicin. Det innebär att ungefär
              90 % av alla smittade har en dödlig sjukdom. För resterande 10
              % är det en nog så besvärlig sjukdom men mer att betrakta som
              kronisk.
            </seg>
            <seg xml:id="i-2d705a8a7cd7b773-0">
              Laila Freivalds sade här tidigare i dag: Värderingar förverkligas
              inte i tal och i tankar. Värderingar får sin betydelse när de
              omsätts i handling.
            </seg>
            <seg xml:id="i-7d6bb3eef1907216-0">
              Och lite handling tänker jag berätta om nu. Jag kom nämligen
              hem från Namibia för lite drygt en vecka sedan. Det är ett land
              där ungefär 30 % av befolkningen är smittad av hiv. Där träffade
              jag bland annat företrädare för en organisation som heter Lironga
              Eparu. Det är en organisation som knyter samman alla organisationer
              som jobbar för de hivpositiva.
            </seg>
            <seg xml:id="i-228e7c0bb1f0535f-0">
              Anledningen till mitt besök i Namibia var att besöka det biståndsprojekt
              som Centerkvinnorna bedriver där. Det gör vi tillsammans med en
              kvinnoorganisation som heter KWID, Khomas Women In Development.
              Det som man jobbar med där handlar bland annat om information
              och rådgivning om hiv/aids. Man har ett litet filialkontor i ett
              plåtskjul i området Katatura. Men det projekt som startades när
              vi gick in där för två och ett halvt år sedan handlar om yrkesutbildning
              för kvinnor och om barnomsorg. Under dessa två och ett halvt år
              har drygt 500 kvinnor passerat igenom den här utbildningen. Vi
              har gett dem möjligheter att göra positiva val och att försörja
              sig och sina barn, vilket är en nog så viktig del i bekämpningen
              av hiv och aids, där vi stärker kvinnans roll och hennes möjlighet
              till självständighet, vilket också gör att kvinnorna kan ställa
              helt andra krav på männen.
            </seg>
            <seg xml:id="i-866af6a4efbcbfdc-0">
              Under vårt besök där fick vi träffa många intressanta människor,
              personer som utifrån sitt engagemang och sin livssituation gjorde
              enorma prestationer. Vi fick också se unga kvinnor som redan i
              1516-årsåldern har hunnit med prostitution, graviditeter och att
              förlora barn och därefter fått stöd och hjälp för att kunna göra
              något bättre av sitt liv.
            </seg>
            <seg xml:id="i-4eef1cdea75320c0-0">
              Vi fick också studera ett projekt där man arbetade med att lära
              kvinnor att använda female condom . Det är ett skydds- och preventivmedel
              som gör stora framsteg i den här delen av världen. Och det är
              jättebra att det finns möjligheter för dem att skydda sig både
              mot graviditet och mot hiv och aids. Det som är så sorgligt och
              tydligt är att det återigen är kvinnorna som har ansvaret. Det
              är bara kvinnorna som tar sitt ansvar för att hejda spridningen.
            </seg>
            <seg xml:id="i-5bf8a8e4f05881f4-0">
              Under detta besök ordnade vi också ett seminarium. Vi bjöd in
              lokala, regionala och nationella kvinnliga parlamentariker. Vi
              försökte stärka dem och stötta dem att ta ett lite större steg
              framåt under detta år. Detta år har de nämligen tre val framför
              sig på alla tre nivåer. Även om man lokalt och regionalt har en
              nästan 30-procentig representation av kvinnor är det precis som
              på många andra håll i världen så att man inte har så mycket att
              säga till om trots dessa 30 %. Det var ett mycket intressant seminarium
              den dagen. Och det var rätt fantastiskt att möta dessa kvinnor
              och höra vad de skulle gå hem och jobba vidare med.
            </seg>
            <seg xml:id="i-dae04c93eb314f09-0">
              Förutom detta projekt som vi arbetar med i Namibia har vi ytterligare
              ett projekt som jag skulle vilja lyfta fram och berätta om. Det
              handlar om vårt projekt mot könsstympning i Burkina Faso. Där
              finns vi i 15 unioner. Det motsvarar kommuner i Sverige. Vi har
              med vårt projekt nått ut till 150 byar. I varje by har det utbildats
              tre informatörer, både kvinnor och män. De i sin tur för fakta,
              kunskap och information om konsekvenserna av könsstympningen vidare.
              Vi har med detta projekt hittills nått 30 000 personer.
            </seg>
            <seg xml:id="i-d476608450603df4-0">
              Enbart detta projekt klarar inte av att vända en sådan utveckling.
              Men man har sedan 1996 en lagstiftning enligt vilken denna tradition
              är förbjuden. I dessa länder räcker det inte med att enbart i
              lag förbjuda en sak, utan det kräver information och fakta på
              lokal nivå. Därför är det så spännande att se att dessa två delar
              tillsammans faktiskt har lyckats vända utvecklingen i fråga om
              detta. Att vi tillsammans med andra aktörer i Burkina Faso, och
              regeringen, har utbildat och informerat människor har lett till
              att det börjar hända saker.
            </seg>
            <seg xml:id="i-17122c3eb33196ad-0">
              Därför är det så viktigt när vi diskuterar biståndsutformning
              och andelen härhemma att vi är medvetna om hur viktig kombinationen
              är, det vill säga att vi påverkar nationellt, mellan regeringar,
              men att det är nog så viktigt att vi också ger stöd genom det
              lokala och det civila samhället. Det är då vi kan nå resultat.
              Man kan fråga: Är det så viktigt för oss i Sverige hur det ser
              ut i Burkina Faso, så långt bort? Det är klart att det är.
            </seg>
            <seg xml:id="i-ea2d3b8eeb5c1203-0">
              Jag har faktiskt med mig min son som är elva år, på sitt tolfte.
              Han sitter uppe på läktaren just nu och lyssnar på sin gamla mamma.
              Man brukar säga att de som är i den åldern är världssamvetet.
              Det är de som skulle styra världen.
            </seg>
            <seg xml:id="i-f8a369e038da3d69-0">
              Dock finns det vissa konstitutionella problem när det gäller
              att genomföra det här, så min son får ligga på och se till att
              jag för hans talan.
            </seg>
            <seg xml:id="i-1739522cccddb3d4-0">
              På det här området har vi mycket kvar att göra. Jag hoppas att
              vi kan hjälpas åt på många håll och kanter.
            </seg>
          </u>
          <note type="speaker" xml:id="i-811b8d549a842462-0">
            Anf. 44 ANA MARIA NARTI (fp):
          </note>
          <u who="ana_maria_narti_aaeac7" xml:id="i-cf13148f3a68f326-0">
            <seg xml:id="i-10efbeb76c406f48-0">
              Fru talman! Den 1 februari 2004 exploderade två bomber under
              kurdernas högtidliga firande i Irbil. Den kurdiska tragedin fick
              en ny bekräftelse. Men vad lär vi av vad som hände för tio dagar
              sedan, och så långt bort?
            </seg>
            <seg xml:id="i-7ddb9383dbdce9ba-0">
              Först ser vi konkret hur tätt inpå varandra vi i dag lever trots
              geografiska avstånd. Många av de människor som dog eller som blev
              sårade i Kurdistan var svenska medborgare. Det här är oerhört
              viktigt därför att det också visar hur blinda inför verkligheten
              vi fortfarande är.
            </seg>
            <seg xml:id="i-f406b8f1cf6134ea-0">
              Här talar vi ofta om Guantánamosvensken. Men hur ofta talar vi
              om Kurdistans svenskar? Hade en etniskt svensk politiker dött
              i Irbil skulle minnet av den personen ha fått ett helt annat utrymme
              i medierna och i den politiska debatten. Vi har ännu inte förstått
              hur mycket vi kan lära av varandra!
            </seg>
            <seg xml:id="i-290a994101b2c2e0-0">
              Just den kurdiska erfarenheten i det som kallas för irakiska
              Kurdistan är full av positiva lärdomar därför att man där har
              gått över från väpnad kamp till fredlig verksamhet. Man har lyckats
              övervinna mycket stora inre konflikter mellan olika rörelser,
              och man har under flera års tid så att säga byggt fram en oas
              av samförstånd och samverkan.
            </seg>
            <seg xml:id="i-942dd159860025f4-0">
              En lärdom, åtminstone för mig, är därför att vi måste bli mycket
              blygsammare. Det är inte så att vi som har turen att vara födda
              i en rikare del av världen och turen att leva i en demokrati alltid
              ska lära alla andra hur de ska leva. Det finns väldigt mycket
              som också vi måste lära oss av dem som är fattiga och förtryckta
              och som har fått utstå mycket stora svårigheter.
            </seg>
            <seg xml:id="i-f93aa5cb91041723-0">
              Den bortskämda profetiska attityden hos oss i västvärlden bör
              ifrågasättas. Vi måste alltså lära oss väldigt mycket av sådana
              erfarenheter. Men den tyngsta lärdomen är självklart den som kommer
              ur konfrontationen med hat och våldsglorifiering.
            </seg>
            <seg xml:id="i-6a129663c644c318-0">
              De som har förberett och genomfört nämnda dåd är inga martyrer
              fastän de offrade sina liv, utan de är själva offer för en politik
              där strävan är att förinta andra och andras sätt att arbeta med
              politiken. Tyvärr är det väldigt svårt att förhandla med extrema
              politiska attityder. Hela min erfarenhet visar att det är näst
              intill omöjligt. Fortfarande kan jag få böcker där man försöker
              glorifiera det absolut vansinniga rumänska experiment som kallades
              för Järngardet det var på 1930-talet och som tog slut i början
              av 1940-talet.
            </seg>
            <seg xml:id="i-d63088822eaab71b-0">
              Människor som är 90 år och över 90 år kan inte släppa denna förgiftade
              tro på extremnationalismen. Fortfarande kan vi när vi tittar på
              det som var Östeuropa se antisemitism i länder där det knappt
              finns några judar kvar. Ändå finns det grupper och individer som
              predikar hat mot judarna och som beskriver judarna som en lokal
              fara fastän man har jagat bort de flesta av de judar som en gång
              levde i de här områdena.
            </seg>
            <seg xml:id="i-7ce09bfdd610d291-0">
              Och fortfarande kan jag träffa kommunister som mycket väl vet
              vad Gulag var men som vill ha världsrevolution och som vill inspirera
              människor, framför allt unga människor, till att förbereda sig
              för våldsam kamp mot kapitalismen.
            </seg>
            <seg xml:id="i-ced05d3383e24c5d-0">
              Därför skulle jag vilja påminna om att vi i dag på annat sätt
              än tidigare har möjligheter att ta itu med hatets och våldsglorifieringens
              politik. Det finns ju en FN-konvention från 1960-talet mot etnisk
              diskriminering och mot rasism. Den borde i dag kompletteras. Alla
              former av politik som bygger på hat och våldsglorifiering borde
              inkluderas i denna FN-konvention. Det betyder religiös fanatism,
              ateistisk intolerans och väpnad klasskamp.
            </seg>
            <seg xml:id="i-c19f69c75a292b8a-0">
              Det finns inget hat som är bättre än annat hat. Det finns ingen
              intolerans som vi kan acceptera. Det röda hatet är inte på något
              sätt bättre än det svarta hatet.
            </seg>
            <seg xml:id="i-7f4d62cbdaa49877-0">
              Hade vi en omfattande konvention som grund för det här arbetet
              skulle vi kunna stoppa de impulser som skickas ut när man försöker
              rekrytera unga människor för hat- och våldsaktioner. Det är vad
              vi måste göra.
            </seg>
            <seg xml:id="i-97d94882140a43b2-0">
              Också de internationella aktioner som syftar till att sprida
              hat och våldsglorifiering till exempel den antisemitiska propaganda
              som nu sprids via TV, Internet och andra medier kunde på ett mycket
              bättre sätt stoppas och förhindras om vi hade en sådan konvention
              i grunden för vårt arbete. Vi i den svenska delegationen som var
              med på Interparlamentariska unionens sammankomst förra året lyckades
              införa detta krav i unionens resolution. Jag hoppas att vi jobbar
              vidare för detta.
            </seg>
          </u>
          <note xml:id="i-27cd1dc71dcfe81f-0">
            I detta anförande instämde Helena Bargholtz (fp).
          </note>
          <note type="speaker" xml:id="i-a81474f37d7175db-0">
            Anf. 45 ULLA HOFFMANN (v):
          </note>
          <u who="ulla_hoffmann_9ac20f" xml:id="i-8e7ba77eda6c879a-0">
            <seg xml:id="i-ce04e771d29ba3a2-0">
              Fru talman! Den 1 februari chockades vi av nyheterna från Irbil
              i irakiska Kurdistan där över hundra människor dödades av självmordsbombare.
              Det var första dagen under en muslimsk högtid en försoningshögtid,
              en högtid som skulle symbolisera samhörighet, gemenskap och fred.
              Ministrar från det regionala parlamentet och högt uppsatta politiker
              från de båda stora partierna KDP och PUK var samlade. Kvinnor,
              män och barn var i partilokalerna för att möta sina politiker.
              Det var en viktig högtid och ett led i de kurdiska enhetssträvandena
              att skapa en gemensam administration för hela det irakiska Kurdistan.
            </seg>
            <seg xml:id="i-08f7a6548a81aa39-0">
              Sedan flera år har kurderna i irakiska Kurdistan slutit fred
              med varandra och kämpat för ett ena regionen. Flygförbudszonerna
              räddade många människoliv trots att de aldrig blev folkrättsligt
              godkända, vilket vi i Vänsterpartiet ville. Som så ofta förr stod
              det internationella samfundet på någon annans sida än det kurdiska
              folkets.
            </seg>
            <seg xml:id="i-d45051b83788e7f2-0">
              Genom Olja-för-mat-programmet skulle folket i irakiska Kurdistan
              erhålla 13 % av intäkterna från oljan. När man ville bygga dammar,
              broar, vägar, sjukhus och skola, gick FN till Saddam och frågade
              vad han tyckte. Han hade förstås inte något intresse av att kurdernas
              självstyre skulle överleva, så hans svar blev alltid nej. Under
              tiden satte FN in pengarna på ett konto i Schweiz, 2,5 miljarder
              dollar. Det är pengar som aldrig kom kurderna till godo.
            </seg>
            <seg xml:id="i-13809ebca300d6b7-0">
              De fanatiker som i dag attackerar och angriper kurdernas kamp
              för sina rättigheter försöker göra det kurdiska folket till syndabockar
              för USA:s ockupation av Irak. Det är USA och dess orättfärdiga
              krig, övervåld och brott mot de mänskliga rättigheterna världen
              över som förtjänar att fördömas. Men det meningslösa terrordådet
              den 1 februari syftade till att splittra och skada kurdernas kamp
              och dölja att kurderna bara kräver det som alla andra folk kräver,
              demokrati, rätt till sitt språk och respekt för sin kultur. Angreppet
              var riktat mot allt det som folket i irakiska Kurdistan längtar
              efter och kämpar för, nämligen demokrati och mänskliga rättigheter,
              och som för den delen också stora delar av Iraks befolkning gör.
              De längtar också efter demokrati och mänskliga rättigheter.
            </seg>
            <seg xml:id="i-e990b196f7744c3e-0">
              Överallt har kurderna kämpat för sina rättigheter. I irakiska
              Kurdistan har man genom historien försvarat sig mot den överlägsna
              irakiska militärmakten. Stormakter och grannstater har genom historien
              försökt i eget intresse att spela ut kurder mot kurder och kurderna
              mot andra folk i regionen. Vår strävan och det borde vara allas
              strävan är att förhindra att kurderna nu i det stormaktsspel som
              pågår i och med ockupationen av Irak spelas ut mot Iraks övriga
              befolkning.
            </seg>
            <seg xml:id="i-30d1f63d064a163e-0">
              Jag kan inte förstå varför Sverige inte inser värdet av att ha
              åtminstone en demokrati i regionen, visserligen spirande, men
              med ett folk som kontinuerligt kämpar för att få den att blomma.
              När USA ockuperade Irak höll man på att planera för fria val och
              lagstiftningen hade ändrats till att förbjuda så kallat hedersrelaterat
              våld. De två stora partierna, vilkas medlemmar tidigare var separerade
              i ett KDP- och ett PUK-område förenas nu i en gemensam kamp för
              demokratin.
            </seg>
            <seg xml:id="i-58aee1c4822372e4-0">
              Alltsedan mitt besök i området för snart två år sedan har jag
              på olika sätt försökt få regeringen att inse att det inte räcker
              med välvilliga uttalanden. Det behövs att Sverige agerar agerar
              därför att ett demokratiskt styrelseskick är inte bara en författning,
              en parlamentarisk ordning och en formsak. Demokrati kräver också
              materiella förutsättningar. Därför bör Sveriges ansträngningar
              när det gäller stödet till den demokratiska utvecklingen öka.
              Varför har till exempel svenskt näringsliv inte besökt området
              ännu? Svenska företag åkte till Bagdad och hade handelsmässor.
              Varför åker man nu inte till Irbil eller Sulaymaniyah? Varför
              omsätter regeringen inte orden till praktisk handling?
            </seg>
            <seg xml:id="i-5d0cab0703b55a9e-0">
              Ett sätt att göra det vore att påskynda beslutet om biståndsstrategi
              för regionen. Det är nu pengarna behövs. Det är nu man behöver
              stödet i irakiska Kurdistan. Ett annat sätt vore att se till att
              studentutbytet ökade. Men det går inte därför att vi automatiskt
              säger att människor som kommer från irakiska Kurdistan inte får
              besöka Sverige eftersom man förväntar sig att de ska stanna.
            </seg>
            <seg xml:id="i-a170fbb09077278c-0">
              Det starkaste demokratiska styret är det som är frukten av egen
              kamp och egna strävanden. Detta hindrar inte att den kamp för
              demokrati som nu förs i irakiska Kurdistan skulle kunna fungera
              som inspirationskälla för övriga Irak. Vi ska komma ihåg att ockupanter
              sällan är några goda exportörer av demokrati. Ockupanter kommer
              med vapen och en attityd av att veta bäst. Vänner, däremot, frågar
              först vad mottagaren behöver. En sak är dock klar i dag. Det regionala
              självstyret i irakiska Kurdistan behöver mer stöd av oss. Det
              regionala självstyret måste få fortsätta. Vänsterpartiet stöder
              därför kurdernas kamp för en federation inom ramen för Irak. Men
              vad gör regeringen för att stödja kravet på en federation inom
              ramen för Irak?
            </seg>
          </u>
          <note xml:id="i-e0f6aa5aca0b4b82-0">
            I detta anförande instämde Sten Lundström (v).
          </note>
          <note type="speaker" xml:id="i-bdcf0e72a0c39f75-0">
            Anf. 46 HELENA BARGHOLTZ (fp):
          </note>
          <u who="helena_bargholtz_f14960" xml:id="i-06a1d5ad9adca866-0">
            <seg xml:id="i-e93ae69f22c45a4b-0">
              Fru talman! I november 1989 antog FN:s generalförsamling konventionen
              om barns rättigheter. Den har i dag ratificerats av i stort sett
              alla regeringar. I samhällsutvecklingen i riktning mot demokrati
              och för mänskliga rättigheter är barn och ungdomar viktiga bärare
              av värderingar och visioner. Varje generation måste vinnas för
              de demokratiska värdena.
            </seg>
            <seg xml:id="i-4bd48948186e6d1d-0">
              Barn har en extremt utsatt position när det gäller våld och andra
              sätt att kränka deras mänskliga rättigheter. Handel med barn för
              sexuellt utnyttjande ökar i många delar av världen. Inom EU bör
              Sverige verka för att nödvändiga åtgärder vidtas för att sätta
              stopp för handeln med barn till EU och mellan medlemsstaterna.
              Allt tänkbart stöd måste ges till barn som sålts och utnyttjats.
            </seg>
            <seg xml:id="i-e08357b8eb3e67a2-0">
              Arbetet med att värna barnens situation kan aldrig bli tillräckligt
              när man ser till hur många barn i många länder i världen behandlas.
              Åtskilliga flickor och pojkar tvingas att arbeta under mycket
              svåra förhållanden, ibland till och med fysiskt fastbundna vid
              golvet eller vid en maskin. De flesta barn arbetar i privata hem,
              men andra finns i fabriker, inom jordbruket och på bordeller.
              Barnen arbetar inte sällan i industrier där det råder förödmjukande
              och farliga förhållanden för dem.
            </seg>
            <seg xml:id="i-6e7fb2a816332764-0">
              Det finns också barn som tvångsrekryterats för att delta i väpnade
              konflikter. Vi får aldrig acceptera att barn och ungdomar utnyttjas
              som soldater i krig.
            </seg>
            <seg xml:id="i-398e85e6fd78244d-0">
              Enligt ILO är uppskattningsvis 5060 miljoner barn i världen utsatta
              för dessa värsta former av barnarbete. Det är angeläget att fler
              länder ratificerar ILO:s konvention nr 182 om förbud mot och omedelbara
              åtgärder för att avskaffa de värsta formerna av barnarbete och
              framför allt att länder efterlever denna konvention när det gäller
              dessa otäcka former av barnarbete. Sverige måste verka i den riktningen.
            </seg>
            <seg xml:id="i-9489610680b1fdd6-0">
              Folkpartiet liberalerna anser att allt direkt skadligt barnarbete
              måste motverkas. Det är önskvärt att barn i stället för att arbeta
              för att bidra till sin egen eller sin familjs försörjning kan
              få gå en meningsfull skolutbildning. I enlighet med barnkonventionen
              bör också alla barn ges rätt till kostnadsfri grundutbildning.
              Samtidigt vet vi att många familjer runtom i världen är socialt
              och ekonomiskt beroende av att även barnen hjälper till för familjens
              försörjning. Därför är det angeläget att skapa möjligheter för
              också dessa barn att kombinera arbete och skolgång.
            </seg>
            <seg xml:id="i-e829848a4bc8964f-0">
              Folkpartiet motsätter sig dem som genom olika former av handelsrestriktioner
              försöker stoppa allt barnarbete i alla länder. De erfarenheter
              som finns här visar att barn, som på grund av sådana åtgärder
              måste lämna sina arbeten, riskerar att hamna i ännu svårare situationer
              och utnyttjas än mer än tidigare. Det finns, som jag redan påpekat,
              andra effektivare och mer humanitära metoder mot barnarbete.
            </seg>
            <seg xml:id="i-033ba42c17966508-0">
              Fru talman! Som nyvald ordförande för Europarådets barnkommitté
              vill jag här lyfta fram situationen för barn i minoriteter, och
              då särskilt för de romska barnen. I en just publicerad rapport
              från Europarådets kommissionär för mänskliga pekar han på hur
              svårt många barn har det som tillhör olika minoriteter, och då
              särskilt de romska barnen, när det gäller tillgång till skola,
              hälsovård och drägliga levnadsvillkor.
            </seg>
            <seg xml:id="i-98a44dfd65a5cfea-0">
              Barnadödligheten bland de romska barnen är oproportionerligt
              hög till följd av bristerna i hälsovård och levnadsstandard. De
              här barnen ges inte heller möjlighet att utvecklas helt och fullt
              efter sina egna förutsättningar. Den segregation som de romska
              barnen utsätts för när det gäller utbildning bidrar också till
              detta. Detta ökar i sin tur de romska barnens isolering från andra
              barn. De blir aldrig kompisar. I stället leder det till en ännu
              mer ökande segregering mellan romer och andra invånare i Europa.
            </seg>
            <seg xml:id="i-e4540cb212423ff1-0">
              Samhällets framtid formas i stor utsträckning efter de värderingar
              och ideal som dagens barn och unga tar till sig. Därför är det
              oerhört viktigt att verka bland barn och ungdomar för ökad tolerans
              för andra människor. Det här måste vi börja tidigt med redan i
              förskolan och ständigt följa upp i skolan.
            </seg>
            <seg xml:id="i-41b4539e4f23c92a-0">
              Europarådets kommissionär för mänskliga rättigheter konstaterar
              att länderna i Europa har en mycket lång väg att gå när det gäller
              att respektera rättigheterna för alla romska barn.
            </seg>
            <seg xml:id="i-8713b6afcdf37573-0">
              Sammanfattningsvis, fru talman, så måste Sverige på alla tänkbara
              sätt arbeta för att förbättra barns och ungas levnadsförhållanden
              och framtidsmöjligheter på ett mycket mer kraftfullt sätt än i
              dag.
            </seg>
          </u>
          <note xml:id="i-6ef009b47c1a2478-0">
            I detta anförande instämde Ana Maria Narti (fp).
          </note>
          <note type="speaker" xml:id="i-f327285fa0f89442-0">
            Anf. 47 STEN LUNDSTRÖM (v):
          </note>
          <u who="sten_lundstrom_2e5e25" xml:id="i-63f82ba6d057c123-0">
            <seg xml:id="i-e6a58408e3e4d62a-0">
              Fru talman! Precis som Laila Freivalds, vår utrikesminister,
              sade är situationen i Mellanöstern präglad av bristande demokrati
              och brist på mänskliga rättigheter.
            </seg>
            <seg xml:id="i-f50123f9dbb855ed-0">
              Jag tror att det finns tre avgörande lösningar på situationen.
            </seg>
            <seg xml:id="i-1514ce66c256d3fd-0">
              För det första måste Israels ockupation och förtryck av det palestinska
              folket upphöra omedelbart. Det palestinska folket måste få sina
              rättigheter tillgodosedda.
            </seg>
            <seg xml:id="i-8189dd39a908777f-0">
              För det andra måste USA och dess allierades ockupation av Irak
              upphöra så fort som möjligt och det styrande rådet måste få möjlighet
              att ta över styret i Irak. Precis som Ulla Hoffmann så förtjänstfullt
              lyfte fram så är det kurdiska folket och andra minoriteters rättigheter
              till regionalt självstyre en del av det här.
            </seg>
            <seg xml:id="i-337c696ecbc07273-0">
              Jag tänker förhålla mig till det tredje och om inte viktigaste
              så i alla fall lika viktiga problemet, nämligen Turkiet. Turkiet
              är ett ansökarland till EU. Det är viktigt att granska och noga
              följa den utveckling som sker. Jag har gjort det genom att jag
              har varit medlem i en parlamentarisk kommitté, Svenska stödkommittén
              för mänskliga rättigheter i Turkiet. Den har nu i över tio år
              bland annat genom konferenser och fact-finding- resor på nära
              håll följt utvecklingen i Turkiet. Vi har ett nära samarbete med
              MR-organisationer i Turkiet, framför allt med Human Rights Foundation
              of Turkey, som vi räknar som vår systerorganisation och som också
              är representerade i vår kommitté. Vi har därför ganska stora möjligheter
              att på olika sätt bevaka utvecklingen.
            </seg>
            <seg xml:id="i-357f349713583859-0">
              Den kunskap och erfarenhet som vi har byggt upp underlättar eller
              borde i alla fall underlätta bedömningen av utvecklingen i Turkiet.
              Vi har under de senaste åren sett en utveckling som faktiskt har
              inneburit en del positiva förändringar i Turkiet, vilket vi hälsar
              med glädje. Utan tvekan är den utveckling som vi ser på Cypern
              lovande. Om ockupationen av halva ön kan upphöra så har Turkiet
              tagit ett stort steg mot ett närmande till EU.
            </seg>
            <seg xml:id="i-06b19d881db6fc0b-0">
              Upphävandet av det flera år långa undantagstillstånd som fanns
              i sydöstra Turkiet har också utan tvekan förbättrat situationen
              för folk i denna region och skapat förutsättningar för en viss
              normalisering och demokratisering i just den regionen. Däremot
              kan man naturligtvis säga att det med militärens rättigheter i
              Turkiet råder någon form av nationellt undantagstillstånd i hela
              landet.
            </seg>
            <seg xml:id="i-c1f98f0e50fba952-0">
              Även de så kallade reformpaketen för anpassning till Köpenhamnskriteriet
              är positiva tecken. Sju olika paket har presenterats under de
              senaste åren, men det finns utan tvekan behov av en hel rad paket
              till innan Turkiet har uppfyllt sina åtaganden om mänskliga rättigheter,
              och inte bara för att bli medlem i EU utan för att kunna vara
              en anständig stat i förhållande till sin egen befolkning.
            </seg>
            <seg xml:id="i-2a9a4a6f6872daae-0">
              Alla, inklusive det styrande AK-partiet, är överens om att implementeringarna
              av reformpaketen är dåliga. Skulden för implementeringarna, eller
              bristen på implementeringar, läggs från regeringsföreträdare i
              huvudsak på lokala statliga tjänstemäns ovilja och inte på det
              som borde vara mer uppenbart de brister som finns i den turkiska
              konstitutionen.
            </seg>
            <seg xml:id="i-ac43ca7dde478a4d-0">
              Det nationella säkerhetsrådet som styrs av militären har fortfarande
              rätt att överpröva beslut som har fattats i parlamentet. Tioprocentsspärren
              till parlamentet stänger ute stora grupper från möjligheten till
              politiskt inflytande. Trots det kan jag inte se någon vilja att
              förändra konstitutionen på de här punkterna.
            </seg>
            <seg xml:id="i-592a33ea6eec8be2-0">
              Ännu värre blir det egentligen om vi ser till de förordningar
              som följer på reformpaketen och som många gånger skärper förtrycket
              snarare än att förbättra situationen för människor i Turkiet.
            </seg>
            <seg xml:id="i-abdaa1f5ff75b10b-0">
              Fru talman! Jag har vid tre tillfällen deltagit vid SSKT:s fact-finding-
              resor i Turkiet. Jag kan konstatera att den största förändring
              som egentligen har skett är att regeringen erkänner att problemen
              finns, vilket naturligtvis är hoppingivande. Det kan kanske innebära
              förändringar och inte bara som hitintills vara läpparnas bekännelse.
            </seg>
            <seg xml:id="i-f1e5b6d623e92a17-0">
              Men på flera avgörande områden brister Turkiet fortfarande när
              det gäller grundläggande krav på demokratiska, fria och mänskliga
              rättigheter.
            </seg>
            <seg xml:id="i-3304fff1d8ee17c0-0">
              För det första har vi yttrandefriheten. Trakasserier vid demonstrationer
              är mer regel än undantag, framför allt i sydöstra Turkiet. Det
              finns demonstrationer där man trakasserar folk för att de ropar
              slagord på kurdiska. Man angriper regeringen och konstitutionen.
              Man upplöser demonstrationer utan någon som helst egentlig rättighet
              att göra det. Journalister som arbetar fackligt har ingen möjlighet
              att också jobba som journalister. Det råder närmast ett yrkesförbud
              för journalister som är fackligt aktiva. Journalister åtalas fortfarande
              för vad de skriver i tidningarna. Ett flertal journalister har
              fått sluta jobba därför att ägarna av tidningarna har gett dem
              yrkesförbud.
            </seg>
            <seg xml:id="i-a9084be76e2cf575-0">
              För det andra är organisationsfriheten begränsad i Turkiet. Fortfarande
              upplöses politiska partier, och det är inte så länge sedan som
              det största kurdiska partiet i Turkiet, HADEP, upplöstes. Åtal
              mot människorättsaktivister sker med jämna mellanrum. När vi var
              nere i Turkiet fick vi höra om Human Rights Association; när man
              gick på ett möte för att diskutera mänskliga rättigheter och demokratiutveckling
              i Turkiet på departementet så passade militär och polis samtidigt
              på att gå in i Human Rights Associations lokaler och lägga beslag
              på de papper och handlingar som fanns där. Human Rights Foundations
              ledamöter är ofta utsatta för åtal; de har alltid åtalspunkter
              bakom sig. Till exempel är Sezgin Tanrikulu, aktiv i Human Rights
              Foundation, anklagad i dag för att ha hållit ett tal om våld mot
              kvinnor i Diyarbakir. Alldeles nyligen dömdes ett antal fackliga
              aktivister till fängelse i mellan ett halvår och ett år på grund
              av att de hade krävt fackliga rättigheter.
            </seg>
            <seg xml:id="i-3c84c9d64680b67a-0">
              För det tredje är religionsfriheten i Turkiet kraftigt begränsad.
              Fortfarande stämplas religionstillhörigheten i passen, och man
              stämplar på ett mycket märkligt sätt. Man stämplar kristen och
              övrigt kristen. Övrigt kristen är antagligen de syrianska och
              armenska kristna organisationerna. Om man tillhör dem får man
              den stämpeln i sitt pass. Detta har inte med religionsfrihet att
              göra. Möjligheterna att driva sin kyrkliga verksamhet är avhängiga
              de statliga guvernörernas välvilja. Man kan konstatera att man
              i vissa delar har haft möjlighet att rusta upp de gamla syrianska
              kyrkorna och klostren. Men i andra delar är det inte tillåtet.
              Fortfarande fängslas och trakasseras präster och biskopar som
              vill utöva sin egen religion och ingenting annat.
            </seg>
            <seg xml:id="i-4d5b176075eaec5a-0">
              För det fjärde är minoriteternas rättigheter i Turkiet klart
              begränsade. Rätten till språkutbildning fattas. Man skriver in
              i nya lagar att man ska ha rätt att utbilda sig i till exempel
              kurdiska. Sedan använder man alla möjliga hinder för att stoppa
              det. Jag kan ta två exempel. Vid ett tillfälle visade det sig
              att dörröppningen var för liten, och därför ställde man in en
              kurs som över 60 personer hade anmält sig till. Vid ett annat
              tillfälle förbjöd man utbildningen därför att man hade skrivit
              att den skulle vara i det kurdiska språket.
            </seg>
            <seg xml:id="i-db03abad63dcefbb-0">
              För det femte kränks kvinnans rättigheter ständigt i Turkiet.
              Det finns tre olika långa straff för våldtäkt beroende på om man
              är gift, ogift eller skild.
            </seg>
            <seg xml:id="i-eac940867e8c78f6-0">
              För det sjätte fortsätter tortyren och ökar ständigt i omfattning
              i Turkiet i dag på fängelser och vid förhör.
            </seg>
          </u>
          <note xml:id="i-19fd13530491b7ba-0">
            I detta anförande instämde Ulla Hoffmann (v).
          </note>
          <note type="speaker" xml:id="i-0362413f8f3bfb24-0">
            Anf. 48 HILLEVI LARSSON (s):
          </note>
          <u who="hillevi_larsson_67e0bc" xml:id="i-59ca72bcb06cc123-0">
            <seg xml:id="i-3bbf1745c0a0ed95-0">
              Fru talman! Jag ska i dag tala om Västsahara. Tyvärr är det alltför
              få som vet någonting om detta land. Västsahara är ett litet afrikanskt
              land som ligger precis intill Marocko i norra Afrika. Västsaharierna
              har inte levt i frihet under modern tid. 1975 släppte Spanien
              styret över landet, men frihet varade bara några dagar för västsaharierna.
              Sedan ryckte bland annat marockanska trupper in och tog över landet
              med våld och vapen. Västsaharierna försvarade sig, så småningom
              ledda av sin motståndsrörelse Polisario Front.
            </seg>
            <seg xml:id="i-7e3bd5fc6bf3b8b0-0">
              År 1991 kom man fram till en vapenvila. Bakgrunden till det var
              att FN äntligen kom med resolutioner om att västsaharierna skulle
              få bestämma sig egen framtid genom en folkomröstning. Detta gick
              västsaharierna med på. Vapenvilan var hela tiden knuten till denna
              folkomröstning. Marockos svar på detta var tyvärr bedrövligt.
              Denna utlovade folkomröstning, som har stöd i FN, har försinkats
              tio gånger hittills och inte blivit av.
            </seg>
            <seg xml:id="i-1b7e0c828bb8b7e3-0">
              Samtidigt har man också fört en bosättningspolitik som har gått
              ut på att flytta in marockanska militärer och även vanliga marockaner
              i de ockuperade områdena för att ändra befolkningssammansättningen.
              10 000 västsaharier har också tvångsmarockaniserats. De har alltså
              tvångsförflyttats till Marocko för att bli marockaner. Syftet
              har även i detta fall varit att ändra befolkningssammansättningen
              i Västsahara, eftersom förutsättningen för att man ska kunna hålla
              en folkomröstning är att utgången är säker, det vill säga att
              det blir fortsatt marockansk överhöghet.
            </seg>
            <seg xml:id="i-fe8fab0e91af8426-0">
              När striderna inleddes 1975 och marockanska trupper ryckte in
              flydde 100 000-tals människor från Västsahara. De lever ända sedan
              dess i flyktingläger i öknen i Algeriet. Det finns alltså människor
              som har levt där i närmare 30 år. De har hela tiden förberett
              sig för den dagen då Västsahara ska bli fritt, eller i alla fall
              för den dagen då de ska få delta i den utlovade folkomröstningen.
            </seg>
            <seg xml:id="i-0af9b56b77ffa219-0">
              Det senaste initiativet från FN är ytterligare en kompromiss.
              På grund av Marockos ovilja att samarbeta har det blivit kompromiss
              efter kompromiss. Den senaste kompromissen går ut på autonomi
              med marockansk överhöghet. Det innebär att västsaharierna själva
              ska få välja de ledare som ska sköta inrikespolitiken i Västsahara
              medan Marocko även fortsättningsvis ska sköta utrikespolitiken.
              Denna ordning ska bara vara i fyrafem år. Därefter ska den här
              folkomröstningen äntligen hållas. Man har till och med gått så
              långt att man har sagt att Marocko ska få vara med och diskutera
              vilka som ska ha rösträtt i denna folkomröstning. Det är naturligtvis
              väldigt omstritt eftersom marockanerna vill att så många som möjligt
              av deras allierade, det vill säga så många marockaner som möjligt,
              ska ha rösträtt. Givetvis vill västsaharierna att det främst ska
              vara Västsaharas folk som har rösträtt. Polisario, det vill säga
              Västsaharas motståndsrörelse, har till och med gått med på att
              kompromissa om att de marockaner som i dag lever i Västsahara
              eventuellt ska kunna få rösträtt. Det viktiga är att FN måste
              vara inblandat så att denna folkomröstning går rätt till.
            </seg>
            <seg xml:id="i-ac2819e25aeb7ef4-0">
              Nu är det tyvärr så att Marocko inte heller har gått med på den
              kompromiss som Västsahara, Polisario och FN har gått med på, utan
              man har motarbetat den med alla medel. Nu håller FN:s tålamod
              på att tryta, vilket är beklagligt. Det finns en risk för att
              man gör ytterligare en kompromiss som går Marocko till mötes ännu
              mer. Det här blir mer och mer urvattnat samtidigt som tiden går.
              Det kommer att bli allt svårare att få en lösning.
            </seg>
            <seg xml:id="i-d078396d39cd411a-0">
              Därför är det oerhört viktigt att Sverige nu trycker på. Om vi
              kan få EU att trycka på FN är mycket vunnet. Vi har alla möjligheter
              att inom EU:s ram försöka att sätta press på Marocko att acceptera
              den här senaste FN-resolutionen.
            </seg>
            <seg xml:id="i-c085ac8be10d2730-0">
              Ytterligare en viktig fråga är det humanitära biståndet till
              flyktinglägren. De människor som har levt i flyktingläger ända
              sedan krigets dagar 1975 är totalt beroende av omvärldens hjälp
              och stöd för att få mat, vatten, medicin och allt annat. Det här
              biståndet har skurits ned, inte minst på europeisk nivå. För ett
              par år sedan var det 14 miljoner per år, och nu är det nere i
              3 miljoner. Det är mycket oroande med tanke på att de på intet
              sätt var rika tidigare när de fick mer bistånd.
            </seg>
            <seg xml:id="i-7aa68567a2de613d-0">
              En annan fråga gäller mänskliga rättigheter. Det gäller rättigheterna
              för marockaner, det vill säga inte i de ockuperade delarna. Kvinnor,
              homosexuella och oliktänkande förtrycks. Det är ingen riktig demokrati.
              Än värre är det i de ockuperade områdena för det västsahariska
              folket som lever i förtryck och fattigdom, och ännu värre behandlade
              blir de västsaharier som är politiskt aktiva och kämpar för den
              utlovade befrielsen. Det är väldigt viktigt att lyfta fram även
              detta.
            </seg>
            <seg xml:id="i-ed0dc4e54fec87fe-0">
              Ytterligare en fråga gäller exploateringen av naturtillgångarna.
              Det är en sak som har gjort att Marocko är speciellt intresserat
              av Västsahara och att även länder ute i världen är intresserade
              av Västsahara. Det finns rika olje- och gasfyndigheter. Det finns
              fisk och fosfat. Allt detta har väckt stort intresse. Tyvärr är
              det så att en del är direkt olagligt. Det finns amerikanska och
              franska bolag som helt olagligt utvinner olja och gas. Sedan finns
              det även prospektering som inte är olaglig men inte heller helt
              laglig. Syftet med det hela är ju utvinning. Det är Marocko som
              förhandlar med olika bolag runtom i världen om dessa naturtillgångar.
              Det är alltså inte Västsaharas folk. Det måste man påpeka.
            </seg>
            <seg xml:id="i-1ea3a0cf7f2cb440-0">
              En intressant sak är att EU varje år ger 140 miljoner euro till
              Marocko. Det är inte ett direkt humanitärt bistånd, utan det är
              mer ett bidrag till landets transporter, vatten och så vidare.
              Det finns även handelsförbindelser mellan EU och Marocko. Jag
              tycker att EU har all rätt att ställa krav med tanke på alla de
              pengar som man varje år ger. Det första kravet borde vara mänskliga
              rättigheter både i Marocko och Västsahara och det andra att FN:s
              resolutioner måste följas. Till och med Frankrike, som är Marockos
              närmaste bundsförvant, har gått med på detta. De viktigaste kraven
              är att öppna för journalister och internationella observatörer
              i de ockuperade områdena. Det handlar om det utlovade självbestämmandet,
              det vill säga inrikespolitiken, och att västsaharierna själva
              ska styra över detta och själva välja sina ledare. Detta har inte
              skett.
            </seg>
            <seg xml:id="i-643220a5eabb9372-0">
              Det allra viktigaste är att denna folkomröstning äntligen kommer
              till stånd och att Marocko inte ytterligare en gång försinkar
              och stoppar folkomröstningen eller försöker att schabbla med röstlängden.
              Detta måste ske fritt och öppet i samarbete med båda Västsahara
              och FN.
            </seg>
            <seg xml:id="i-68baff9d91dad7d7-0">
              Avslutningsvis skulle jag vilja säga att konflikten i Västsahara
              liknar Palestinakonflikten väldigt mycket. Det handlar om olaglig
              ockupation mot FN:s resolutioner. Det är en bosättningspolitik.
              Det handlar om förtryck. Skillnaden är att det råder vapenvila,
              och vi bör sträva efter att den vapenvilan fortsätter. Vi måste
              hjälpa västsaharierna att hålla vapenvilan genom att se till så
              att resolutionerna genomförs och genom att sätta press på Marocko.
            </seg>
          </u>
          <note type="speaker" xml:id="i-20f80af59adea06b-0">
            Anf. 49 LUCIANO ASTUDILLO (s):
          </note>
          <u who="unknown" xml:id="i-dc0e2239fdf770a5-3">
            <seg xml:id="i-3a33557f76638399-0">
              Fru talman!
            </seg>
            <seg xml:id="i-6af2c14e7f7c62a2-0">
              Fru talman! Denna dikt är skriven av Malmöpoeten Arne Zaring.
              Den leder till eftertanke.
            </seg>
            <seg xml:id="i-25f390e0f3935984-0">
              1900-talet kommer att gå till historien av två orsaker. Det första
              som vi tänker på är sannolikt att det var de blodiga världskrigens
              sekel. Det andra, och det som för mig är viktigast, är att det
              var det sekel då demokratin som styrelseskick fick sitt verkliga
              genombrott demokratins segertåg. För precis så var det, inte minst
              under de sista 30 åren.
            </seg>
            <seg xml:id="i-3a91ca02a0ee9694-0">
              I början på 70-talet fanns det ett fyrtiotal demokratier i vår
              värld. Till slut släppte kolonialismen sitt grepp om den afrikanska
              kontinenten. Land efter land blev självständigt och kunde bestämma
              över sin egen framtid.
            </seg>
            <seg xml:id="i-22c0ba50bb53f32d-0">
              Den person som kanske är mest symbolisk för den här omvandlingen
              i Afrika är Nelson Mandela. Vem minns inte än i dag den historiska
              stund då denne gamle man fick rösta för första gången i sitt liv?
            </seg>
            <seg xml:id="i-4716121a5a2266d2-0">
              Till sist gav diktaturerna vika också i Latinamerika. I land
              efter land föll militärjuntorna. Generalerna ställdes inför rätta
              och låstes in. I dag sjuder denna kontinent av framtidshopp, och
              för mig som tror på global rättvisa och jämlikhet är utvecklingen
              där extra intressant, med Lagos, Lula och Kirschner. I höst får
              säkert också Uruguay en president som drivs av en progressiv agenda
              för social och ekonomisk rättvisa.
            </seg>
            <seg xml:id="i-8f0fcd5f9c7088a3-0">
              I Europa föll till sist Berlinmuren. Kommunismen rasade samman
              och lämnade efter sig underutveckling och fattigdom. I land efter
              land jagades kommunismens spöke bort, och grymheterna blev uppenbara
              för alla: kontrollsamhället, förföljelsen och mördandet av oliktänkande.
            </seg>
            <seg xml:id="i-a6f4b7ee93a5e532-0">
              Fru talman! När 1900-talet gick över i 2000-talet fanns det runt
              120 demokratier i världen, och fler lär det bli, för ingenstans
              i världen kommer människor att acceptera förtryck och förföljelse,
              ingenstans kommer diktaturer att accepteras oavsett vilken grund
              de bygger på, religiös fanatism, proletariatet eller ekonomisk
              fundamentalism. Människor kommer att resa sig mot förtryck och
              förföljelse, mot orättfärdighet och orätt, för där det finns förtryck
              och förföljelse kommer det också att finnas motstånd. Människan
              är sådan.
            </seg>
            <seg xml:id="i-43cf9367a453bd50-0">
              Med dagens möjligheter att kommunicera och med den teknik som
              finns i dag kommer dessutom ingen längre att kunna slå ned oliktänkande,
              fängsla motståndare och mörda dem som kräver sina rättigheter
              utan att vi, det övriga världssamfundet, kan reagera och agera.
            </seg>
            <seg xml:id="i-6c8d4fc87f923915-0">
              Fru talman! Men demokratin är inte något vi kan ta för givet.
              Den är något som vi erövrar i ständigt pågående processer. Som
              jag ser det finns det två stora hot mot denna positiva utveckling.
            </seg>
            <seg xml:id="i-2c7b554c7feffc4c-0">
              Det första är fattigdomen och ökade klyftor mellan fattiga och
              rika, avsaknaden av det allra mest självklara: mat och vatten,
              sjukvård och utbildning. Helt enkelt att människor förvägras rätten
              till ett värdigt liv är ett av de största hoten mot demokratin.
              Om inte demokratin förmår att beröra de problem som är avgörande
              för människors vardag, kommer människor att vända demokratin ryggen.
              Här har vi i den rika världen ett stort ansvar. Det handlar om
              vår utvecklingspolitik men också om rättvis och fri handel.
            </seg>
            <seg xml:id="i-133b82df203c1b31-0">
              Det andra, fru talman, är tystnaden. Vad då tystnaden? Jo, den
              tystnad som alltför ofta visas mot demokratier som förgriper sig
              mot sina egna folk eller mot grannar. Det är lätt att kritisera
              Kuba, Iran och Nordkorea. I Kuba fängslar man oliktänkande och
              dömer dem till hutlösa fängelsestraff. I Iran utestänger Väktarrådet
              massor av kandidater inför kommande val, kandidater som vill öppna
              upp landet och öka frihetsgraden för den enskilde. I Nordkorea
              går makten i arv, och det stora flertalet svälter och lever under
              vedervärdiga förhållanden.
            </seg>
            <seg xml:id="i-149d323c7635890a-0">
              Vi ska kritisera dessa länder, men vi ska också kritisera alla
              länder som bryter mot demokratins grundläggande principer. Vi
              får inte ha en dubbel måttstock. Vi måste våga kritisera dem som
              redan trätt in i demokratins finrum. Vi måste kritisera de demokratier
              som i dag bryter mot demokratins principer. Det är alldeles nödvändigt
              för att vi och världssamfundet ska vara trovärdiga.
            </seg>
            <seg xml:id="i-45c9208a32148ef9-0">
              Vi måste också kritisera Colombia. President Uribe, som i veckan
              gästar Europa och Europaparlamentet, måste få veta att vi inte
              accepterar brotten mot mänskliga och fackliga rättigheter i landet,
              att vi inte accepterar den straffrihet som råder där. I Colombia
              har det dessvärre skett en fördjupning av konflikten mellan de
              stridande parterna. Vi får inte vara tysta som om ingenting har
              hänt.
            </seg>
            <seg xml:id="i-735ae3a922a5c672-0">
              Vi måste också kritisera Israel. Vi måste fördöma Israels och
              Sharons bosättningspolitik och byggandet av muren på ockuperad
              palestinsk mark. Denna politik är ett uppenbart brott mot folkrätten.
              Principerna om rätt till självbestämmande, fredlig lösning av
              tvister och respekt för mänskliga rättigheter måste gälla alla.
            </seg>
            <seg xml:id="i-30fdec65c2caf3e6-0">
              Världssamfundet ska givetvis ställa krav på både israeler och
              palestinier, så att vi gör konkreta insatser för att bryta våldsspiralen.
              Samtidigt har det militärt starka Israel ett speciellt ansvar
              och måste upphöra med den förödmjukande behandlingen av palestinier.
              Vi får inte vara tysta som om ingenting har hänt.
            </seg>
            <seg xml:id="i-ad9b01d7c5b0a700-0">
              Vi måste också kritisera Pakistan, ett land som har massförstörelsevapen
              och där de extrema islamisterna stärkte sin position i det förra
              valet. Situationen har blivit mycket svårare inte bara för dem
              som tillhör olika religiösa minoriteter i landet utan för många
              fler. Läs Amnestys rapporter! Vi får inte vara tysta som om ingenting
              har hänt.
            </seg>
            <seg xml:id="i-71fedf43c96ce5d9-0">
              Det finns många fler länder. Jag väljer medvetet att inte ta
              upp vår konungs senaste statsbesök.
            </seg>
            <seg xml:id="i-ee727d1bc9b642ad-0">
              Fru talman! Vi måste höja våra röster och kräva mer av dem som
              kallar sig demokratier. Vi måste sträva mot en värld där klyftorna
              minskar, för ska vi ta med oss en enda lärdom från förra seklet
              och inte upprepa misstagen som ledde till att så mycket blod i
              onödan spilldes under 1900-talet, är det följande: förtrycket
              kan inte överleva utan tystnadens hjälp. Därför får vi aldrig
              vara tysta som om ingenting har hänt.
            </seg>
          </u>
          <note xml:id="i-96c668d159c6a211-0">
            I detta anförande instämde Hillevi Larsson (s).
          </note>
          <note type="speaker" xml:id="i-1dd75aea4ed78d50-0">
            Anf. 50 TUVE SKÅNBERG (kd):
          </note>
          <u who="tuve_skanberg_44348e" xml:id="i-4e8069f4c5590bed-0">
            <seg xml:id="i-4c543e5e5c662f3d-0">
              Fru talman! När vi i dag debatterar utrikespolitik har vi rört
              oss långt borta och i fjärran länder likaväl som i Europa, och
              jag vill så här när det börjar gå mot slutet av debatten fästa
              uppmärksamheten vid vår omedelbara närhet, vid det nordiska samarbetet
              i Nordiska rådet.
            </seg>
            <seg xml:id="i-bc21574a4304f2ee-0">
              Nordiska rådet har en stor betydelse som redskap för samförstånd
              och samarbete här i vår del av Europa och för att främja ett nordiskt
              perspektiv på bland annat utrikespolitik och andra politikområden.
            </seg>
            <seg xml:id="i-23dde4456242d33f-0">
              Nordiska rådet har funnits i mer än 50 år, och av några av ledamöterna
              kanske det ses som överspelat, som någonting som hade betydelse
              innan vi gick med i EU, men det är alldeles tvärtom. Inom EU är
              det nödvändigt att bilda allianser, och det är särskilt viktigt
              att vi som har det perspektiv som råder i de nordiska länderna,
              ett nordiskt perspektiv, bidrar med det inne i EU och bildar allianser
              med länder som ser på saker på ett sätt som liknar vårt. Vi har
              sedan många år tillbaka en erfarenhet av rörlighet för tjänster,
              varor och kapital mellan de nordiska länderna och även av att
              kunna förstå varandra också språkligt över nationsgränserna.
            </seg>
            <seg xml:id="i-721e62390f106214-0">
              Norge och Island är ju faktiskt inte med i EU, och därför är
              det så viktigt att det här blir deras kanal in och vi i någon
              utsträckning kan ge röst åt deras synpunkter och förhoppningsvis
              får se dem med i ett samarbete i EU så småningom.
            </seg>
            <seg xml:id="i-76e169e93cc4ddef-0">
              Dessutom pågår tillsammans med Nordiska rådet ett samarbete med
              de baltiska staterna. Balterna är till exempel partner i Nordiska
              Investeringsbanken, som ju sorterar under Nordiska rådet. Kort
              sagt: Om Nordiska rådet inte fanns skulle det vara nödvändigt
              att bilda det.
            </seg>
            <seg xml:id="i-84e7fa44b774786c-0">
              Låt mig eftersom tiden tillåter det peka på några punkter där
              Nordiska rådet har en stor betydelse och enligt Kristdemokraternas
              mening bör få en ännu större betydelse. Det gäller först främst
              forskning och utveckling. Forskning och utveckling kostar oerhörda
              summor, och vår välfärd är beroende av dessa verksamheter. När
              vi i Sverige tar fram patent flyr idéerna, pengarna och även forskarna
              till USA. Det finns just nu 400 000 akademiker och forskare från
              Europa i USA. De hade kunnat göra en oerhörd nytta här hemma,
              men de har flyttat dit där det betalar sig bättre och där patent
              kan bli verklighet.
            </seg>
            <seg xml:id="i-61586a3e8dc8dc40-0">
              Ett motdrag mot detta är NORIA , Gustav Björkstrands vitbok om
              Norden som ledande region för forskning och utveckling. Det är
              ett samarbete som är meningen ska kunna frigöra pengar från de
              nordiska länderna, samordna satsningar och framför allt frigöra
              pengar från näringslivet, som ju har de stora resurserna. NORIA
              skulle kunna vara ett mycket bra och effektivt sätt att få bättre
              forskning och utveckling.
            </seg>
            <seg xml:id="i-f7bde44b87b256e6-0">
              Jag vill också tala om TV. Vi som bor i närheten av Danmark,
              Norge eller Finland har under många år kunnat se dessa länders
              TV-utbud. Det är kulturellt värdefullt, det kostar inte mer, vi
              får plötsligt en eller två kanaler till, vi lär oss ett annat
              språk och vi blir till exempel som svenskar mer bekanta med danskan,
              som för många är svår att förstå. Ole Norbacks rapport om möjligheten
              vid digitalisering är viktig, men det går för långsamt.
            </seg>
            <seg xml:id="i-2a930af6ef28e257-0">
              Jag vill också peka på pendlingen med skattefrågor, frågorna
              kring socialförsäkringssystemet som ska lösas, miljösamarbetet
              runt Östersjön, vår offentlighetsprincip och stöd och samordning
              av alkohol- och narkotikapolitik. Tillsammans kan vi få ett väldigt
              starkt inflytande. Annars blir det ju så att Danmark sänker spritpriserna,
              Sverige följer efter och Norge får i sista hand lida av att man
              också där är tvungen att sänka priserna.
            </seg>
          </u>
          <note type="speaker" xml:id="i-2cfb5030f9169e07-0">
            Anf. 51 ULF HOLM (mp):
          </note>
          <u who="ulf_holm_a45651" next="cont" xml:id="i-101b8a51211dc24d-0">
            <seg xml:id="i-657acd541a2234ea-0">
              Fru talman! Jag ska i mitt anförande koncentrera mig på ett par
              länder i Asien, som jag tycker har debatterats lite väl lite.
              Det gäller till exempel Indien, som nu äntligen har börjat en
              fredsprocess med Pakistan. Förhoppningsvis ska denna nya diskussion
              äntligen komma att ända den konflikt som finns i Kashmir.
            </seg>
            <seg xml:id="i-59026bfc454119d4-0">
              Statsministern var ju i Indien i januari och deltog i en del
              aktiviteter. Jag tyckte nog att statsministern vid sitt besök
              i Indien kunde ha räckt ut en hand till Indien för att säga att
              Sverige är berett att hjälpa till för att lösa den här konflikten.
              Statsministern sade enligt indisk press, som jag läste när jag
              själv var i Indien vid den här tidpunkten, att Sverige inte är
              intresserat av att hjälpa till i fredsförhandlingarna. Jag tycker
              att det är väldigt synd att Sverige intar den positionen. Det
              beror givetvis också på om Indien och Pakistan är intresserade
              av hjälp. Det har de inte varit hittills. Men om de i denna fredsprocess
              om Kashmir skulle vilja ha svensk hjälp tycker jag givetvis att
              Sverige måste ställa upp och bistå dem. Det tror jag är en av
              de viktigaste sakerna som kan hända i Indien, om vi äntligen kan
              få ett slut på den konflikten. Det är naturligtvis väldigt viktigt.
            </seg>
            <seg xml:id="i-e27b996595e7a7b1-0">
              Söder om Indien ligger ett land som heter Maldiverna, som för
              de flesta av riksdagsledamöterna och andra svenskar kanske är
              känt för de härliga stränderna. Men problemet är att de mänskliga
              rättigheterna på Maldiverna är mycket bristande, om det över huvud
              taget finns några. Det finns en mycket stark ledare som har det
              mesta av makten, och fria val är inte att tänka på i den bemärkelsen
              att man har flera partier att välja mellan. Nu finns det naturligtvis
              även på Maldiverna en liten grupp som jobbar för demokratisering
              av Maldiverna, nämligen Maldivernas demokratiska parti. Jag tycker
              att det skulle vara väldigt bra om Sverige också gav stöd till
              denna demokratirörelse så att vi kan få slut på det diktatoriska
              styret på Maldiverna och så att man där kan ha fria, demokratiska
              val där alla kan få vara engagerade i det parlamentariska systemet.
              Det kan man tyvärr inte i dag på Maldiverna. Tvärtom blir folk
              fängslade, det förekommer tortyr och så vidare, och det rapporteras
              mycket lite i Maldivernas tidning.
            </seg>
            <seg xml:id="i-669a0cac75cae8d5-0">
              Gemensamt för många asiatiska länder är ju också problem med
              mänskliga rättigheter, och då tänker jag framför allt på HBT-situationen,
              alltså situationen för homosexuella och bisexuella personer i
              de här länderna. De har oftast lagstiftning som förbjuder homosexualitet.
              Det pågår i och för sig en diskussion i Indien om att man ska
              lätta på det här, men om jag har förstått det senaste beskedet
              från regeringen där vill man inte ändra den grundlag som förbjuder
              homosexualitet. Det här borde naturligtvis Sverige lyfta fram
              väldigt mycket. Utrikesdepartementet tar också upp situationen
              för homosexuella i Indien i sin rapport som man lämnade för ett
              par veckor sedan. Jag tror att det är bra att Sverige fortsätter
              kämpa för och verka för att mänskliga rättigheter, framför allt
              med tanke på HBT-situationen, förbättras i Indien så att det inte
              är straffbart. Samma sak gäller för övrigt också Maldiverna, där
              homosexualitet också är förbjudet enligt maldivisk lag, vilket
              borde upphävas, tycker jag.
            </seg>
            <seg xml:id="i-e017ecb3296797c1-0">
              Den utrikespolitiska debatten var härmed avslutad.
            </seg>
          </u>
          <note xml:id="i-62a4a7daf97d4440-0">
            2 § Justering av protokoll
          </note>
          <note xml:id="i-d39fabc68b7ef7a9-0">
            Justerades protokollet för den 5 februari.
          </note>
          <note xml:id="i-c0f4b32f064fbe22-0">
            3 § Anmälan om särskild företrädare för partigrupp
          </note>
          <note xml:id="i-ed4f3fb0b093a6a6-0">
            Andre vice talmannen meddelade att Centerpartiets riksdagsgrupp
            enligt 1 kap. 5 § riksdagsordningen anmält Åsa Torstensson som
            särskild företrädare för partigruppen samt Kenneth Johansson som
            ersättare för Åsa Torstensson.
          </note>
          <note xml:id="i-70d4239bd991f238-0">
            4 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-5f4d45142063512b-0">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="ulf_holm_a45651" prev="cont" xml:id="i-31e6213758bb175e-0">
            <seg xml:id="i-50138d9080afd8b2-0">
              KOM(2003)522
            </seg>
          </u>
          <note xml:id="i-b5f5a1c94da52acf-0">
            5 § Hänvisning av ärenden till utskott
          </note>
          <note xml:id="i-51890f7c4ff0cdff-0">
            Föredrogs och hänvisades
          </note>
          <note xml:id="i-b087e2bcc98186a8-0">
            6 § Anmälan om interpellation
          </note>
          <note xml:id="i-69292653dff09e0f-0">
            Anmäldes att följande interpellation framställts
          </note>
          <note xml:id="i-125cd0f626527133-0">
            den 11 februari
          </note>
          <note xml:id="i-59732f913b10eaef-0">
            Magdalena Andersson
          </note>
          <note xml:id="i-670f512950e88461-0">
            Interpellationen redovisas i bilaga som fogats till riksdagens
            snabbprotokoll tisdagen den 17 februari.
          </note>
          <note xml:id="i-50525b593d823a6b-0">
            7 § Anmälan om skriftliga svar på frågor
          </note>
          <note xml:id="i-f0d9cb1fdaed8190-0">
            Anmäldes att skriftliga svar på följande frågor inkommit
          </note>
          <note xml:id="i-64dcd4141b3a8fc9-0">
            den 10 februari
          </note>
          <note xml:id="i-49df084e2992f569-0">
            Hans Backman
          </note>
          <note xml:id="i-274e5ba3a4816e35-0">
            Ulf Sjösten
          </note>
          <note xml:id="i-b4a0a34158478715-0">
            Svaren redovisas i bilaga som fogats till riksdagens snabbprotokoll
            tisdagen den 17 februari.
          </note>
          <note xml:id="i-75991646414fd800-0">
            8 § Kammaren åtskildes kl. 14.36.
          </note>
          <note xml:id="i-e8ae766aa8dba1ad-0">
            Förhandlingarna leddes
          </note>
          <note xml:id="i-72e097dc559a5b60-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
