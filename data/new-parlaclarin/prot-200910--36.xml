<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--36</head>
          <docDate when="2009-11-24">2009-11-24</docDate>
        </div>
      </front>
      <body>
        <div>
          <note xml:id="i-61b8ede69e7ff27c-0">
            ﻿
          </note>
          <note xml:id="i-2eb4d50daeee11c7-0">
            Riksdagens protokoll
          </note>
          <note xml:id="i-1e198538ad11a328-0">
            2009/10:36
          </note>
          <note xml:id="i-4772870c8c97574c-0" type="date">
            Tisdagen den 24 november
          </note>
          <note xml:id="i-f81afc340beb2eb9-0">
            Kl. 13:00 - 20:59
          </note>
          <note xml:id="i-587bfcdcc76be73a-0">
            1 § Justering av protokoll
          </note>
          <note xml:id="i-6652b9789b12dbe3-0">
            Justerades protokollen för den 17 och 18 november.
          </note>
          <note xml:id="i-7723bf8cf0ef229d-0">
            2 § Ledighet
          </note>
          <note xml:id="i-66435e8400e670d4-0">
            Talmannen meddelade att Patrik Forslund (m) ansökt om ledighet
            under tiden den 11 januari 20105 april 2010.
          </note>
          <note xml:id="i-29071cd039b6181f-0">
            Kammaren biföll denna ansökan.
          </note>
          <note xml:id="i-1f16a93519c83221-0">
            Talmannen anmälde att Gunnel Söderberg (m) skulle tjänstgöra
            som ersättare för Patrik Forslund.
          </note>
          <note xml:id="i-08af798183416d5e-0">
            3 § Anmälan om fördröjda svar på interpellationer
          </note>
          <note xml:id="i-d196bf0390f9b798-0">
            Till riksdagen hade inkommit följande skrivelser:
          </note>
          <note xml:id="i-a51c98d3a682554b-0">
            Interpellation 2009/10:97
          </note>
          <note xml:id="i-a17542aae135e561-0">
            Interpellation 2009/10:97 Konsekvenser av att avreglera Gotlandstrafiken
          </note>
          <note xml:id="i-227f1458fb791e5e-0">
            Interpellationen kommer att besvaras tisdagen den 15 december
            2009.
          </note>
          <note xml:id="i-3f43ef5c3836abc6-0">
            Skälet till dröjsmålet är nationella samt utrikes resor.
          </note>
          <note xml:id="i-72f61641f5211163-0">
            Dag Ekman
          </note>
          <note xml:id="i-0194863d2efec9a0-0">
            Interpellation 2009/10:100
          </note>
          <note xml:id="i-d7e73e8bf63cbd37-0">
            Interpellation 2009/10:100 Träförädlingens framtid i Gävleborg
          </note>
          <note xml:id="i-bd2d56c3e6bb785c-0">
            Interpellationen kommer att besvaras tisdagen den 1 december
            2009.
          </note>
          <note xml:id="i-3f43ef5c3836abc6-1">
            Skälet till dröjsmålet är nationella samt utrikes resor.
          </note>
          <note xml:id="i-84e14e2378079db1-0">
            Fredrik Ahlén
          </note>
          <note xml:id="i-c30d84b6784502a1-0">
            Interpellation 2009/10:106
          </note>
          <note xml:id="i-cc3ade9c65e142ce-0">
            Interpellation 2009/10:106 Åtgärder för industrin i Gävleborg
          </note>
          <note xml:id="i-bd2d56c3e6bb785c-1">
            Interpellationen kommer att besvaras tisdagen den 1 december
            2009.
          </note>
          <note xml:id="i-3f43ef5c3836abc6-2">
            Skälet till dröjsmålet är nationella samt utrikes resor.
          </note>
          <note xml:id="i-84e14e2378079db1-1">
            Fredrik Ahlén
          </note>
          <note xml:id="i-f605e7e43606bae5-0">
            Anf. 1 TALMANNEN:
          </note>
          <note xml:id="i-b9bedb2ec3d865b0-0">
            Vi har i dag fem interpellationsdebatter. Kl. 16.00 är det gruppmöten.
            Är vi inte klara utan det finns något kraftigt överskjutande kommer
            det sista av interpellationsdebatterna att avslutas ganska sent
            i kväll i och med att arbetsplenum startar kl. 18.00 detta sagt
            för att alla ska vara medvetna om det.
          </note>
          <note xml:id="i-af0bb957bd677431-0">
            4 § Svar på interpellation 2009/10:49 om kultur i arbetslivet
          </note>
          <note type="speaker" xml:id="i-4238498e27e6765a-0">
            Anf. 2 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-0">
            <seg xml:id="i-e7a654e84f78330c-0">
              Herr talman, kära kulturvänner! Eftersom det i dag är min födelsedag
              hoppas jag att vi blir klara till kl. 16.00.
            </seg>
            <seg xml:id="i-fe0ecb7ba59bf0be-0">
              Gunilla Carlsson i Hisings Backa har frågat mig om jag kommer
              att verka för att det framgent i Kulturrådet kommer att finnas
              medel att söka för kultur i arbetslivet på samma nivå som tidigare.
              Gunilla Carlsson har även frågat om jag är beredd att se till
              att dessa bidragsmedel inte ska räknas bland de verksamheter som
              bidragsgivningen ska minska för enligt budgetpropositionen.
            </seg>
            <seg xml:id="i-4a8cd96f6ef24bfc-0">
              Låt mig först förtydliga arbetsgången för de statliga bidragsmedlen.
              Regeringen har i budgetpropositionen för 2010 föreslagit en minskning
              av anslaget 1:2 för att frigöra medel till andra satsningar inom
              kulturområdet, bland annat Skapande skola. För att regeringen
              ska kunna besluta om detta måste riksdagens beslut om budgetpropositionen
              först inväntas. Det kommer att ske först i mitten av december.
            </seg>
            <seg xml:id="i-421944ac42920505-0">
              När det gäller bidragsgivningen inom kulturområdet är det Statens
              kulturråd som fördelar bidragen. De bidragsmedel som Gunilla Carlsson
              refererar till ligger under anslaget 1:2, anslagspost 1 som ska
              användas för insatser för allmän kulturverksamhet och utvecklingsverksamhet.
              I regleringsbrevet till Statens kulturråd specificeras att anslagsposten
              bland annat ska användas för en rad olika ändamål, däribland insatser
              för att främja en bred kulturverksamhet med arbetsplatsen och
              arbetsgemenskapen som utgångspunkt.
            </seg>
            <seg xml:id="i-434d75936703785b-0">
              Regeringen har överlåtit till Statens kulturråd att besluta hur
              de drygt 80 miljoner kronor som finns på anslagsposten ska fördelas
              mellan de olika angivna ändamålen. Regeringens ambition på sikt
              är att ytterligare minska detaljstyrningen och att lämna till
              Kulturrådet att efter övergripande mål för bidragsgivningen bedöma
              vilka ansökningar som bör beviljas.
            </seg>
            <seg xml:id="i-080bb2f00466797a-0">
              Statens kulturråd har i sin bidragsgivning till ändamålet att
              främja kulturverksamhet med arbetsplatsen som grund prioriterat
              läsfrämjande insatser. Som Gunilla Carlsson påpekar finns det
              framgångsrika projekt att visa på inom detta område. Läsfrämjande
              är också något som regeringen har prioriterat.
            </seg>
            <seg xml:id="i-8aaaafddb216d71f-0">
              Regeringen har en uttrycklig ambition att främja allas möjlighet
              till kulturupplevelser och bildning. Därför har regeringen satt
              upp just detta som ett av de nya kulturpolitiska mål som föreslås
              för riksdagen. Regeringen anser det lämpligast att lämna åt Kulturrådet
              att bedöma vilka organisationer som bör motta statliga bidrag.
            </seg>
          </u>
          <note xml:id="i-e15c047089fe024c-0">
            Anf. 3 GUNILLA CARLSSON i Hisings Backa (s):
          </note>
          <u who="unknown" prev="cont" xml:id="i-9cae8b15e3a332b8-0">
            <seg xml:id="i-66aaaa840d6d976f-0">
              Herr talman! Jag får väl passa på att gratulera kulturministern
              på hennes födelsedag. Vi får hoppas att det inte blir debatt hela
              kvällen för kulturministern. Jag vill också tacka så mycket för
              svaret. Men jag känner mig inte särskilt lugn i sinnet efter det
              svar jag fått.
            </seg>
            <seg xml:id="i-c9b1824f27247e87-0">
              Min fråga gäller det som kulturministern säger om möjligheten
              att bedriva kulturprojekt ute på arbetsplatserna. Under den tid
              som den moderata ministern innehaft kulturministerposten har vi
              sett hur resurserna till just anslagsposten Kultur i arbetslivet
              har minskat.
            </seg>
            <seg xml:id="i-55123fcf47ba199a-0">
              Vi vet att den verksamheten är och har varit en bra verksamhet.
              Ända sedan 1970-talet har medel gått till arbetsplatserna just
              för att främja människors möjlighet att vara mer delaktiga. Det
              handlar om en grupp människor som många gånger inte tar del av
              kulturen och som vi vet kanske har en lite högre tröskel för att
              själva vara verksamma och gå på teater eller besöka andra kulturverksamheter.
            </seg>
            <seg xml:id="i-13e0d4c6df344695-0">
              Kulturministern lyfter fram läsfrämjandet. Men ministern har
              varit med om att se till att bland annat verksamheten med En bok
              för alla inte fått läggas ned de har faktiskt lyckats överleva
              men väl fått minskas till en mycket liten skala. Utgivningen för
              vuxna har minskat.
            </seg>
            <seg xml:id="i-d500e9919baac433-0">
              Ambitionen att jobba med kultur för barn och unga är, tycker
              jag, mycket bra. Men jag ser med oro på att man hela tiden utestänger
              vuxna från att bli mer delaktiga. Kultur i arbetslivet är en mycket
              viktig del. Tidigare under den socialdemokratiska regeringen öronmärktes
              medel till den här verksamheten för att pengarna inte skulle gå
              till något annat. I stället gällde det att driva på för att få
              projektverksamhet ute på arbetsplatserna. 10 miljoner avsatte
              vi i budgeten öronmärkta pengar för den här verksamheten.
            </seg>
            <seg xml:id="i-018965cb8c7b0e0c-0">
              Förra året bestämde sig den borgerliga regeringen för att det
              här anslaget skulle läggas i den pott med pengar som finns under
              anslaget 1:2, som kulturministern här lyfte fram. Lena Adelsohn
              Liljeroth, du sade att det nu finns möjligheter att söka ännu
              mer pengar än de 10 miljonerna. Men enligt de senaste siffrorna
              jag sett har 1,7 miljoner gått till anslagsposten Kultur i arbetslivet.
              Genom att gå från 10 miljoner till 1,7 miljoner har det definitivt
              inte blivit något plus på det kontot!
            </seg>
            <seg xml:id="i-a0a9e4a40e8cb842-0">
              Jag tror att tanken med öronmärkta medel var bra. Men det innebär
              inte att man inte får använda mer. Man får i alla fall inte plocka
              från de 10 miljonerna och använda de pengarna till någonting annat.
            </seg>
            <seg xml:id="i-10d5d4da6d2daf96-0">
              Återigen, kulturministern: Även om man nu i propositionen lägger
              fram förslag och säger att man vill att fler ska ta del av kulturen
              räcker inte det. Man måste också ha en politik för det. Det räcker
              inte med vackra ord. Hur kommer kulturministern att jobba för
              att se till att fler i de grupper där man inte tar del av kultur
              drygt tre miljoner människor finns ute på arbetsplatserna, så
              det finns en mycket bra grund för att se till att jobba gentemot
              nämnda grupper ute på deras arbetsplatser får större möjligheter
              att vara delaktiga och att ta del av kulturen?
            </seg>
          </u>
          <note type="speaker" xml:id="i-2a2e7dabb7d8cd5a-0">
            Anf. 4 HILLEVI LARSSON (s):
          </note>
          <u who="hillevi_larsson_896639" xml:id="i-2881f6aa35220d92-0">
            <seg xml:id="i-749a7eb798cfc4d3-0">
              Herr talman! Också jag vill börja med att gratulera kulturministern
              på hennes födelsedag. I dag här huset jobbar man ju vidare oavsett
              vad som händer. Jag hoppas dock att ministern får en chans att
              fira senare i dag, kanske också med lite kultur.
            </seg>
            <seg xml:id="i-fa97aeabe0e8bf12-0">
              Jag tycker att Kultur i arbetslivet är viktigt. Det finns folkhälsoeffekter
              med kulturen som kan vara väldigt bra arbetsmiljömässigt, men
              det är också ett sätt att nå grupper som är svåra att nå med kulturen.
              Vi kan se att det finns en snedfördelning där framför allt välutbildade
              tar del av kultur mer än lågutbildade, där kvinnor mer än män
              tar del av kultur och där äldre tar del av kultur mer än yngre.
              Yngre och medelålders LO-män nås alltså inte mycket att kulturen.
              Det är tråkigt både av demokratiskäl jag tycker nämligen att kulturen
              är en väldigt viktig del av demokratin och av folkhälsoskäl samt
              över huvud taget självklart av kulturskäl. Det har ett värde i
              sig självt.
            </seg>
            <seg xml:id="i-bab7b8f852298ccc-0">
              Jag har ett konkret exempel från Malmö, som jag kommer ifrån.
              Där finns ett företag som heter Akzo Nobel, och det är en stor
              industri. Kvinnor jobbar där, men främst män. Det är en överrepresentation
              av män, och det är LO-män. De har startat ett arbetsplatsbibliotek.
              Det kan tyckas som mission impossible att nå dessa män som kanske
              inte har läst mycket tidigare i sitt liv, men det har slagit väldigt
              väl ut. Dels finns närheten mellan jobbet och biblioteket det
              är ingen sträcka att förflytta sig och dels är det anställda,
              det vill säga arbetskamrater, som driver arbetsplatsbiblioteket.
              Då får man också budbärare bland de egna, och steget blir inte
              lika långt.
            </seg>
            <seg xml:id="i-750956f653c80703-0">
              Tyvärr hotas nu detta arbetsplatsbibliotek av nedläggning, och
              det tycker jag är ett konkret exempel på när man skulle behöva
              pengar för Kultur i arbetslivet för att rädda sådana här projekt
              som faktiskt fungerar.
            </seg>
            <seg xml:id="i-e6b31c1c94df7bd1-0">
              Jag hoppas att regeringen noga utvärderar vad det innebär att
              man tar bort öronmärkningen. Hittills har anslagen inte nått upp
              till tidigare nivåer. Jag hoppas att regeringen kan tänka sig
              att återinföra öronmärkningen om denna utveckling fortsätter.
              Det är nämligen ett väldigt bra sätt att nå grupper som man annars
              inte når så lätt, och man ska inte heller underskatta arbetsmiljöeffekterna.
              Det har kommit forskningsresultat som är rätt så häpnadsväckande
              för många: Det visade sig att kultur ger lika stor hälsoeffekt
              som motion.
            </seg>
            <seg xml:id="i-8b06922fe84225d2-0">
              Det ena ska givetvis inte utesluta det andra, men det är ändå
              rätt fantastiskt att man kan se att de som är regelbundna kulturutövare
              lever i genomsnitt tio år längre än dem som inte håller på med
              kultur. Det tycker jag är intressant med de sjukskrivningstal
              vi har, förtidspensioneringar och att man i en del fall helt enkelt
              inte trivs på jobbet. Jag tror att kulturen kan göra mycket. Den
              kan inte göra hur mycket som helst, men jag tror att den kan bidra
              väldigt positivt.
            </seg>
            <seg xml:id="i-a0edfe29e371d3b5-0">
              Jag hoppas därför att Kultur i arbetslivet inte faller mellan
              stolarna, för med allmänna bidrag tror jag inte att man når dessa
              grupper på samma effektiva sätt. Sedan ska vi självklart ha kultur
              i skolan det är också ett bra sätt att nå alla, för alla går i
              skolan men sedan, när människor kommer ut i arbetslivet, är det
              viktigt att vi håller fast vid kulturarbetet. Jag hoppas alltså
              att regeringen tar vara på detta och försöker se till att de positiva
              projekt som pågår får fortsätta, och gärna att vi får ännu fler.
            </seg>
          </u>
          <note type="speaker" xml:id="i-effff19cb80acf8e-0">
            Anf. 5 CECILIA MAGNUSSON (m):
          </note>
          <u who="cecilia_magnusson_7b97bc" xml:id="i-6c024e93062c9704-0">
            <seg xml:id="i-2b7f6e88dd83f2fc-0">
              Herr talman! Även jag får instämma i hyllningskören.
            </seg>
            <seg xml:id="i-e51c2f0e47bac9b2-0">
              Hillevi Larsson gav goda exempel på vad kultur kan göra i arbetslivet.
              Jag har positiva erfarenheter från Lilla Edet, som jag kommer
              ifrån och där man tillverkar bland annat toalettpapper. Man har
              använt Skådebanan och ett projekt där man tar in kulturutövare
              i arbetskraften. Man får fantastiska erfarenheter: bättre arbetsmiljö,
              människor som är gladare på sina arbetsplatser och ett nyväckt
              kulturintresse. Detta ska självklart uppmuntras.
            </seg>
            <seg xml:id="i-1ea4504c677b9a84-0">
              Det Hillevi Larsson och Gunilla Carlsson dock glömmer är att
              det bara för att det finns ett statligt bidrag inte är självklart
              att det blir kultur på arbetsplatsen. Till projekten finns inga
              statliga bidrag. Skådebanan har visserligen ett statligt bidrag,
              men det är företagen som betalar för det. Det går alltså att få
              mycket kultur på arbetsplatsen utan bidrag. Mina frågor till både
              Hillevi Larsson och Gunilla Carlsson är därför: Varför håller
              ni så krampaktigt fast vid just det statliga bidraget till Kultur
              i arbetslivet? Varför kan ni inte lita på att Kulturrådet gör
              den fördelning som krävs?
            </seg>
            <seg xml:id="i-f8ac7f3f43108874-0">
              Om ni hade läst det senaste årets utnyttjande av bidraget hade
              ni nämligen sett att det inte är det att Kulturrådet inte vill
              ge bidragen, utan det är färre ansökningar. Och de ansökningar
              som kommer in är så dåliga att Kulturrådet har svårt att ge bidrag
              till alla. Min sista fråga är: Tycker verkligen Gunilla Carlsson
              och Hillevi Larsson att man ska ge statliga bidrag trots att ansökningarna
              inte håller måttet?
            </seg>
          </u>
          <note type="speaker" xml:id="i-8d101ccf16899d8e-0">
            Anf. 6 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-1">
            <seg xml:id="i-14077a4261c27b87-0">
              Herr talman! På något sätt är det lite synd att det bara är vi
              som är besjälade av kulturen och vet vad den betyder för välmåendet
              som står här. Som Hillevi Larsson också sade lever man faktiskt
              längre om man ägnar sig åt kultur i olika former. Vi vet det,
              och det är egentligen kunskap vi skulle behöva sprida till många
              fler.
            </seg>
            <seg xml:id="i-46edca905e3e3734-0">
              För att knyta an till det som Cecilia Magnusson sade har det
              kommit in färre ansökningar till Kulturrådet. Det är inte så att
              dessa pengar har försvunnit ut ur kulturbudgeten. Det finns egentligen
              inget särskilt öronmärkt anslag som heter just Kultur i arbetslivet,
              däremot till det som har arbetsgemenskapen som grund. Självklart
              anser jag att det ska vara en liten summa statliga pengar som
              går till en viss grupp. Jag tycker att det är bra att man stöder
              olika verksamheter som man kan lära sig av. Det är kunskap som
              kan spridas över hela arbetsmarknaden.
            </seg>
            <seg xml:id="i-86b35353379f91b9-0">
              Vi har i Sverige runt hundra tusen, kanske ett par hundra tusen,
              arbetsplatser. Vi talar här om en summa som en gång kanske har
              varit runt 10 miljoner, och de senaste åren har den legat runt
              34. Det är inte pengar som kan vara så avgörande att vissa grupper
              helt skulle utestängas från kulturen. Det tycker jag blir en tämligen
              orimlig slutsats.
            </seg>
            <seg xml:id="i-0014092f1acd0840-0">
              Däremot ser jag naturligtvis hur vi under många år har haft denna
              skeva fördelning där vissa grupper gärna använder sig av kulturen
              och ser en självklar ingång i all slags kultur, medan andra grupper
              ser att det finns trösklar. Det är ett jättebekymmer. Det är också
              därför vi tycker att det är så otroligt viktigt att satsa just
              på Skapande skola som för barnen blir öppningen och ingången till
              kultur. De ska känna sig hemma i kulturen, oavsett vilken kultur
              de så småningom väljer att använda sig av. Man ska använda sig
              av kulturens olika kreativa uttryck i just skolan.
            </seg>
            <seg xml:id="i-49e2acfcd1602957-0">
              Jag kan också säga att vi när vi talar om tillgänglighet glömmer
              studieförbunden. De får drygt 1 ½ miljard och når väldigt många
              människor. Sedan tycker jag också att det finns många verksamheter,
              inte minst när det handlar om läsfrämjande, som har kommit i gång
              via detta stora anslag som ligger på drygt 80 miljoner. Man har
              haft olika projekt; det har varit vägbibliotek och fackföreningsrörelsens
              projekt Läs för mig, pappa! Det är alldeles utmärkt. Nu har man
              testat detta, och det går utmärkt att stödja det på andra sätt.
              Dessa pengar är inte avgörande för att det ska finnas kultur till
              alla över hela landet. Däremot kan pengarna säkert användas bättre
              än i dag.
            </seg>
          </u>
          <note xml:id="i-6f2c7643ecf2b70b-0">
            Anf. 7 GUNILLA CARLSSON i Hisings Backa (s):
          </note>
          <u who="unknown" prev="cont" xml:id="i-9cae8b15e3a332b8-1">
            <seg xml:id="i-8902fc70eeedc964-0">
              Herr talman! Kulturpropositionen ska vi debattera i kammaren
              den 14 december. Jag har läst igenom den och inte hittat en enda
              mening där man lyfter fram vikten av Kultur i arbetslivet. Kanske
              kan kulturministern hjälpa mig att hitta just de orden i propositionen.
              Jag tycker nämligen att det är bedrövligt att man skriver en kulturproposition
              och inte med ett enda ord eller en enda rad lyfter fram vikten
              av kultur ute på våra arbetsplatser.
            </seg>
            <seg xml:id="i-fdbf7b8c9d90e82f-0">
              Precis som kulturministern säger är det en stor andel människor
              som faktiskt går till arbetet varje dag, och precis som Hillevi
              lyfter fram är det hälsofrämjande. Vi ser att fler blir delaktiga
              i samhällsdebatten och också i diskussionerna på våra arbetsplatser.
            </seg>
            <seg xml:id="i-bcf5253d8b7cbf68-0">
              Man mår bättre om man får ta del av kultur. Det finns en massa
              pluseffekter av sådana satsningar.
            </seg>
            <seg xml:id="i-e21be1cbbd070bd2-0">
              Då tycker jag att 10 miljoner kronor är väldigt lite i en kulturbudget.
              10 miljoner är jättemycket pengar för var och en av oss här, men
              vi vet att dessa pengar som drivmedel ger enormt mycket effekt
              ute på arbetsplatserna. Tydligheten från politiken, att man menar
              att det är viktigt att satsa på kultur ute på arbetsplatserna,
              har betydelse. I propositionen lyfter man inte fram det här över
              huvud taget.
            </seg>
            <seg xml:id="i-95c4f1c71fc67cda-0">
              Kulturrådet jobbar utifrån vad regeringen har för ambitioner
              på området. Har regeringen inte de här ambitionerna prioriterar
              man kanske bort det, vilket jag hoppas att Kulturrådet inte gör.
              Enligt de siffror jag har fått delade man under förra året ut
              1,7 miljoner av de projektmedel som fanns. Jag tror att man hade
              3 ½ miljon. Det fanns 10 miljoner när den nuvarande regeringen
              tog över.
            </seg>
            <seg xml:id="i-b285d61145be19b2-0">
              Det påverkar hur verksamheterna ser ut på våra arbetsplatser.
              Jag tror att det påverkar om de fackliga organisationerna, som
              är en av de organisationer som har drivit på det här, inte söker
              medel. Varför ska man lägga ned en massa tid och engagemang på
              att söka pengar när man ändå vet att det inte finns några pengar
              avsatta?
            </seg>
            <seg xml:id="i-8aff1e54854e4f7b-0">
              Däremot har jag hört att det ligger mängder av projektansökningar
              till projekt som inte har fått några resurser. Cecilia lyfte fram
              att de är av så dålig kvalitet. Då kan väl Kulturrådet hjälpa
              till med att skriva projektansökningar på ett sätt som gör att
              man har möjlighet att få pengar. Det handlar om vad man har för
              ambition och vilja att få människorna att ta del av kulturen.
              Man kan hjälpa till lite på traven om man tycker att det är viktigt.
            </seg>
            <seg xml:id="i-5f5392e6fcc56e9f-0">
              Vägkrogsbibliotek är någonting som kommit under de senaste åren
              och blivit en succé. Oftast är ljudböckerna, som det många gånger
              handlar om, utlånade. Det finns inga att få tag på. De har blivit
              till just för att våra fackliga organisationer såg att här är
              en grupp, framför allt män, som inte läser böcker och tänkte:
              Hur kan vi se till att de gör det? Så kom man på att börja jobba
              med vägkrogsbibliotek, och det har blivit en succé. Jag ser med
              oro vad som kommer att hända med vägkrogsbiblioteken. Vad händer
              med våra arbetsplatsbibliotek som vi vet tyvärr är alldeles för
              få men skulle behöva bli många fler? Engagerade arbetsplatsombud
              eller bokombud ute på våra arbetsplatser känner sig inte ens sedda
              i regeringens kulturpolitik. De finns inte nämnda med ett enda
              ord i propositionen. Det tycker jag är bedrövligt. Hur ser kulturministern
              på det? Ser hon inte alla dessa människor som är en resurs och
              som ser till att fler människor tar del av både läsande och annan
              kulturverksamhet?
            </seg>
          </u>
          <note type="speaker" xml:id="i-bb382ccd6df6fd25-0">
            Anf. 8 HILLEVI LARSSON (s):
          </note>
          <u who="hillevi_larsson_896639" xml:id="i-2881f6aa35220d92-1">
            <seg xml:id="i-3c722928884788f4-0">
              Herr talman! Det finns ett ordspråk som heter: Som man ropar
              får man svar. Det rop som har gått ut är såsom signalen har uppfattats
              att man först har skurit ned på Kultur i arbetslivet, och nu tar
              man bort det helt. Självklart kan man söka inom den breda ramen
              från Kulturrådet, men den signal som folk har uppfattat är att
              det här nedgraderas och nedprioriteras. Jag tror till och med
              att det finns de som inte vet om att man kan söka inom den breda
              ramen hos Kulturrådet. Oavsett vilket tycker jag att det är viktigt
              att regeringen tar sitt ansvar och inte bara skjuter över till
              Kulturrådet att säga att det är viktigt. Regeringen måste självklart
              säga att detta är viktigt. Ett bra sätt att göra det är att behålla
              kultur i arbetslivet.
            </seg>
            <seg xml:id="i-b6ca611c12483bd7-0">
              Nu har regeringen kommit med Skapande skola, och det är ett jättebra
              initiativ. Det visar vad man borde göra med kulturen inom arbetslivet.
              Naturligtvis borde man göra likadant och prioritera det här området,
              öronmärka pengar och visa att det här är viktigt, inte bara sitta
              och vänta på ansökningar. Man kan göra reklam för det här, ha
              uppsökande verksamhet och uppmuntra till sökande av pengar.
            </seg>
            <seg xml:id="i-6ce1ddebc2cecf11-0">
              Det är kanske inte alltid de som har lättast att söka som bäst
              behöver det utan arbetsplatser där det till exempel är många LO-män,
              yngre och medelålders, där många inte har den kulturen eller inte
              är vana vid att läsa, gå på teater och så vidare. Det kanske är
              just där det är viktigast att det finns kultur. Därför tycker
              jag att man ska uppmuntra det snarare än bara sitta och vänta
              in ansökningar som är mer välskrivna från andra håll. Om ansökningen
              inte är skriven perfekt ska inte vara det som fäller projektet.
            </seg>
            <seg xml:id="i-d2c944a74eb5af02-0">
              Regeringen har kommit med ett initiativ om kultur på recept,
              och det är någonting som jag har kämpat för i många år. Det finns
              redan motion på recept, som har fallit väldigt väl ut. Nu är det
              ett pilotprojekt i Helsingborg där långtidssjuka människor får
              kulturupplevelser utskrivna på recept, till exempel att du ska
              gå på teater tre gånger under veckan eller läsa en bok, gå på
              bio eller göra något annat trevligt. Det ska bli spännande att
              se hur det slår ut. Med tanke på hur bra det har gått med motion
              på recept och med tanke på att kultur är lika hälsosamt tror jag
              att det kan bli mycket positivt.
            </seg>
            <seg xml:id="i-1a865ad5b661a5e7-0">
              Det som känns bakvänt för mig är att man tar bort posten kultur
              i arbetslivet. Därmed uppfattas det som nedgradering, även om
              det inte är nedgradering. Risken finns att det hela faller mellan
              stolarna. När människor väl har blivit sjuka på jobbet, vilket
              de flesta blir, av dålig arbetsmiljö och hade kunnat må bättre
              av kultur kommer man med kultur på recept. Jag tycker att det
              alltid är bättre att förebygga än att vara framme när olyckan
              väl har hänt.
            </seg>
            <seg xml:id="i-dd1006f2245530fc-0">
              Därför vill jag ha mer kultur i arbetslivet än i dag och vill
              att regeringen ska prioritera det mer än i dag. Kultur på recept
              ska vara självklart och inte bara gälla långtidssjukskrivna utan
              även människor som är på väg att bli sjuka, alltså förebyggande.
              Det ska gälla alla som behöver det. Sprid kulturen överallt, lämna
              inte bara över till Kulturrådet att besluta. Regeringen ska ta
              sitt ansvar och poängtera att kultur i arbetslivet är otroligt
              viktigt och får inte försvinna eller nedgraderas.
            </seg>
          </u>
          <note type="speaker" xml:id="i-5551d82e2c85682d-0">
            Anf. 9 CECILIA MAGNUSSON (m):
          </note>
          <u who="cecilia_magnusson_7b97bc" xml:id="i-6c024e93062c9704-1">
            <seg xml:id="i-c9bbab8708f1b0ec-0">
              Herr talman! Man blir förundrad när man lyssnar på Hillevi Larsson
              och Gunilla Carlsson som säger att regeringen och Kulturrådet
              måste ta sitt ansvar. Vi vet att kultur är nyttigt för människor
              i allmänhet och för människor i arbetslivet i synnerhet. Vilket
              utmärkt incitament för arbetsgivare att investera i det! Det var
              just det jag gav ett exempel på med projekten i Västra Götaland
              som dessutom har blivit ett gott exempel för hela Europa. EU-kommissionen
              har gett särskilt stöd för det arbete som sker där. Det är meningen
              att det ska kunna betala sig alldeles självt utan några som helst
              statliga eller kommunala stöd. Den krampaktiga hållningen att
              det är bidragen som är det viktiga är mycket konstigt.
            </seg>
            <seg xml:id="i-fcd863ea4f7c795e-0">
              Om vägkrogsbiblioteken, som är en fantastisk verksamhet, behöver
              stöd kan de få det via läsfrämjandeanslaget. Har man en god idé
              eller ett gott projekt kan man få stöd. Men man ska inte stödja
              arbetsplatsen utan att ställa några krav på kvalitet, något som
              Hillevi Larssons och Gunilla Carlssons senaste anföranden andas
              låt dem få sina pengar bara de söker. Nej, jag tycker att varenda
              skattekrona ska granskas väldigt noga. Har man en god idé kan
              man som sagt få anslag.
            </seg>
            <seg xml:id="i-dc029c22520aae34-0">
              Jag tycker att vi tillsammans inom alla partier kan hjälpas åt
              att föra ut i våra egna partier och ute i samhället hur välgörande
              kultur faktiskt är, det vi kallar aspektpolitik.
            </seg>
            <seg xml:id="i-eef02d78e1d4adc7-0">
              Anf. 10 GÖRAN PERSSON i Simrishamn (s):
            </seg>
            <seg xml:id="i-73e275896e2d6fd0-0">
              Herr talman! Jag vill också lägga mig i den här debatten några
              minuter.
            </seg>
            <seg xml:id="i-ef7fde7a7e976ac2-0">
              Jag vill ge en bakgrund utifrån bland annat de fackliga representanterna.
              De har sett det här som ett oerhört bra initiativ och bra incitament,
              för de om några vet hur det ser ut på arbetsmarknaden och på arbetsplatserna
              och vilken stor roll det här spelar. Jag vill inte säga att det
              har spelat stor roll, för förhoppningsvis ska det här kunna fortsätta.
            </seg>
            <seg xml:id="i-4957b05d44e7fa20-0">
              Fackförbunden, bland annat Transport, Kommunal, Livs, Seko, IF
              Metall, gick ut redan i somras och var oerhört irriterade när
              de inte kunde se att medlen för Kultur i arbetslivet skulle finnas
              kvar. De uppvaktade Kulturutredningen för att verkligen föra upp
              frågan på bordet, så att man inte från ministerns eller departementets
              sida skulle kunna säga att det inte skulle spela så stor roll.
            </seg>
            <seg xml:id="i-d782500b6a0aa6cf-0">
              Likadant fick de rätt från fackligt håll när kulturpropositionen
              presenterades. Nu har vi inte debatterat budgeten, men vi kan
              inte se att det finns några medel som ska gå till just Kultur
              i arbetslivet, till arbetsplatsbiblioteken eller övrig verksamhet
              som man bedriver tillsammans med de fackliga på arbetsplatserna.
              Det som jag invänder mot är att man inte har gjort något påpekande
              om att det inte finns någon inriktning. Det kan ju fortfarande
              finnas möjligheter att få medel som finns hos Kulturrådet.
            </seg>
            <seg xml:id="i-5a4011b8bcd6734b-0">
              Jag har stort förtroende för Kulturrådet. Men, herr talman, det
              spelar ju roll vad regeringen tycker om man skickar med tillägget
              att även för oss i regeringen spelar det roll att det finns medel
              just till Kultur i arbetslivet. Vi diskuterar i andra sammanhang
              regleringsbrev och annat som spelar roll, men visst spelar det
              roll också vad vi politiker tycker. Det måste väl ändå spela roll
              vad folkvalda och vi i det här huset tycker och tänker, bland
              annat om Kultur i arbetslivet.
            </seg>
            <seg xml:id="i-809a58fe55876856-0">
              Vidare finns det en oro vad gäller speciellt vägbiblioteken.
              Vi har nu hört här om födelsedagar och dylikt. Det är trevligt
              att de firas. Men frågan är hur många som ska kunna fortsätta
              att fira födelsedagar om vägbiblioteken som startade för inte
              så länge sedan, 2004, försvinner. Risken är nu att de försvinner.
              Barnadödligheten får alltså ett nytt begrepp, ett nytt ansikte.
              Nu försöker man på olika håll och kanter, bland annat från pressens
              håll, skänka ljudböcker och olika tidningar. Aftonbladet, Svenska
              Dagbladet, Arbetarbladet, Biblioteksbladet ska då hjälpa till
              att adoptera eftersom man ser en stor oro, och den oron måste
              vi ta på allvar. Jag hoppas att regeringen och ministern också
              tar den på allvar. Vi vill på något sätt få in att vi vill styra
              och ge vårt stöd genom en skrivelse om det viktiga med kultur
              på arbetsplatsen.
            </seg>
            <seg xml:id="i-d4cc9ad3cc202fa0-0">
              För dem som är lite längre från kulturen har vi haft projekt
              som Läs för mig, pappa! och andra projekt. Det har inneburit att
              LO-arbetare som inte tidigare har varit så involverade i litteraturens
              värld har fått en ny start, att de har knäckt koden. Jag tycker
              att vi ska fortsätta på den inslagna vägen.
            </seg>
            <seg xml:id="i-20d5687cd282ad84-0">
              Min fråga till kulturministern är: Varför inte kunna göra markeringen
              på pränt till bland annat Kulturrådet att även departementet och
              kulturministern tycker att det är viktigt med Kultur i arbetslivet.
            </seg>
          </u>
          <note type="speaker" xml:id="i-feefc3b8e70adb89-0">
            Anf. 11 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-2">
            <seg xml:id="i-f6eaf765397f9a6b-0">
              Herr talman! Det här anslaget heter Insatser till allmän kulturverksamhet
              och utvecklingsverksamhet. Vi har varit väldigt tydliga med att
              betona just läsfrämjande. Och anslaget till läsfrämjande har fördubblats
              inom Kulturrådets ram. Vi får inte börja blanda ihop korten här.
              Insatser för läsfrämjande har ni själva lyft fram som särskilt
              viktiga, oavsett om det handlar om biblioteket på Akzo Nobel eller
              om det råkar vara vägbiblioteken.
            </seg>
            <seg xml:id="i-83b2f9a977b3927a-0">
              Det här inte anslaget men möjligen utpekade ändamålet har funnits
              i ungefär 25 år. Man har säkert skaffat sig en massa erfarenheter.
              Vägbiblioteken har blivit väldigt uppskattade, det vet jag. Det
              gör också att de är väl kända. Det är kanske inte självklart men
              heller inte uteslutet att de inte ska kunna finnas också i framtiden.
              Men allting behöver inte statligt stöd. Det bara är så.
            </seg>
            <seg xml:id="i-49e6a00338c19ec9-0">
              Jag tycker inte att man ska göra alltför stort nummer av en summa
              på 2, 3, 4, 5 miljoner, beroende lite på hur ansökningarna ser
              ut, som går till något som ska vara främjande för gemenskapen
              på arbetsplatsen det är ungefär så det är beskrivet och tro att
              det får sådana enorma konsekvenser. Hillevi Larsson får det nästan
              till att det är det här som gör att folk blir sjukskrivna.
            </seg>
            <seg xml:id="i-eba03c5bef7929c9-0">
              Vi har mycket tydliga med att kulturen ska ta plats på flera
              områden. Man behöver inte alltid peka ut särskilda arbetsplatser
              utan vad som är viktigt. Läsfrämjande är en sådan sak. Att låta
              kulturen ta en större plats i skolan är viktigt just för att förebygga
              och bjuda in. Det är en tydlig politisk inriktning och prioritering
              som är oerhört viktig.
            </seg>
            <seg xml:id="i-d3bdf1025a4e6d56-0">
              Sedan är jag glad att även Hillevi Larsson bejakar det här med
              kultur på recept. En liten rättelse bara: Det är inte tanken att
              man ska gå på teater eller på bio utan mer att man själv ska vara
              aktiv. Det kan vara att ta danslektioner, att delta i en kör,
              att man kanske själv skriver. Det är det själva aktiva deltagandet
              som är viktigt. Det ska vara en försöksverksamhet i Skåne och
              även i Västerbotten för att vi ska få in kunskaper och sprida
              det här. Då är detta oerhört viktiga projekt.
            </seg>
            <seg xml:id="i-8f807b34b709ed3a-0">
              Det har kommit in färre ansökningar till just det här anslaget,
              och det kanske beror på att mycket ändå finns. Men gör inte, tycker
              jag, för stort nummer av 34 miljoner när vi har runt 6 miljoner
              personer som arbetar i Sverige. Den betydelsen har det inte. Däremot
              ska vi absolut bejaka mer kultur på arbetsplatserna. Men det kanske
              inte är just de här statliga pengarna som är lösningen på allt
              detta när vi har tillgänglig kultur på så många områden. Vi lyfter
              också fram i kulturpropositionen hur viktigt det här är.
            </seg>
          </u>
          <note xml:id="i-01fc9aad93ef5733-0">
            Anf. 12 GUNILLA CARLSSON i Hisings Backa (s):
          </note>
          <u who="unknown" prev="cont" xml:id="i-9cae8b15e3a332b8-2">
            <seg xml:id="i-dcca71401492d70b-0">
              Herr talman! Det är härligt att det här är en fråga som engagerar
              så många. Det visar väl på att vi är många som ser just denna
              obetydliga del av den statliga budgeten som ett viktigt drivmedel
              för att se till att det blir verksamhet ute på arbetsplatserna.
            </seg>
            <seg xml:id="i-398319301eaaf57a-0">
              Jag tycker också att Skådebanan gör ett fantastiskt arbete i
              Västra Götaland. Jag har följt några projekt som har varit väldigt
              framgångsrika. Bland annat har det kommunala bostadsbolaget hemma
              i Göteborg jobbat med det här. Och jag tycker att det är bra att
              det finns arbetsgivare som ser nyttan med kultur på arbetsplatserna,
              att man faktiskt får mängder av vinningar på att man gör den här
              satsningen. Men tyvärr ser inte alla arbetsgivare det. Då finns
              det här en möjlighet att se till fler får ta del av och själva
              vara delaktiga i att driva kulturverksamhet.
            </seg>
            <seg xml:id="i-080329b0d0f90812-0">
              Det är så lite resurser det handlar om som man hade kunnat öronmärka.
              Bara för att man öronmärker dem innebär det ju inte att man inte
              kan dela ut ytterligare resurser. Jag tror att det är en signal
              att regeringen visar att detta är en viktig del av en kulturpolitik
              i det här landet genom att skriva det i kulturpropositionen och
              i betänkandet från kulturutskottet. Det gör att man ser att verksamheten
              finns ute på arbetsplatserna, men också att Kulturrådet vet, utifrån
              sin bedömning av hur de ska fördela medlen, att man tycker att
              det här är viktigt. Därför tycker jag fortfarande att det är tråkigt
              att kulturministern inte här i dag tar möjligheten att tala om
              att det är viktigt med Kultur i arbetslivet och att man också
              vill att det ska finnas öronmärkta medel för det.
            </seg>
            <seg xml:id="i-5b776bb870b555b4-0">
              Kulturministern säger i sitt svar att i regleringsbrevet har
              man specificerat att anslagsposten ska användas för att bland
              annat främja en bred kulturverksamhet. Det står i regleringsbrevet
              för detta år. Nu ställer jag frågan: Kommer kulturministern att
              skriva det även i regleringsbrevet för 2010?
            </seg>
          </u>
          <note type="speaker" xml:id="i-a6bf58fe45d8d2b7-0">
            Anf. 13 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-0">
            <seg xml:id="i-cdb77e54cfe95507-0">
              Herr talman! Vi har sagt hela tiden att vi vill ha mindre detaljreglering.
              Vi har ju ett kulturråd för att vi inte ska sitta och styra på
              detaljnivå från departementet exakt hur de olika bidragen ska
              fördelas. Det är Kulturrådets uppgift, med den breda kontaktyta
              man har, att fråga sig vad som fungerar bra och vad man behöver
              ändra. Det är också de underlagen som vi använder oss av när vi
              formulerar våra regleringsbrev och i arbetet med kulturpropositionen.
            </seg>
            <seg xml:id="i-a71cdba29eb18180-0">
              Vi har talat mycket om böcker. De är tillgängliga på ett helt
              annat sätt än tidigare. Vi har också slagits hårt för och lyckats
              få behålla den 6-procentiga momsen på ljudböcker, vilket är viktigt
              när vi vill försöka nå grupper som kanske har svårare att ta till
              sig de tryckta böckerna.
            </seg>
            <seg xml:id="i-9ff321c69efa367e-0">
              Göran Persson talade om de fackliga organisationerna. Jag har
              också mött dem. Jag läste i Dagens Media att man från fackligt
              håll har lagt ut 100 miljoner på kampanjer för att försöka få
              nya medlemmar utan att lyckas. Har man använt dessa pengar rätt?
              Medlemmarna kanske hade önskat att man lade dessa pengar på kulturverksamhet
              och på att både trycka på och stötta arbetsgivarna i dessa frågor.
            </seg>
            <seg xml:id="i-01ba8c710cfa2386-0">
              Pengarna ligger kvar i kulturbudgeten; de försvinner inte därifrån.
              Vi har sagt att vi prioriterar läsfrämjande. Det kommer säkert
              att kunna bli fler sådana verksamheter som såväl Hillevi Larsson
              som Gunilla Carlsson har nämnt. Det finns också många andra som
              arbetar med läsfrämjande. Läsrörelsen har varit i gång sedan 2000
              och samarbetat med näringslivet, bland annat McDonalds. Så sent
              som i fjol delades över 900 000 böcker ut. De gick till en bred
              målgrupp, varav många kanske inte har så många barnböcker hemma.
              Det verkar dessutom som att samarbetet fortsätter. Det finns alltså
              fler sätt att sprida läsandet än via ett speciellt öronmärkt litet
              anslag.
            </seg>
            <seg xml:id="i-bf65f74679194920-0">
              Vi tycker alla att läsandet är viktigt, och det är något som
              regeringen också prioriterar.
            </seg>
          </u>
          <note xml:id="i-ca61448b6ec8e0ff-0">
            Överläggningen var härmed avslutad.
          </note>
          <note xml:id="i-7332d75b6f37ff3b-0">
            5 § Svar på interpellation 2009/10:50 om förändring av det statliga
            stödet till kulturtidskrifter
          </note>
          <note type="speaker" xml:id="i-d540fa5348281544-0">
            Anf. 14 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-3">
            <seg xml:id="i-6240b3952fa42c2f-0">
              Herr talman! Gunilla Carlsson i Hisings Backa har frågat mig
              om jag kommer att verka för att samhälleligt och kulturellt värdefulla
              tidskrifter kommer att få fortsatt stöd. Gunilla Carlsson har
              också frågat vilka initiativ jag är beredd att ta för att ingen
              kulturtidskrift ska komma att drabbas av ett indraget stöd med
              mycket kort varsel. En ytterligare fråga gäller vad jag avser
              att göra med anledning av den förändring av det statliga stödet
              till kulturtidskrifter som riksdagen ska besluta om.
            </seg>
            <seg xml:id="i-5b4e891d5a4bb4a5-0">
              Låt oss börja med den sista frågan. Riksdagen har att fatta beslut
              om det förslag som regeringen nyligen har lämnat i propositionen
              Tid för kultur om att de detaljerade förordningar som i dag finns
              på litteratur- och kulturtidskriftsområdet ersätts av en generell
              förordning som gäller stöd till litteratur och kulturtidskrifter.
              Det säger sig självt att jag står bakom förslagen i propositionen
              och att jag avser att driva frågan framåt. Det pågår just nu ett
              beredningsarbete inom Kulturdepartementet för att utarbeta förslag
              till en ny reglering där avsikten om ett förändrat stöd till kulturtidskrifter
              kan utvecklas.
            </seg>
            <seg xml:id="i-92a7371801fe03b2-0">
              En av frågorna som uppmärksammas i detta arbete är om kravet
              på att en kulturtidskrift måste gå med förlust för att ha rätt
              till stöd bör tas bort. Regeringen anser att ett sådant krav är
              omodernt, ger en rättsosäker hantering och hindrar kulturtidskrifterna
              från att utvecklas positivt. I kulturpropositionen har regeringen
              också föreslagit att hela stödet till litteratur och kulturtidskrifter
              görs teknikneutralt för att stödet på ett bättre sätt ska följa
              den tekniska utvecklingen.
            </seg>
            <seg xml:id="i-3e290f4a7a64d296-0">
              Med dessa förändringar skulle antalet presumtiva mottagare kraftigt
              öka, vilket huvudsakligen är positivt. Stödet ska bidra till mångfald
              och bredd, men om stödet görs teknikneutralt och om förlusttäckningskravet
              tas bort samtidigt som den nuvarande definitionen står fast skulle
              det innebära att i princip alla tidskrifter i landet skulle kunna
              ansöka om statligt stöd över kulturbudgeten. Det tror jag att
              ingen av oss tycker är rimligt.
            </seg>
            <seg xml:id="i-28d642902c3b4d1b-0">
              Stödet till kulturtidskrifter kan med fördel bli mindre detaljstyrt,
              mer rättssäkert och ge större möjligheter till nya kategorier
              av stödmottagare.
            </seg>
            <seg xml:id="i-4f5ad9aeb1af8458-0">
              Även med ett förändrat stöd i den riktning som har skisserats
              i kulturpropositionen kommer samhälleligt och kulturellt värdefulla
              kulturtidskrifter att få fortsatt statligt stöd. Det gäller förstås
              så länge de också lever upp till de kriterier som Kulturrådet
              sätter upp, bland annat om kvalitet.
            </seg>
            <seg xml:id="i-8c362007b5a3086c-0">
              Min ambition är att vi kan ha en förändrad förordning för statligt
              stöd till kulturtidskrifter som gäller från och med nästa vår.
              Statens kulturråd som ansvarar för fördelningen av stödet till
              kulturtidskrifterna har i så fall till uppgift att därefter göra
              fördelningen med utgångspunkt i de nya bestämmelserna. Det innebär
              att det får reella konsekvenser för stöd som beviljas från och
              med 2011. Hur stödet sedan kommer att fördelas till enskilda tidskrifter
              kan jag förstås inte sia om. Jag vill därtill påminna om att statliga
              stöd är ettåriga och därmed omprövas årligen.
            </seg>
          </u>
          <note xml:id="i-6821ae68fd00253e-0">
            Anf. 15 GUNILLA CARLSSON i Hisings Backa (s):
          </note>
          <u who="unknown" prev="cont" xml:id="i-9cae8b15e3a332b8-3">
            <seg xml:id="i-777979eb2701d7a2-0">
              Herr talman! Jag tackar kulturministern för svaret. Denna fråga
              blev också aktuell i och med kulturpropositionen. Det känns nästan
              som om vi har kulturdebatt utifrån kulturpropositionen, men den
              ska vi inte ha förrän i december. Dock kan vi få en försmak här.
            </seg>
            <seg xml:id="i-a3115daf47abd2fc-0">
              Det väcks alltid en massa frågor när det kommer en ny proposition.
              Det är riksdagen som ska fatta beslut om propositionen. I propositionen
              skriver regeringen att man vill förtydliga den breda definitionen
              av vad en kulturtidskrift är. Regeringen skriver också att stödet
              i första hand bör gå till att främja utgivning av tidskrifter
              vars huvudsakliga inriktning är kulturell debatt och analys och
              presentation inom de skilda konstarternas område.
            </seg>
            <seg xml:id="i-c1c2957b7592014e-0">
              Det är just denna insnävning av begreppet kulturtidskrifter som
              har lyfts upp och debatterats en hel del. Många ledande kulturskribenter
              kritiserar regeringen för att man vill snäva in definitionen.
            </seg>
            <seg xml:id="i-014df7e5d6409dcd-0">
              Riksdagen har ännu inte fattat beslut. I förra veckan satt vi
              i kulturutskottet och skulle titta på skrivningar. Vad jag förstår
              har majoriteten inte riktigt bestämt sig. Jag hoppas att man har
              blivit påverkad av den diskussion som förs i denna fråga och inte
              heller ställer upp på regeringens förslag i propositionen. Det
              vet vi dock inte ännu, för vi har inte sett skrivningarna på det.
            </seg>
            <seg xml:id="i-99cf6230d3cb418d-0">
              I förra debatten sade kulturministern att man inte ska detaljstyra,
              men här detaljstyr man verkligen vilka kulturtidskrifter som ska
              få stöd. Man snävar in begreppet och säger att det bara är de
              som skriver om ren kulturverksamhet. Har man i huvudsak samhällsdiskussioner
              och samhällsdebatter ska man inte få stöd.
            </seg>
            <seg xml:id="i-bff7afe27952c6e3-0">
              Ser inte kulturministern en fara i den här snäva definitionen
              av vad en kulturtidskrift är när bara kulturbegreppet ska vara
              med och inte någon samhällsdiskussion? Kan det inte vara en fara
              för samhällsutvecklingen?
            </seg>
          </u>
          <note xml:id="i-78569070a1d4b094-0">
            I detta anförande instämde Göran Persson i Simrishamn (s).
          </note>
          <note type="speaker" xml:id="i-c5ad4212774d2de9-0">
            Anf. 16 BERIT HÖGMAN (s):
          </note>
          <u who="berit_hogman_c9949e" xml:id="i-6eecafcf02ad64ab-0">
            <seg xml:id="i-fc0457b044abbe51-0">
              Herr talman! Många förslag från den borgerliga regeringen har
              upprört mig, men få har upprört mig så mycket som detta. Det kan
              inte tolkas som något annat än ett försök att tysta en önskvärd
              debatt. Jag tror inte alls att det är en slump att det är tidskrifter
              som Arena, Expo, Pockettidningen R och Bang som riskerar att bli
              utan detta samhällsstöd om förslaget går igenom. Det är tidskrifter
              som är samhällskritiska. Det är tidskrifter som tar upp djupa
              orättvisor och de sköra människornas vardag på ett eller annat
              sätt. Inte sällan är det också tidskrifter som kritiserar de styrande
              i samhället.
            </seg>
            <seg xml:id="i-88be718ac4fda438-0">
              Min fråga till kulturministern måste bli: Är det inte rent av
              pinsamt att en regering 2009 i ett land som Sverige lägger fram
              ett förslag som innebär att röster som kan kritisera regeringen
              avsiktligt ska tystas?
            </seg>
            <seg xml:id="i-b967dc8a67b4efc2-0">
              Ett annat regeringsparti har talat om Sveriges radikala elit
              som ett hot mot samhällsutvecklingen. Frågan är om det partiet
              och dess partiledare har haft för stort inflytande på den kulturproposition
              som regeringen har lagt fram.
            </seg>
          </u>
          <note type="speaker" xml:id="i-2b3d1df045bc68dd-0">
            Anf. 17 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-4">
            <seg xml:id="i-d2a255f797a84780-0">
              Herr talman! Det är självklart att det är nödvändigt att med
              jämna mellanrum se över samhällsområden. Samma sak gäller naturligtvis
              kulturområdet och dess olika delar. Det är därför vi hade en kulturutredning,
              och det är därför som vi har lagt fram en kulturproposition.
            </seg>
            <seg xml:id="i-ffcc1b814655a265-0">
              Under den granskning som har skett av kulturområdet har det visat
              sig att det finns många områden som behöver förstärkas och andra
              där stöd har tappat sin relevans eftersom den tekniska utvecklingen
              kan ha gått i en takt där politiken inte har hunnit med.
            </seg>
            <seg xml:id="i-c2cf9a0af89faa24-0">
              Ett sådant område är tidskriftsområdet. Det gäller inte bara
              kulturtidskrifter utan medier generellt.
            </seg>
            <seg xml:id="i-ecf18f03340e6fbd-0">
              För stödet till kulturtidskrifter finns det krav på att tidskrifterna
              ska gå med förlust. Tidigare fanns också krav på att de måste
              finnas i pappersform.
            </seg>
            <seg xml:id="i-d4ca0e2f94f934a7-0">
              Den här regeringen öppnade för ett drygt år sedan möjligheten
              också för nättidskrifter att få stöd via Kulturrådet. Det är möjligt
              nu. Den möjligheten fanns inte tidigare.
            </seg>
            <seg xml:id="i-b531c8c18c0a2049-0">
              Kravet att en tidning ska gå med förlust för att få stöd ger
              inte precis någon drivkraft att få fler prenumeranter och utvecklas
              till att bli en ännu bättre tidskrift. Därför har vi velat ta
              bort det kravet.
            </seg>
            <seg xml:id="i-2b2324b2b0fb654f-0">
              Vi tycker att det är viktigt att kulturdebatten finns. Det finns
              inga motsättningar mellan en aktiv kulturdebatt och samhällskritik.
              De går tvärtom ofta hand i hand.
            </seg>
            <seg xml:id="i-9e1cc572dd2bede3-0">
              Att en definition som samhällsinformation ska kvala in i begreppet
              kulturtidskrifter tycker vi inte är rimligt.
            </seg>
            <seg xml:id="i-ad1998adab877136-0">
              Vi kommer att se över stödet eftersom det är nödvändigt att det
              följer med sin tid. Vi vill också öppna möjligheten för fler kulturtidskrifter
              att söka och få stöd. Det är till exempel ett bekymmer att det
              bara finns en kulturtidskrift på barnområdet Opsis Kalopsis. Den
              har nu också problem, trots att den får stöd från Statens kulturråd
              med det här speciella anslaget.
            </seg>
            <seg xml:id="i-1c9ca41b2cfda355-0">
              Fler kommer att söka och fler kommer att kunna få stöd. Det är
              inte min sak att tala om vilka tidskrifter som inte skulle få
              stöd, men det finns ingen som helst motsättning mellan något som
              skulle ha hög kvalitet, vara samhällskritiskt och kommersiellt
              gångbart.
            </seg>
          </u>
          <note xml:id="i-d1afc91ddff52524-0">
            Anf. 18 GUNILLA CARLSSON i Hisings Backa (s):
          </note>
          <u who="unknown" prev="cont" xml:id="i-9cae8b15e3a332b8-4">
            <seg xml:id="i-cc4bce0b94b08d58-0">
              Herr talman! Man säger att man vill förtydliga vad begreppet
              kulturtidskrift bör innebära. Vi socialdemokrater är inte emot
              att man tittar över hur stödet ser ut, men vi är kritiska till
              att man vill snäva in begreppet. Det är det som frågan handlar
              om.
            </seg>
            <seg xml:id="i-4d809f5541127cd9-0">
              Att man behöver titta över hur man ska fördela stöd ställer vi
              oss bakom.
            </seg>
            <seg xml:id="i-a5a5434d2da7aca4-0">
              Att man vill snäva in begreppet gör att vi reagerar. Det är inte
              bara vi som gör det. Många andra har också reagerat. Jag förmodar
              att också kulturministern har fått en och annan propå från skribenter
              och andra som ifrågasätter detta.
            </seg>
            <seg xml:id="i-fae0e92e150ccfed-0">
              Som Berit säger behöver vi mer debatt, inte mindre. Risken med
              förslaget är att man minskar och stryper debatten om tidskrifterna
              inte får finnas kvar.
            </seg>
            <seg xml:id="i-befcff4f8c01485d-0">
              Vad skulle vi ha för debatt i dag om inte Expo hade funnits?
              Det är en kulturtidskrift som verkligen behövs i dagens samhälle
              med allt fler främlingsfientliga diskussioner.
            </seg>
            <seg xml:id="i-990315f8e9251a02-0">
              Det är anmärkningsvärt att man inte ser hela kadern av kulturtidskrifter
              som något positivt.
            </seg>
            <seg xml:id="i-df4e85067aa6af29-0">
              Det är viktigt att ha kulturtidskrifter som handlar om konst
              och kultur och att man ser det som en del i det samtida offentliga
              samtalet och inte är rädd för dem som ibland kritiserar oss. Kritik
              får vi ju också i diskussionen i kulturtidskrifterna.
            </seg>
            <seg xml:id="i-d7e8c2f03f477ce2-0">
              Vi är inte emot en generell översyn, men vi är kritiska till
              att man snävar in begreppet kulturtidskrift.
            </seg>
            <seg xml:id="i-27e9eec77b757691-0">
              Det handlar om yttrandefriheten. Hur ska vi se till att vi har
              en yttrandefrihet och demokrati som gör att man har möjlighet
              att diskutera samhällsviktiga och samhällskritiska frågor?
            </seg>
            <seg xml:id="i-a646e1a03dd2d115-0">
              Är kulturministern beredd att säga: Nej, vi kommer inte att snäva
              in begreppet. Vi kommer att se till att kulturtidskrifterna även
              i framtiden kan få ta del av stöd från staten.
            </seg>
          </u>
          <note type="speaker" xml:id="i-c9aa12cbfccd9ad3-0">
            Anf. 19 BERIT HÖGMAN (s):
          </note>
          <u who="berit_hogman_c9949e" xml:id="i-6eecafcf02ad64ab-1">
            <seg xml:id="i-f9233b11f1d00137-0">
              Herr talman! Jag är, precis som Gunilla, rätt säker på att det
              finns många i vårt samhälle som har reagerat på det här förslaget.
            </seg>
            <seg xml:id="i-06ad7f10e8fda05c-0">
              Jag vet att kulturministern fick en fråga på bokmässan i Göteborg.
              Kulturministern svarade: Det finns anledning att lyfta fram de
              rena kulturtidskrifterna. Jag tycker att den nuvarande definitionen
              är väl bred.
            </seg>
            <seg xml:id="i-300bb3949b9f578c-0">
              Jag kan inte tolka det på annat sätt än att det är okej att skriva
              om de sköna konsterna särskilt på de statliga institutionerna
              men det är inte okej för var och en att behålla rätten att definiera
              vad som är kultur, vad som är samhällsdebatt, vad som är den fria
              tanken och vad som är det fria ordet.
            </seg>
            <seg xml:id="i-98b244e4c0fc4f1e-0">
              Detta tyder på en repressiv och kontrollerande kultursyn som
              är främmande i ett öppet demokratiskt samhälle 2009.
            </seg>
            <seg xml:id="i-460b96713e3cc617-0">
              Jag instämmer i Gunillas fråga.
            </seg>
          </u>
          <note type="speaker" xml:id="i-4d89222804e22a84-0">
            Anf. 20 CHRISTER NYLANDER (fp):
          </note>
          <u who="christer_nylander_f662fe" xml:id="i-1ef1aa0c29c6241f-0">
            <seg xml:id="i-9c814096d62b7e41-0">
              Herr talman! I lagen om yttrandefrihet finns ingen rättighet
              att få pengar för att ge ut tidskrifter.
            </seg>
            <seg xml:id="i-5fe859da977a1c70-0">
              Jag blir beklämd när jag hör att vi nu skulle inskränka yttrandefriheten.
              Yttrandefriheten är en hörnsten för svensk demokrati och för liberala
              i hela världen. Att det skulle vara sammankopplat med en rättighet
              att få bidrag för att ge ut sina åsikter har aldrig förekommit
              vare sig i Sverige eller i något annat land.
            </seg>
            <seg xml:id="i-b7f17a3759c92948-0">
              Sansa er argumentation och använd inte ord som yttrandefrihet
              i det här sammanhanget.
            </seg>
            <seg xml:id="i-fa889f88ed6a47ac-0">
              Gunilla Carlsson nämnde att hon och Socialdemokraterna också
              vill se över stödet. Bli lite mer precis. Vad är det? Ifrågasätter
              ni teknikneutralitet? Ifrågasätter ni att man inte längre behöver
              gå med förlust? Vad är det ni ifrågasätter? Vad är ni beredda
              att undersöka när det gäller stödet? Vad vill ni förändra? Det
              är rimligt att ni säger det.
            </seg>
            <seg xml:id="i-2c5c152cb62223f0-0">
              Ska vi ta bort kvalitetskravet? Ska politiken ha mer att säga?
              Ska vi politiker bestämma mer om vilka tidskrifter som ska ges
              ut eller ska vi fortfarande ha det så att Kulturrådet avgör?
            </seg>
            <seg xml:id="i-41b14b1c8d542f01-0">
              Berit Högman sade att hon aldrig har blivit så upprörd som över
              det här förslaget. Vad är det som gör dig upprörd? Är det att
              vi tar bort kravet på att de ska gå med förlust? Är det att vi
              tar bort kravet på teknikneutralitet? Är det att vi håller fast
              vid att det ska vara kvalitet på de tidskrifter som får stöd?
              Blir ni upprörda över att vi tycker att Kulturrådet även fortsättningsvis
              ska avgöra vilka tidskrifter som ska få stöd?
            </seg>
            <seg xml:id="i-e8c03d49545cb81e-0">
              Från majoriteten i utskottet vill jag säga att frågan just nu
              diskuteras i utskottet. De skrivningar som kommer att göras på
              området sammanfaller naturligtvis helt och hållet med det som
              sägs i svaret i interpellationsdebatten i dag.
            </seg>
            <seg xml:id="i-d486df0d6d5ff308-0">
              Vi är alldeles övertygade om att också det stöd som kommer att
              finnas framöver ger utrymme för en bred kulturdebatt. Det är viktigt.
              Det är en viktig del av svensk demokrati att vi har en bred kulturdebatt.
            </seg>
            <seg xml:id="i-0d5021256e539e60-0">
              Vilka som får stöd framöver kommer att avgöras av Kulturrådet.
              Jag är av den bestämda åsikten att det inte är politiken i kulturutskottet
              som ska avgöra vilka kulturtidskrifter som ska få stöd framöver.
            </seg>
          </u>
          <note type="speaker" xml:id="i-c5a709cb6e8a779b-0">
            Anf. 21 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-5">
            <seg xml:id="i-d4ccbfda008cd31a-0">
              Herr talman! Jag tycker mig kunna se av inläggen från oppositionen
              att det, nästan oavsett vad man föreslår, finns en oerhörd förändringsrädsla.
              Nej, rör inte det. Det fungerar så bra. Det gäller i synnerhet
              om det är något som kanske är hotat.
            </seg>
            <seg xml:id="i-ca67ee5329027c8d-0">
              Det fungerar inte alltid bra. Men man vill ändå inte förändra
              någonting. Det är så tydligt i fråga efter fråga.
            </seg>
            <seg xml:id="i-9404b0af25601ad2-0">
              När jag mötte Leif Pagrotsky i en debatt i Göteborg i förra veckan
              det var inte på Bokmässan utan på en helt annan mässa stödde han
              absolut kravet på att ta bort förlusttäckningskravet. Han tyckte
              att detta var en självklarhet. Då måste man fråga sig: Ska man
              ha kvar detta krav? Ska en tidskrift kunna få stöd även om den
              går bra men utan att man gör någonting åt definitionen av vilka
              tidskrifter som ska kunna få del av kulturtidskriftsstödet? Då
              har man öppnat i stort sett allting. Då kan, med de formuleringar
              som finns i dag, Damernas Värld, Veckan Affärer, Affärsvärlden
              och andra kunna kvalificera sig för ett sådant stöd. Vi tycker
              inte att det är rimligt.
            </seg>
            <seg xml:id="i-b45ab33c8a3658ef-0">
              Precis som Christer Nylander sade är det inte fråga om att strypa
              det fria ordet. Den nya tekniken har snarare gjort att yttrandefriheten
              i någon mening och möjligheterna att uttrycka både bekväma och
              obekväma åsikter är större än någonsin tidigare. Det vill vi bejaka.
              Vi vill också ge möjlighet till fler kulturtidskrifter just genom
              att göra det teknikneutralt att nå sin publik inte bara via papperstidningen
              utan också på andra sätt.
            </seg>
            <seg xml:id="i-e3338157f6476b71-0">
              Vi vill att kulturen ska ta mer plats. Det är också därför som
              vi vill att fler kulturtidskrifter ska kunna få stöd. Som jag
              sade tidigare finns det ingen motsättning i att en kulturtidskrift
              skulle kunna vara såväl starkt kritisk som hålla en hög kvalitet
              och vara samhällsbärande.
            </seg>
          </u>
          <note xml:id="i-ae5b0be880eba5c1-0">
            Anf. 22 GUNILLA CARLSSON i Hisings Backa (s):
          </note>
          <u who="unknown" prev="cont" xml:id="i-9cae8b15e3a332b8-5">
            <seg xml:id="i-af40e2a04413c38a-0">
              Herr talman! Bara för att vi ifrågasätter regeringens politik
              får vi tillbaka påståenden om att vi säger: Rör ingenting. Vi
              värnar bara det gamla.
            </seg>
            <seg xml:id="i-e7e03432ddcf76f3-0">
              Det gör vi definitivt inte. Vi ser att man behöver förändringar.
              Vi har också sagt att vi gärna ser att man ser över stödet till
              kulturtidskrifterna.
            </seg>
            <seg xml:id="i-0d770a911fbe3e31-0">
              Men det som vi vänder oss emot är just att man ska snäva in begreppet
              när det gäller vad en kulturtidskrift är och att man ska lägga
              över ansvaret på Kulturrådet att bedöma det.
            </seg>
            <seg xml:id="i-7c6e8a655ba0e5ad-0">
              Även Kulturrådet reagerar precis exakt likadant som jag gör här
              i talarstolen. På Kulturrådet känner man sig rädd för hur man
              ska kunna sätta sig och göra en definition av vilka som ska vara
              kulturtidskrifter. Precis det var reaktionen när propositionen
              kom.
            </seg>
            <seg xml:id="i-4476d2e125607672-0">
              Då är det klart att det inte är så konstigt att det är många
              andra som reagerar exakt likadant. Det är det som min interpellation
              handlar om, nämligen att man vill snäva in kulturtidskriftsbegreppet.
              Jag har frågat kulturministern hur hon ser på detta och om hon
              fortsättningsvis kan tänka sig att faktiskt ge stöd till kulturtidskrifter
              som också är en del av samhällsdebatten och som inte bara handlar
              om konst och kultur utan också för en samhällsdiskussion. Jag
              tror att det är jätteviktigt att vi faktiskt har det och att vi
              värnar det. Det är det som frågan handlar om i dag.
            </seg>
            <seg xml:id="i-f4d4ed2a10a12135-0">
              Sedan är det inte så lätt att på två minuter hinna besvara Christer
              Nylanders alla frågor. Jag har tidigare sagt att vi inte är emot
              att man ser över litteraturstödet och stödet till kulturtidsskrifter.
              Men den 14 december har vi debatt i kammaren om detta, och då
              har vi mycket mer talartid. Jag tror därför att vi tar upp detta
              då.
            </seg>
          </u>
          <note type="speaker" xml:id="i-52b618c18ad14c08-0">
            Anf. 23 CHRISTER NYLANDER (fp):
          </note>
          <u who="christer_nylander_f662fe" xml:id="i-1ef1aa0c29c6241f-1">
            <seg xml:id="i-4a4aa0d70434bf0c-0">
              Herr talman! Jag begärde ordet för att ge Gunilla Carlsson två
              minuter till för att ge besked i de frågor som jag ställde. Jag
              tror att hon därmed har möjlighet till det. Vilka förändringar
              är det som ni vill se? Är det inte teknikneutralitet? Vill ni
              inte se att Kulturrådet avgör vilka som ska få stödet utan att
              vi politiker i utskottet ska göra det i stället, eller är det
              någonting annat? Jag ger Gunilla Carlsson ytterligare en stund
              på sig att ge besked i dessa frågor. Ni säger att ni vill genomföra
              förändringar också i fråga om detta. Ge besked! Vilka förändringar
              är ni beredda till på detta område? Vi är nog i så fall överens
              om att det verkligen behövs förändringar.
            </seg>
          </u>
          <note type="speaker" xml:id="i-b6a5baf932ea7598-0">
            Anf. 24 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-1">
            <seg xml:id="i-1f41eb904fe9756a-0">
              Herr talman! Gunilla Carlsson sade att det inte är konstigt att
              ni ifrågasätter. Nej, det ska en opposition göra. Men i fråga
              om snart sagt varje förändring säger ni: Nej, nej, nej. Rör ingenting,
              förändra ingenting.
            </seg>
            <seg xml:id="i-5a4b7e2b696103e2-0">
              Ni säger gärna: Vi vill också se över detta.
            </seg>
            <seg xml:id="i-f16adfa786cf4443-0">
              Men samtidigt ser ni inte konsekvenserna. Om man ska förändra
              någonting får det naturligtvis konsekvenser. Ni kan inte säga
              att ni är för teknikneutralitet och att ni också vill ta bort
              förlusttäckningsgarantin men ändå inte se över definitionen.
            </seg>
            <seg xml:id="i-56897f532574a81b-0">
              Gunilla Carlsson frågar: Vad är kultur? Kultur är väldigt mycket.
              Det är ett vitt begrepp. Man kan säga att det är allt som i någon
              mening är mänskligt skapande. Det är inte bara några smala sköna
              konster. Kultur är ett tillräckligt starkt begrepp för att det
              också ska kunna täcka en kritisk samhällsdebatt, om man så vill.
            </seg>
            <seg xml:id="i-fe75abaa4b9448b1-0">
              Men jag tycker att det finns så mycket inom kulturen som skulle
              behöva debatteras men som inte får utrymme. Det är det som nu
              är möjligt om man förändrar definitionen och gör dessa nödvändiga
              förändringar i denna förordning. Det är inget hinder eller hot
              mot yttrandefriheten, tvärtom. Det är många röster som nu kommer
              att bli hörda som inte har blivit hörda.
            </seg>
          </u>
          <note xml:id="i-ca61448b6ec8e0ff-1">
            Överläggningen var härmed avslutad.
          </note>
          <note xml:id="i-0f0f6061cf5981e9-0">
            6 § Svar på interpellation 2009/10:56 om ett levande EWK-museum
          </note>
          <note type="speaker" xml:id="i-2636331825c0bf7c-0">
            Anf. 25 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-2">
            <seg xml:id="i-b574c59b6de2d171-0">
              Herr talman! Anne Ludvigsson har frågat mig om jag anser att
              det är värdefullt att det finns ett levande EWK-museum, och hur
              jag i så fall avser att agera för att göra det möjligt.
            </seg>
            <seg xml:id="i-7d5c8460850ed8d0-0">
              Det är glädjande att det mångåriga arbete som bland annat EWK-sällskapet
              gjort för att åstadkomma ett EWK-museum har krönts med framgång.
              Museet har skapats genom donationer och bidrag från Centerpartiet,
              Lantbrukarnas Riksförbund, Aftonbladet och Söderköpings kommun.
              När denna fråga tidigare diskuterades i kammaren under 2007 framhöll
              jag möjligheten att söka alternativa finansieringsmöjligheter
              för ändamålet. Det har nu visat sig framgångsrikt och gör att
              samlingen kan bevaras för framtiden. Detta är ett viktigt steg
              som visar exempel på nya samverkansformer mellan offentliga institutioner,
              näringsliv och civilsamhälle.
            </seg>
            <seg xml:id="i-fa80306f9fed3709-0">
              Frågan om bidrag till Arbetets museum för att driva EWK-museet
              och utveckla dess verksamhet inom nya områden, till exempel internationellt
              utbyte, hanteras inom ramen för den ordinarie budgetprocessen.
              Det innebär att ändamålets angelägenhet måste jämföras med andra
              viktiga behov inom kulturområdet. Regeringen föreslår inte något
              sådant stöd i budgetpropositionen för 2010.
            </seg>
          </u>
          <note type="speaker" xml:id="i-23eed09ff18e0a05-0">
            Anf. 26 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-d1eac52237a184f2-0">
            <seg xml:id="i-42fce5402fcd4e45-0">
              Herr talman! Jag tackar först för svaret. Det är inte första
              gången som vi debatterar ett EWK-museum och den politiska illustrationskonsten
              och dess värde. Men denna debatt är inte mindre aktuell denna
              gång, tvärtom.
            </seg>
            <seg xml:id="i-b4f502154484f6d7-0">
              Ministern är tydlig i sitt och regeringens svar. Den unika möjlighet
              som Sverige har genom EWK-samlingarna och nu det museum som har
              byggts upp under 2009 och möjligheterna att utveckla den politiska
              illustrationskonsten är inte tillräckligt viktiga för att få regeringens
              stöd.
            </seg>
            <seg xml:id="i-19c904f8eaab97d0-0">
              Det är, precis som ministern säger i svaret, en donation och
              bidrag som har gjort det möjligt att anställa en person som tillsammans
              med Arbetets museums övriga personal under drygt ett år 2009 har
              tagit hand om samlingen och också byggt upp en permanent utställning
              och ett galleri. Detta invigdes i våras av näringsminister Maud
              Olofsson.
            </seg>
            <seg xml:id="i-77a7c9b94cc58d7e-0">
              Men i och med utgången av 2009 är medlen slut, och därmed kommer
              verksamheten att begränsas till att bevara samlingen. Då vill
              jag också tillägga att många bilder i samlingen är i dåligt skick,
              och de behöver tas om hand och konserveras, vilket det inte finns
              möjlighet till framöver.
            </seg>
            <seg xml:id="i-2dcec45ad812bda3-0">
              Museet har jobbat mycket under 2009 med hjälp av pengar som man
              har fått. Man har bland annat byggt upp ett nordiskt och internationellt
              kontaktnät. Intresset är stort runt om i världen, och förtroendet
              för museet är också väldigt stort.
            </seg>
            <seg xml:id="i-6d3dfbc3a45729bb-0">
              År 2006 blossade det upp en cartoonist-kris efter att den danska
              tidningen Jyllands-Posten hade publicerat karikatyrteckningarna
              av profeten Mohammed. Det visar hur slagkraftig politisk illustrationskonst
              är som bildflora i det dagliga offentliga samtalet både nationellt
              och internationellt.
            </seg>
            <seg xml:id="i-61a7ee9ef81ac7d6-0">
              EWK-museet Centrum för politisk illustrationskonst, som det heter,
              vill arbeta vidare för att skapa verktyg för att hantera just
              sådana här frågor. Man vill skapa verktyg som också kan användas
              i juridiken, i journalistiken, inom samhällsdebatten och inte
              minst inom utbildningsväsendet just för att hantera känsliga och
              svåra frågor där gränserna för kulturella traditioner och tabun
              bevakas väldigt hårt.
            </seg>
            <seg xml:id="i-e735fddf140ecfbe-0">
              Om man får den här möjligheten och bidraget framöver det handlar
              om 1 miljon i årligt bidrag kommer EWK-museet Centrum för politisk
              illustrationskonst att bli ett centrum i världen för den här kunskapen.
            </seg>
            <seg xml:id="i-531c42451a76ee85-0">
              Delar ministern min uppfattning om värdet av att utveckla de
              kunskaper som finns i Sverige och det viktiga arbete som EWK-museet
              nu har påbörjat? Anser ministern att den situation man nu står
              inför där mycket kommer att avbrytas under 2010 är en situation
              som är acceptabel och som ministern är nöjd med?
            </seg>
          </u>
          <note type="speaker" xml:id="i-56d115c6e2ad4fd5-0">
            Anf. 27 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-3">
            <seg xml:id="i-2dada0ad000bdc6b-0">
              Herr talman! Anne Ludvigsson och jag har diskuterat den här frågan
              tidigare. Jag har också besökt Arbetets museum ett flertal gånger.
              Vi kan enas så långt som att politisk illustrationskonst är ett
              väldigt intressant område.
            </seg>
            <seg xml:id="i-debdab4628a3579f-0">
              Det är extra spännande att höra det som Anne Ludvigsson lyfte
              fram om att det varit mycket uppskattat och att man har fått nya
              kontaktytor. Det finns ett stort intresse från omvärlden i Sverige
              och utomlands både i Norden och kanske till och med utanför Norden
              och Europa.
            </seg>
            <seg xml:id="i-8ccc9f53139fe541-0">
              Man kan ställa sig frågan: Är detta inte en verksamhet som kan
              överleva just genom de nya kontaktytorna? Det har gått in medel
              såväl via Access som via den donation som bland annat Centerpartiet
              gav men också medel från kommun och jag tror också landsting.
            </seg>
            <seg xml:id="i-6d00ea8641296765-0">
              Jag ska ärligt säga att jag är glad över det arbetet som skett
              på Arbetets museum. Jag har också kunnat följa EWK:s teckningar
              under många år. Men det finns ändå alltid prioriteringar. Det
              går inte att göra allt, och ibland kanske inte ens allt som man
              vill.
            </seg>
            <seg xml:id="i-f9895b9ae09822a3-0">
              Arbetets museum har 14 miljoner i anslag, tror jag. Om man ser
              att detta är en viktig verksamhet som det finns stora möjligheter
              att utveckla, och i synnerhet efter det att man har fått stöd
              tidigare, kanske man kan göra en omprioritering inom sitt anslag.
            </seg>
            <seg xml:id="i-0f0e55e7a39c8639-0">
              Det är möjligt att de kanske väljer att kanske prioritera något
              annat. Det kan jag inte svara på. Men jag tycker den frågan ändå
              måste ställas. Jag kan också ärligt säga att vi är i en situation
              där vårt kulturarv hela tiden växer. Det blir mer och mer, och
              större och större.
            </seg>
            <seg xml:id="i-56fd04d73830a021-0">
              EWK är inte den enda inom den här genren. Vi har O.A. och Albert
              Engström. Jag tror att han har någon stuga i Grisslehamn som någon
              hembygdsförening stöder, och teckningarna finns också på museer.
              Det går inte att bygga stora samlingar och museer överallt.
            </seg>
            <seg xml:id="i-3eea37d06e93b0b5-0">
              På det här området som på många andra har vi också ett stort
              kulturarv att bevara. Det innebär allt större kostnader i takt
              med att arvet växer men också i takt med våra kunskaper om hur
              vi ska vårda det växer.
            </seg>
            <seg xml:id="i-460601486bcd3d1e-0">
              Ibland måste man prioritera, och detta var inte något som vi
              kunde prioritera i budgeten för 2010.
            </seg>
          </u>
          <note type="speaker" xml:id="i-9149f7eaf4be852b-0">
            Anf. 28 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-d1eac52237a184f2-1">
            <seg xml:id="i-271e03b4e3604e8f-0">
              Herr talman! Det är raka besked. Det är ingenting som regeringen
              prioriterar. Vi vet vad regeringen prioriterar, och det är bland
              annat skattesänkningar.
            </seg>
            <seg xml:id="i-a93e230f5130b769-0">
              Vi socialdemokrater har dock avsatt 1 miljon i våra budgetar
              de senaste åren för museet Centrum för politisk illustrationskonst.
              Vi gör det för att det är något unikt. Jag vill inte rangordna
              inom Sverige. Men EWK är otroligt känd och den som jag ändå tror
              är mest känd internationellt.
            </seg>
            <seg xml:id="i-39bdf79cb34ce59f-0">
              Detta med politisk illustrationskonst har en så nära koppling
              till demokrati och yttrandefrihet. Det förstärker demokrati och
              samhällsutveckling inte minst i vår tid.
            </seg>
            <seg xml:id="i-bcf713a348486f79-0">
              Mycket har påbörjats under 2009. Bland annat har man tagit initiativ
              och blivit huvudkoordinatör för Nordiskt nätverk för politisk
              illustrationskonst. Det visar att man verkligen har förtroende
              för Arbetet museum och den verksamhet som man nu håller på att
              bygga upp och vill fortsätta med. Man knyter också nyckelpersoner
              inom det här området med kunskap till sig från hela världen.
            </seg>
            <seg xml:id="i-74c8e88df6a937e9-0">
              Herr talman! År 2010 är Qatars huvudstad Doha utsedd till kulturhuvudstad
              för arabnationerna. Qatar vill och Arbetets museum försöker att
              det ska bli ett samarbete just inom politisk illustrationskonst.
              Man ska jobba med de tre tabun som finns, sex, politik och religion.
              Det är viktiga saker.
            </seg>
            <seg xml:id="i-6753f446fc96b810-0">
              Man är också i Mexiko. Mexikos ambassadör har besökt Arbetets
              museum och vill också gärna samarbeta. Det är tänkt att det ska
              ske någonting sommaren 2010 i samband med att Mexiko firar 200-årsjubilieet
              av sin självständighet.
            </seg>
            <seg xml:id="i-f9be00d2371fe037-0">
              Förmodligen och uppenbarligen tycker inte ministern att detta
              är viktigt. Pengarna är nu slut. Visst är det bra om andra kan
              gå in och donera. Jag är väldigt glad om Centerpartiet gör en
              ny donation. Men vi vet också att klimatet i samhället har blivit
              hårdare.
            </seg>
            <seg xml:id="i-b6d8b6f3e3870ea0-0">
              Museerna har också ekonomiska svårigheter. Det är kanske inte
              lika lätt i nuläget att få sponsring och donationer. Dessutom
              är det så att man inte får använda de projektpengar man har fått
              till just basverksamheten att sköta om samlingarna och utveckla
              museet, utan de är öronmärkta för projektsamarbetet.
            </seg>
            <seg xml:id="i-0d1710c7c36912bf-0">
              Anser ministern att 1 miljon är för mycket att ge till Arbetets
              museum för att allt detta ska kunna utvecklas och förverkligas?
              Jag ser att det kommer tillbaka så mycket annat i samhället, inte
              minst inom demokrati och yttrandefrihet och också internationellt.
              Men det ger också arbetstillfällen.
            </seg>
            <seg xml:id="i-b62c7a8ef5560ca1-0">
              Jag tror att det är en väl värd investering att satsa på den
              här verksamheten så att den kan utvecklas. Det behövs en summa
              för att kunna ha basverksamhet. Vi vet också att om man inte ens
              en gång har den kan man inte heller ta till sig stora nya projekt.
            </seg>
          </u>
          <note type="speaker" xml:id="i-276b9f040a2f9076-0">
            Anf. 29 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-4">
            <seg xml:id="i-d7dcca2b9fbd2863-0">
              Herr talman! Det är bättre att ge raka besked, säger Anne Ludvigsson.
              Det är det ju. Jag tror att Arbetets museum vet väl vad som gäller.
              Vi har haft samtal med chefen där ett flertal gånger. Han är inte
              förvånad över det förslag som ligger i budgetpropositionen.
            </seg>
            <seg xml:id="i-1afa332c1e58c8de-0">
              Anne Ludvigsson tog upp skattesänkningarna. Det är viktigt för
              oss, i synnerhet när vi lever i ett land med snart sagt de högsta
              skatterna i världen. Det är oerhört viktigt att människor får
              behålla mer av det de tjänar in. Vi tycker att det är en viktig
              fråga. Jag vet att Socialdemokraterna inte tycker att det är en
              viktig fråga, men vi gör faktiskt det.
            </seg>
            <seg xml:id="i-22832a4feae55bc1-0">
              Det finns väldigt stora behov hos de 19 statliga museer som finns.
              Vi har också gjort satsningar där under dessa tre år som jag suttit
              som kulturminister. Det kommer alltid att heta att det inte är
              tillräckligt. Vården av kulturarvet är prioriterat, och det är
              också därför mycket pengar går till detta.
            </seg>
            <seg xml:id="i-6e17ab938b7ad524-0">
              Jag vet också att EWK-sällskapet bildades 1993. Det har funnits
              ganska länge. Man har förmodligen haft kontakter med Socialdemokraterna
              och tidigare socialdemokratiska kulturministrar innan jag kom
              in i bilden och förmodligen fått nej där också. Jag vet att man
              uppvaktade statssekreteraren i den förra, socialdemokratiska regeringen
              så sent som våren 2006. Det blev nej där också. Jag förstår inte
              varför ni tror att vi plötsligt skulle göra någonting som ni själva
              i regeringsställning inte ansåg prioriterat.
            </seg>
            <seg xml:id="i-1b747a50d0f19e89-0">
              Sedan kan jag också tycka att det är väldigt roligt att det här
              har kommit i gång och att Accessmedlen har kunnat användas till
              detta. Statens medel räcker inte till precis allting.
            </seg>
            <seg xml:id="i-b57debed6e4a2c46-0">
              Jag önskar Arbetets museum framgång i det samarbete man uppenbarligen
              ska ha med Qatar och Mexiko om politisk och annan demokratisk
              yttrandefrihet.
            </seg>
          </u>
          <note type="speaker" xml:id="i-056228cf2213ffb8-0">
            Anf. 30 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-d1eac52237a184f2-2">
            <seg xml:id="i-6eaf92a6437aebc8-0">
              Herr talman! Vi får väl hoppas att det blir möjligt att genomföra
              det som man önskar. Det är ministerns partivänner i Söderköpings
              kommun och i Region Östsam i Östergötland som bestämmer det. Mig
              veterligt har man inte sagt ja till några medel ännu. Jag vet
              att EWK-museet försöker övervintra.
            </seg>
            <seg xml:id="i-addec76a16e1fe36-0">
              Det är lite roligt att ministern säger att man inte gör det som
              den socialdemokratiska regeringen inte heller gjorde. Det är tråkigt
              att man går i tidigare, socialdemokratiska regeringars fotspår
              när det gäller medel till EWK-museet. Nu har det blivit ett skifte
              bakom spakarna. Nu finns den här miljonen på plats.
            </seg>
            <seg xml:id="i-5bab34b64fa1797f-0">
              Sedan är det mycket som den här regeringen gör som inte vi socialdemokrater
              gjorde. Vi ska väl inte ha någon skattedebatt här, men där finns
              det saker som vi varken gjorde eller skulle ha gjort.
            </seg>
            <seg xml:id="i-b7b3a700f10446ae-0">
              För mig är det här oerhört viktigt. Det talar också lite om vilket
              samhälle vi vill ha. Det är viktigt att barn och unga i Sverige
              och runt om i världen får möta den politiska illustrationskonsten
              och lära sig att hantera den och utöva den. Det finns ett värde
              i att skapa den. Jag kan konstatera att ministern säger nej och
              inte anser att det här är så viktigt. Precis som vi har hört här
              flera gånger går skattesänkningar före. Det får vi respektera.
            </seg>
            <seg xml:id="i-e67fdc5189b76740-0">
              Vi socialdemokrater vill göra det möjligt att sprida kännedom
              om EWK och hans konst. Vi vill ge möjlighet till forskning på
              EWK-samlingen, stimulera intresset och förståelsen för den politiska
              illustrationskonsten och genomföra nationellt och internationellt
              samarbete och seminarier. Det hade varit glädjande om ministern
              hade delat min åsikt i detta.
            </seg>
          </u>
          <note type="speaker" xml:id="i-42d60e9377b64ff0-0">
            Anf. 31 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-5">
            <seg xml:id="i-7a580fe90d77140a-0">
              Herr talman! Jag är också glad att den här miljonen finns på
              plats tack vare Centerpartiet, för annars hade det kanske inte
              blivit några pengar. Det blev det ju inte under den förra regeringen.
            </seg>
            <seg xml:id="i-25ac896f96e3f713-0">
              Jag kan bara önska dem ett fortsatt lycka till. Det är alldeles
              uppenbart av det som Anne Ludvigsson har berättat att de har byggt
              upp bra plattformar, bra kontaktytor inom Sverige och utanför
              Sverige och närmat sig andra områden, journalistik, utbildning
              och juridik.
            </seg>
            <seg xml:id="i-94346bc701d0c775-0">
              Jag skulle tro att det finns en absolut framtid för EWK-museet
              och det här centret för politisk illustrationskonst som man vill
              bygga upp även utan en statlig miljon. Det verkar som om det finns
              en god grund att bygga vidare på, i synnerhet som Anne Ludvigsson
              säger att det finns ett stort intresse för den här verksamheten.
              Det gläder mig.
            </seg>
            <seg xml:id="i-af960dffe100ddb4-0">
              Det är riktigt som Anne Ludvigsson säger att man behöver utveckla
              det här med mediekompetens. Det är någonting som vi arbetar med
              såväl på EU-nivå, med de slutsatser som vi ska anta i Bryssel
              på fredag, som i det arbete som Medierådet bedriver i Sverige.
              Där är vi helt överens.
            </seg>
          </u>
          <note xml:id="i-ca61448b6ec8e0ff-2">
            Överläggningen var härmed avslutad.
          </note>
          <note xml:id="i-abe29b12e304ee42-0">
            7 § Svar på interpellation 2009/10:61 om tjänstledighet för uppdrag
            inom kyrkan
          </note>
          <note type="speaker" xml:id="i-a46b43655a835f93-0">
            Anf. 32 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-6">
            <seg xml:id="i-b9f603c972dbf240-0">
              Herr talman! Berit Högman har frågat arbetsmarknadsministern
              om han kommer att ta initiativ som gör att kyrkopolitiker även
              framöver har en laglig rätt till tjänstledighet från arbetet för
              att sköta sina uppdrag. Arbetet inom regeringen är så fördelat
              att det är jag som ska svara på interpellationen.
            </seg>
          </u>
          <note xml:id="i-102ee5fb3004a6b5-0">
            Statkyrka-reformen innebar att de kyrkliga kommunerna förlorade
            sin kommunstatus och att Svenska kyrkan även i övrigt lämnade
            det allmänna. Den tidigare lagstadgade rätten till ledighet för
            kyrkokommunala förtroendeuppdrag upphörde därmed. För att den
            omställning som relationsändringen innebar för Svenska kyrkan
            skulle underlättas infördes dock en tidsbegränsad rätt till ledighet
            för förtroendeuppdrag inom kyrkan. Den dåvarande regeringen anförde
            att det mot bakgrund av principen om ökad likställighet mellan
            trossamfund inte fanns skäl att föreslå en permanent rätt till
            ledighet för förtroendeuppdrag inom Svenska kyrkan (prop. 1997/98:116).
          </note>
          <u who="unknown" prev="cont" xml:id="i-9cae8b15e3a332b8-6">
            <seg xml:id="i-5e44cff351dee3f9-0">
              Rätten till ledighet för förtroendevalda inom Svenska kyrkan
              var alltså en övergångslösning inom ramen för statkyrka-reformen.
              Det är inte aktuellt med någon förlängning av denna rätt till
              ledighet.
            </seg>
          </u>
          <note type="speaker" xml:id="i-38a1369ee9a45491-0">
            Anf. 33 BERIT HÖGMAN (s):
          </note>
          <u who="berit_hogman_c9949e" xml:id="i-6eecafcf02ad64ab-2">
            <seg xml:id="i-d90aa941a421675a-0">
              Herr talman! Anledningen till att jag som sitter i arbetsmarknadsutskottet
              ställer den här frågan är, förutom att jag är folkkyrkovän, att
              riksdagen har bestämt att det här är en arbetsrättslig fråga,
              och ärendet ska således hanteras i arbetsmarknadsutskottet. Jag
              återkommer till det så småningom.
            </seg>
            <seg xml:id="i-15658ddc81f46238-0">
              Statsrådet svarar att statkyrka-reformen innebar att de kyrkliga
              kommunerna förlorade sin kommunstatus och att Svenska kyrkan även
              i övrigt lämnade det allmänna. Vi har fortfarande en kyrkolag
              i vårt land, Svenska kyrkan har fortfarande huvudansvaret för
              till exempel huvuddelen av begravningsväsendet och vi har en svensk
              kyrka som faktiskt är ålagd att hålla öppna kyrkobyggnader, för
              att ta några exempel.
            </seg>
            <seg xml:id="i-9befbb642eb64f0e-0">
              Jag är naturligtvis besviken på svaret. Vi har val till Svenska
              kyrkan där många politiska partier finns representerade. För oss
              socialdemokrater var kyrkovalet en framgång. Vi kan konstatera
              att vi har allt fler yngre personer som vill vara med och påverka
              en öppen folkkyrka. Enligt uppgift från Svenska kyrkan själv finns
              det 45 000 förtroendevalda inom Svenska kyrkan. Det är inte ett
              fåtal människor vi pratar om.
            </seg>
            <seg xml:id="i-83e1d2acaa0c77dc-0">
              I det sammanhanget ter det sig väldigt märkligt att regeringen
              inte ens verkar bry sig om att fundera på hur detta demokratiska
              engagemang ska kunna utövas i praktiken. Det är genom engagerade
              folkvalda som vi fullt ut kan förverkliga Svenska kyrkan som en
              öppen och demokratisk folkkyrka. Vi tycker att det är hela folkets
              angelägenhet och att den också ska ses som en mötesplats för alla,
              även för dem med skiftande religiös bakgrund. Vi vill se denna
              folkkyrka som en ledande part i arbetet mot rasism, antisemitism
              och islamofobi. Det är därför som kyrkorna som byggnader är så
              viktiga mötesplatser för oss människor.
            </seg>
            <seg xml:id="i-73b4f3ce9f9231b3-0">
              Det finns 45 000 förtroendevalda, och vi har haft en särlagstiftning
              som upphör. Om det nu visar sig att just möjligheten att utöva
              sitt uppdrag som engagerad förtroendevald minskar till följd av
              att lagstiftningen upphör, tycker inte statsrådet då att det är
              ett bekymmer? Vill vi inte ha en kyrka som leds av engagerade
              förtroendevalda och inte enbart av kyrkligt anställda eller människor
              som med ålderns rätt har slutat att arbeta? Är det ett bra sätt
              att leda en stor folkrörelse det är så jag vill se den svenska
              folkkyrkan in i framtiden?
            </seg>
            <seg xml:id="i-313a2453df90ca36-0">
              Framför allt, om vi återgår till arbetsrätten: Borde det inte
              vara så att alla uppdrag som man väljs till på politiskt mandat
              ska vara föremål för en likartad lagstiftning? Är det rimligt
              att statsrådet och jag, liksom kommunfullmäktiges ledamöter och
              landstingsmännen och -kvinnorna har en lagstadgad rätt att utöva
              våra politiska uppdrag, men att man om man är socialdemokrat,
              centerpartist eller kristdemokrat i kyrkan inte har något juridiskt
              stöd för att vara det?
            </seg>
            <seg xml:id="i-57ff35f4eae62edd-0">
              Vilka överväganden har regeringen egentligen gjort? Vilket underlagsarbete
              har man gjort när man så kategoriskt säger nej till att se över
              och eventuellt förlänga den befintliga lagstiftningen?
            </seg>
          </u>
          <note xml:id="i-ede1f86f1edd4648-0">
            I detta anförande instämde Anne Ludvigsson och Lars Wegendal
            (båda s).
          </note>
          <note type="speaker" xml:id="i-07033481d67357c0-0">
            Anf. 34 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-6">
            <seg xml:id="i-8e9a30c3627b1887-0">
              Herr talman! Det må vara att det här är en arbetsrättslig fråga,
              men Berit Högman får nog hålla till godo med mig ändå. Frågan
              diskuterades också i förra veckan när vi hade den kyrkoantikvariska
              skrivelsen uppe för debatt här. Vi har alltså så att säga gått
              en omgång redan tidigare.
            </seg>
            <seg xml:id="i-daf51afadb609cea-0">
              Det här är en fråga som har löpt under tio års tid under den
              här övergångsbestämmelsen, men det var också en fråga som man
              noggrant penetrerade under förra årtusendet, i slutet av 1900-talet.
            </seg>
            <seg xml:id="i-56a9213904a2f875-0">
              En av utgångspunkterna för hela statkyrka-reformen var att man
              skulle öka jämlikheten, eller likställigheten om man vill kalla
              det så, mellan olika trossamfund. Det var väldigt tydligt sagt
              från den förra regeringens sida, som hade samma politiska färg
              som Berit Högman, att det var en övergångslösning och att efter
              de här tio åren skulle rättigheten till ledighet för förtroendevalda
              upphöra. Jag vet inte var Berit Högman har funnit skrivelser som
              skulle antyda någonting helt annat.
            </seg>
            <seg xml:id="i-07fa1842db62ef87-0">
              Precis som Berit Högman säger har kyrkan, inte bara Svenska kyrkan
              utan övriga trossamfund, många viktiga uppgifter utöver det rent
              missionerande som Svenska kyrkan också ägnar sig åt. Det finns
              ingenting som säger att engagemanget i Svenska kyrkan skulle bli
              så mycket mindre bara för att man inte fick rätt att vara borta
              från jobbet på grund av att man hade ett uppdrag i Svenska kyrkan.
              Vad ska vi då från Kulturdepartementets sida svara dem som är
              aktiva i katolska kyrkan, i olika islamiska förbund, den buddhistiska
              rörelsen och alla möjliga andra som jag möter i Trossamfundsrådet
              där jag sitter ordförande?
            </seg>
            <seg xml:id="i-12d20f4606071e52-0">
              Det finns också idrottsrörelsen, Röda Korset, Rädda Barnen och
              många ideella organisationer som kanske skulle tycka att deras
              engagerade medlemmar skulle kunna ha rätt att ta ledigt från jobbet.
              Det är ingenting som vi kan sätta från statlig nivå. Det finns
              många arbetsgivare både på offentlig och privat sida som ger rätt
              till ledighet för sina anställda så att de kan engagera sig. Det
              är alldeles utmärkt så, men det är inte ett krav som man kan ställa
              på samtliga arbetsgivare.
            </seg>
          </u>
          <note type="speaker" xml:id="i-5fe3536034fc24b8-0">
            Anf. 35 BERIT HÖGMAN (s):
          </note>
          <u who="berit_hogman_c9949e" next="cont" xml:id="i-6eeec50507335140-0">
            <seg xml:id="i-e0524fa5b4cb0cbb-0">
              Herr talman! Jämförelsen med andra trossamfund haltar i den bemärkelsen
              att det mig veterligt inte finns något annat trossamfund som väljer
              45 000 förtroendevalda genom val där de politiska partierna utser
              sina kandidater.
            </seg>
            <seg xml:id="i-08201647fd759112-0">
              Jag återkommer till att det är en arbetsrättslig fråga och vi
              har en lagstiftning som säger att är du partipolitiskt vald på
              ett antal andra nivåer har du ett lagstadgat stöd i rättigheten
              att vara ledig. Det har man inte här. Då kan jag bli bekymrad
              bland annat när jag läser den här departementsskrivelsen om att
              minska möjligheten för fackligt aktiva att vara lediga från jobbet.
              Det är väl snart bara en fråga om tid tills vi andra politiker
              inte heller ska kunna vara lediga från jobbet. Det är klart att
              vi ser framför oss att är du undersköterska eller jobbar på hotell
              eller restaurang på obekväm arbetstid är du per automatik diskvalificerad
              från att ta uppdrag som ligger på sådana tider.
            </seg>
            <seg xml:id="i-f38ac00656761d86-0">
              Att göra jämförelser med idrottsrörelsen eller en annan ideell
              förening tycker jag är djupt haltande i förhållande till att vi
              faktiskt fortfarande har en kyrkolag och att vi faktiskt fortfarande
              har ett slags kontrakt mellan staten och kyrkan som ålägger kyrkan
              att ha ett uppdrag bland annat för begravningsväsendet. Det uppdraget
              kan vi aldrig lägga på idrottsrörelsen.
            </seg>
            <seg xml:id="i-a9e0ccc5377c99d0-0">
              Det som talar för en förlängning är att man inte ska luta sig
              tillbaka. Statsrådet var tidigare inne på hur viktigt det är att
              vi ägnar oss åt förnyelse och tänker nytt, och det är inte säkert
              att den socialdemokratiska regeringen för tio år sedan heller
              kunde förutse att intresset för kyrkovalet faktiskt ökade, att
              vi har fått fler yngre som vill engagera sig och att det är en
              otroligt viktig mötesplats, som jag nämnde inledningsvis, för
              alla människor oavsett religiositet, etnicitet eller någonting
              annat.
            </seg>
            <seg xml:id="i-fd5e2eaaf4f08b81-0">
              Vi har gett kyrkan ett utrymme som folkkyrkan ska ha, men då
              borde vi också värna om just det unika, och det är det demokratiska
              styrsättet. Jag vill inte se en kyrka som styrs av civilanställda,
              av präster eller enbart av pensionärer. Jag vill se en kyrka som
              är till för alla människor i samhället, och det rimliga vore att
              regeringen åtminstone prövade om det finns möjlighet att jämställa
              lagstiftningen för andra politiska uppdrag också för dessa 45
              000 förtroendevalda.
            </seg>
          </u>
          <note xml:id="i-e741c3c85f53f52a-0">
            Anf. 36 GÖRAN PERSSON i Simrishamn (s):
          </note>
          <u who="berit_hogman_c9949e" prev="cont" xml:id="i-b0769202426097c7-0">
            <seg xml:id="i-92aa5b74a6882f9c-0">
              Herr talman! Jag vill också gå in i den här debatten eftersom
              det här, som har sagts tidigare, är en fråga som är sammanhängande
              med just relationsförändringar. Vi hade en skrivelse i förra veckan
              och ett betänkande från kulturutskottet där vi diskuterade just
              den här frågan om relationsförändringar och också att det hör
              ihop med kyrkans relationsförändring med staten både vad gäller
              kyrkoantikvarisk ersättning och beskattning av prästlönetillgångar.
            </seg>
            <seg xml:id="i-7aa1f6d86d36a4bb-0">
              Det var just det här vi ville föra fram, att det är en sammanhängande
              fråga och att det borde ha varit en diskussion initierad av regeringen
              att man från olika håll och parter politiskt diskuterar och kan
              komma fram till en gemensam syn i de här olika frågorna. Nu blir
              det, i kulturutskottet och i arbetsmarknadsutskottet, inte förrän
              nästa år som man kommer att ta upp det och då är det här redan
              genomfört. Då ska det diskuteras. Jag har inte riktigt förståelse
              för den ordningen. Från vårt håll ville jag att vi skulle ta det
              med kulturutskottet. Men det är i och för sig en annan fråga.
            </seg>
            <seg xml:id="i-70eb94f09c1bdc29-0">
              Dock är det viktigt att påpeka att i det beslut som togs för
              tio år sedan i samband med relationsförändringen står ingenting
              om att det skulle vara på det ena eller det andra viset. Det stod
              att det skulle vara en kontrollstation efter 2009. Det var det
              som var sagt. Vilka beslut som sedan skulle tas och som sedan
              skulle gälla från januari 2010 står inte på pränt någonstans.
              Det var en önskan och, kan jag säga, nästan en begäran att regeringen
              i december 2008 skulle kunna säga någonting så att man i varje
              fall skulle ha ett år på sig och ta upp överläggningar och diskutera
              frågan, inte minst vad gäller det som vi diskuterar nu om tjänstledighet
              för förtroendevalda. Jag ville redogöra för den bakgrunden, för
              det är viktigt att veta sammanhanget.
            </seg>
            <seg xml:id="i-99e3ceb1693bdcef-0">
              Min fråga till kulturministern handlar om vilka politiska överläggningar
              man har haft med Svenska kyrkan. Jag kan förstå och har respekt
              för att man har haft dem via tjänstemän, men har det även funnits
              politiska diskussioner mellan ministern, om det nu är kulturministern
              eller arbetsmarknadsministern, och Svenska kyrkan om tjänstledigheten
              för förtroendevalda?
            </seg>
            <seg xml:id="i-65c88ae172f93199-0">
              Som har nämnts här tidigare är det ju det som är viktigt ur det
              demokratiska perspektivet eftersom vi från staten har ålagt Svenska
              kyrkan att ha hand om, inte bara som nämndes här, begravningsverksamheten,
              utan även vårt kulturarv i kyrkorna som i stället för att kanske
              gå via Riksantikvarieämbetet sköts via kyrkan. Det är inget bidrag
              som kyrkan får för att sköta det, utan det är en ersättning.
            </seg>
            <seg xml:id="i-74cc0c76a7d7c7fd-0">
              De beslut som ska fattas i de olika kyrkliga instanserna ska
              fattas av förtroendevalda, och då är det viktigt att de kan rekryteras
              från alla samhällsgrupper. Det ska inte bara vara sådana som har
              möjlighet att komma loss och sammanträda på olika tider, utan
              alla i vårt samhälle ska kunna känna sig delaktiga och ha möjligheter
              att fullfölja sitt uppdrag inom kyrkan, bland annat när det gäller
              kulturarv och andra frågor som kyrkan handhar.
            </seg>
            <seg xml:id="i-83b245a47589f12d-0">
              Även om detta nu behandlas i elfte timmen och det bara är några
              veckor kvar på året är det viktigt att besluten träder i kraft.
              Regeringen har agerat genom att så att säga inte agera. Dessa
              frågor har ju kommit upp i form av interpellationer och genom
              att vi från oppositionen lyft upp dem i motioner. I annat fall
              hade de inte funnits med utan runnit ut i sanden. Svenska kyrkan
              vet inte riktigt hur den ska ta ställning.
            </seg>
            <seg xml:id="i-f88098153784e138-0">
              Jag vill värna rätten för förtroendevalda att kunna fullfölja
              sina uppdrag genom att ha rätt till tjänstledighet för uppdragen.
            </seg>
          </u>
          <note type="speaker" xml:id="i-2d1e207c6b3ee6d7-0">
            Anf. 37 HANS WALLMARK (m):
          </note>
          <u who="hans_wallmark_d27c95" xml:id="i-30dbfbe0c0c593e7-0">
            <seg xml:id="i-6b9c91aed13c0faa-0">
              Herr talman! Låt mig komma med några förtydliganden mot bakgrund
              av att jag är rätt ordentligt engagerad i Svenska kyrkan. Jag
              sitter i Svenska kyrkans kyrkostyrelse. Jag är också ledamot av
              kyrkomötet.
            </seg>
            <seg xml:id="i-b9c2c81a2fcc6540-0">
              Det finns en skillnad mellan rubriken på interpellationen och
              frågeställningarna i den. Rubriken är nämligen Tjänstledighet
              för uppdrag inom kyrkan . Tyvärr, herr talman, är det ungefär
              så vi resonerar i Sverige i dag. Vi talar om Svenska kyrkan som
              kyrkan, alltså i singularis. Det är den som representerar. Verkligheten
              är den och det kan man ha åsikter om, framför allt om man är förtroendevald
              i Svenska kyrkan att det finns många fler samfund i Sverige. Det
              växer fram fler samfund.
            </seg>
            <seg xml:id="i-55f3b0738ce7c610-0">
              Utifrån min utgångspunkt tycker jag att det i grunden är bra.
              Det visar mångfalden i Sverige. Det finns inte längre, herr talman,
              en enda kyrka i Sverige; det finns många olika kyrkor. Då tror
              jag att det är bra att man hittar ett utrymme för den typen av
              samexistens, det vill säga att man har så likartade regler som
              möjligt mellan de olika samfunden i landet. I ljuset av det kanske
              man inte ska införa en ny regel om tjänstledighet för förtroendeuppdrag
              inom Svenska kyrkan.
            </seg>
            <seg xml:id="i-3bc7dc36563a7066-0">
              När man för lite drygt tio år sedan fattade beslutet var det,
              som jag uppfattar det, vad man brukar kalla en solnedgångsparagraf.
              Det innebär att den verkställs om man inte aktivt ändrar den.
              Mig veterligen har det inte någonstans under processen de senaste
              tio åren kommit något förslag om att paragrafen ska ändras.
            </seg>
            <seg xml:id="i-9afde72dae9831b3-0">
              När jag blev vald till riksdagsledamot tror jag att den första
              skriftliga fråga jag skrev, hösten 2006, var ställd till just
              kulturministern om processen för den kyrkoantikvariska ersättningen.
              Om vi alla lugnar ned oss lite grann, både i kammaren och i samfunden
              utanför, kan vi se att det under ett antal år har förts diskussioner
              om och varit uppmärksamhet kring detta årtal, 2010, och vad som
              ska hända bland annat med den kyrkoantikvariska ersättningen och
              tjänstledigheten.
            </seg>
            <seg xml:id="i-6cd6688b76bba5d1-0">
              Det finns inte längre någon kyrkolag. Däremot finns det en lag
              om Trossamfundet Svenska kyrkan. Den säger att den ska vara rikstäckande
              och demokratiskt vald. Det är inte nödvändigtvis samma sak som
              att det ska finnas partipolitik och partier aktiva i Svenska kyrkan.
              I Svenska kyrkan rubricerar man sig, oavsett om man är socialdemokrat,
              moderat eller centerpartist, som en nomineringsgrupp inom kyrkan.
              Det finns nämligen andra nomineringsgrupper inom Svenska kyrkan,
              sådana som inte är partipolitiskt aktiva utan fristående, oberoende
              eller har formats kring en tolkning av Bibeln eller en tradition
              inom Svenska kyrkan.
            </seg>
            <seg xml:id="i-7137e19838d81047-0">
              Det gör att det är lite felaktigt att säga att Svenska kyrkan
              är partipolitiskt styrd i likhet med Sveriges riksdag, Region
              Skåne och Ängelholms kommunfullmäktige. Jag tror att det är i
              ljuset av detta som man ska se att solnedgångsparagrafen nu träder
              i kraft. Det viktigaste med den är att det är en illustration
              av att vi lever i ett nytt Sverige, ett Sverige där vi inte har
              kyrkan singularis utan vi har många kyrkor, många samfund, många
              inriktningar och vi har ett antal personer som, vilket man av
              olika skäl kan beklaga men som är ett faktum, inte tillhör en
              församling eller ett samfund. Den friheten och den mångfalden
              ska vi värna.
            </seg>
          </u>
          <note type="speaker" xml:id="i-bf239e17fa762dfb-0">
            Anf. 38 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-7">
            <seg xml:id="i-9b8d134c3b6b211a-0">
              Herr talman! Jag skulle lite kort vilja anknyta till det som
              Hans Wallmark sade, att vi inte bara har en kyrka utan många samfund.
              I någon mening kan man säga att det har vitaliserat Svenska kyrkan
              som blivit öppnare och nu ser på sin roll på ett annat sätt. Det
              är positivt.
            </seg>
            <seg xml:id="i-745dd59d0bbe24f4-0">
              Som svar till Göran Persson vill jag säga eftersom vi hade en
              diskussion om det och jag vet att han har ett starkt engagemang
              i saken, vilket jag uppskattar att jag tidigt, förmodligen redan
              innan Hans Wallmark lämnade in sin skriftliga fråga, hade uppe
              frågan för diskussioner med Svenska kyrkan. Vi diskuterade framför
              allt kyrkoantikvarisk ersättning, något som Göran Persson och
              jag har diskuterat i denna kammare, samt prästlönetillgångarna
              och i någon mån rätten till ledighet.
            </seg>
            <seg xml:id="i-fee6456e6f23a19b-0">
              Det har från vår sida hela tiden mycket tydligt sagts att detta
              är en övergångslösning. Vi kan kalla den solnedgångsparagraf,
              något jag fått lära mig här och nu, eller vad det vara månde.
              Jag tror inte att det egentligen någonsin har funnits en tro hos
              företrädarna för Svenska kyrkan att man skulle ändra på den förutsättningen.
            </seg>
            <seg xml:id="i-28db1fd587f8e983-0">
              Under åren jag satt i kulturutskottet, i opposition, nämligen
              20022006, resonerade vi då och då om kyrkofrågor. Aldrig någonsin
              hörde jag någon från Socialdemokraternas sida lyfta fram att rätten
              till ledighet är något som vi behöver se över. Jag vet inte om
              den insikten kommit helt plötsligt, men Berit Högman sade faktiskt
              i sitt inlägg att tillståndet är gott, att det finns ett ökat
              engagemang inom Svenska kyrkan. Det gläder mig. Det finns ingen
              anledning att tro att det engagemanget skulle försvinna om man
              ändrade rätten till ledighet. Det är åtminstone inte min tro.
            </seg>
          </u>
          <note type="speaker" xml:id="i-bfd31576524c2a1d-0">
            Anf. 39 BERIT HÖGMAN (s):
          </note>
          <u who="berit_hogman_c9949e" xml:id="i-6eecafcf02ad64ab-3">
            <seg xml:id="i-1239017d819f17dd-0">
              Herr talman! Jag vet inte om jag ska beklaga det, men jag tror
              att vi stundom lever i skilda världar. Jag har varit med om att
              välja in en ung kvinna i kyrkomötet, och jag vet att hon kommer
              att ha problem med att, utan lagligt stöd i ryggen, kunna delta
              och utföra sitt uppdrag. Jag skulle kunna namnge en rad människor
              som fått uppdrag i kyrkofullmäktige och på andra ställen som har
              ett alldeles vanligt arbete med en alldeles vanlig arbetsgivare
              som förutsätter att man har rätt att ta ledigt från jobbet för
              att utföra sitt uppdrag. Så blir inte fallet för dessa, och risken
              är stor att vi överlåter det som vi, och även Hans Wallmark, säger
              ska vara demokratiskt valt. Skaran som kan väljas in kommer att
              reduceras till att omfatta civilanställda i kyrkan, äldre människor
              och sådana som Hans Wallmark, som inte behöver bekymra sig om
              hur de ska ta sig till sina kyrkliga aktiviteter.
            </seg>
            <seg xml:id="i-67ca0f5e6c3f17cb-0">
              Det är synd att statsrådet säger att frågan inte har väckts tidigare.
              Nej, det är inte särskilt länge sedan vi hade kyrkoval. Det är
              heller inte särskilt länge sedan vi konstaterade att det finns
              ett nytt engagemang hos många yngre och därmed yrkesverksamma
              människor som de facto valdes in. Det är definitivt fel att skapa
              en motsättning mellan denna lust till engagemang och andra kyrkliga
              organisationer eller organisationslivet över huvud taget. Jag
              och Socialdemokraterna tillhör dem som tycker att det är helt
              rätt att politiska partier ställer upp i kyrkovalet. Vi gjorde
              det och nådde också stora framgångar.
            </seg>
            <seg xml:id="i-742b87a5f29c77a9-0">
              Jag konstaterar att statsrådet och regeringen inte har något
              intresse av att utveckla frågan. Det beklagar jag djupt.
            </seg>
            <seg xml:id="i-ebf2fbc86ed84633-0">
              Anf. 40 GÖRAN PERSSON i Simrishamn (s):
            </seg>
            <seg xml:id="i-96d0b48079751305-0">
              Herr talman! Låt mig konstatera att vi inte ska gå in och peka
              ut vilka samfund som ska ha vad, men inga samfund är hjälpta av
              att Svenska kyrkan får ersättning. Svenska kyrkan är trots allt
              statens förlängda arm, inte minst med tanke på det som regeringen
              nyligen beslutade, och som vi tycker är helt okej, att ge närmare
              en halv miljard om året. Det är stora summor som ska förvaltas
              av Svenska kyrkan när det gäller kulturarvet 460 miljoner.
            </seg>
            <seg xml:id="i-2ff758ca15b3eff0-0">
              Beträffande när vi skulle ha den första kontrollstationen, som
              blev en övre gräns, kunde tidpunkten lika gärna ha bestämts till
              25 år från 2000, men nu valde man tio år. Det var inte sagt någonstans
              att det skulle fattas det ena eller det andra beslutet. Det är
              många frågor som hör ihop med kyrkans ersättning, beskattning
              och de förtroendelagar som vi nu diskuterar.
            </seg>
            <seg xml:id="i-1848f56bed37cbf3-0">
              Jag blir lite undrande när det påpekas att vi inte tagit upp
              detta tidigare. Det fördes en diskussion redan när beslutet togs
              2000; till december 2008 skulle man i varje fall kunna presentera
              något. Därför hade vi en interpellationsdebatt, jag och kulturministern,
              sommaren 2008 för att försöka komma fram till någonting. Jag tyckte
              att det var dags att agera då. I december hade vi i utskottet
              en hearing där vi fick svart på vitt vad som gällde.
            </seg>
            <seg xml:id="i-66f9a91ce4585e12-0">
              Avslutningsvis: Det pratas här om ett solnedgångsbeslut. Jag
              tycker att det mer börjar likna en kulturskymning vad gäller kultur
              i arbetslivet, kulturtidskrifter och nu också förtroendemannalagen.
              Jag ser med oro på de beslut som tas här under hösten. Vi ska
              diskutera vidare. Beslutet i ärendet om rätten till ledighet för
              förtroendevalda tas inte förrän nästa år, när det redan är genomfört
              att det inte ska fortsätta längre. Jag önskar att diskussionen
              kommer upp igen, i ett sammanhang där alla saker diskuteras samtidigt.
            </seg>
          </u>
          <note type="speaker" xml:id="i-f1ab7d987e989d30-0">
            Anf. 41 HANS WALLMARK (m):
          </note>
          <u who="hans_wallmark_d27c95" xml:id="i-30dbfbe0c0c593e7-1">
            <seg xml:id="i-61b1414ae3374d9a-0">
              Herr talman! Jag har en kommentar till Berit Högman. Utan att
              vara personlig när det gäller hur olika personer utövar sina eventuella
              förtroendeuppdrag i svenska kyrkor, församlingar och samfund tror
              jag mig ändå vara övertygad om att det finns både unga socialdemokrater
              och för den delen moderater, centerpartister och kristdemokrater
              och personer som inte har någon partipolitisk hemvist som är aktiva
              i samfund som Svenska kyrkan men också i samfund som den romersk-katolska
              kyrkan, judiska församlingar och muslimska församlingar. Det är
              i ljuset av detta man ska se det man fattade beslut om för drygt
              tio år sedan, nämligen en övergångsbestämmelse som var just en
              övergångsbestämmelse vad gäller relationen mellan staten och Svenska
              kyrkan som det under mycket lång tid gynnade samfundet i Sverige.
            </seg>
            <seg xml:id="i-f7e2a24d18866ab6-0">
              Det andra jag vill säga är att vi på olika sätt brottas med likställighetsprincipen.
              Socialdemokraterna står fortsatt bakom att Svenska kyrkan om den
              så önskar kan använda den vanliga skattemyndigheten för uppbörden
              av medlemsavgifterna. Där vill jag verkligen hedra Socialdemokraterna.
              Där är det så, herr talman, att om man iakttar de olika partier
              som finns inom den rödgröna grupperingen kan man se att det där
              finns partier som har föreslagit att man inte skulle få använda
              Skatteverket för uppbörd av medlemsavgiften, just med hänvisning
              till att det ska vara lika mellan olika samfund och att man ska
              ha en rågång mellan staten och samfunden.
            </seg>
            <seg xml:id="i-8f3b4d65754eaaf4-0">
              Nu är det så att Skatteverket erbjuder även andra samfund möjligheten
              att ta in eventuella medlemsavgifter om man så önskar. Men man
              kan notera att det även inom den rödgröna grupperingen i dag förekommer
              aktiva diskussioner om förhållandet mellan Svenska kyrkan och
              svenska staten. Därför tror jag, herr talman, att det är bra att
              man försöker ha likartade förhållningssätt mot alla de samfund,
              kyrkor och församlingar som finns i vårt land och medför mångfald.
            </seg>
          </u>
          <note type="speaker" xml:id="i-a7f503a8d464c635-0">
            Anf. 42 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-8">
            <seg xml:id="i-c379aa3929393161-0">
              Herr talman! Kulturskymning, säger Göran Persson. Jag förstår
              inte. Alliansregeringen ger mer pengar till kultur i skolan och
              ökar budgeten mer än Socialdemokraterna. Det är inte jag som har
              räknat på det här, utan det är tidningarna, medierna, som har
              räknat på detta och konstaterat att vi ger mer. Vi gör det lättare
              att söka stöd för kulturtidskrifter och gör det teknikneutralt,
              fördubblar stödet till läsfrämjande och ökar stödet och ersättningen
              till Svenska kyrkan för vård av byggnaderna. Det var 1,9 miljoner
              under tio år under Socialdemokraternas tid. Det är 2,3 miljoner.
              Det är mer än en fördubbling på halva tiden.
            </seg>
            <seg xml:id="i-cf530905e14e048a-0">
              Hur kan man få detta till kulturskymning? Jag begriper inte!
              Det är mer pengar. Det är ökat stöd och engagemang.
            </seg>
            <seg xml:id="i-93aba01d65f6eaeb-0">
              Socialdemokraterna är snudd på reaktionära. Rör ingenting! Låt
              allt förbli vid det gamla! Tycker ni att det är framåtsyftande?
              Jag tycker att det är djup skymning.
            </seg>
            <seg xml:id="i-5d330e4bbd9a16aa-0">
              Det är inte alltid jag håller med Socialdemokraterna. Men när
              det gäller frågan om rätt till ledighet för förtroendevalda tycker
              jag precis som socialdemokratiska regeringar gjorde under 90-talet.
              Jag tycker inte att det är en modern regel att man ska ha likställighet
              mellan olika trossamfund.
            </seg>
          </u>
          <note xml:id="i-ca61448b6ec8e0ff-3">
            Överläggningen var härmed avslutad.
          </note>
          <note xml:id="i-15e351a06afe1e30-0">
            8 § Svar på interpellation 2009/10:89 om kulturarbetarnas arbetstillfällen
            och arbetsvillkor
          </note>
          <note type="speaker" xml:id="i-f9e2036f5102b83c-0">
            Anf. 43 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-9">
            <seg xml:id="i-acc4902eee59ed65-0">
              Herr talman! Det här är en diskussion som Nikos Papadopoulos
              och jag brukar ha en eller två gånger om året.
            </seg>
            <seg xml:id="i-29e009e5864acb4d-0">
              Nikos Papadopoulos har frågat mig om jag kommer att ta några
              initiativ för att förbättra kulturarbetarnas arbetsvillkor och
              vad jag tänker göra för att säkra jobben inom kultursektorn.
            </seg>
            <seg xml:id="i-f3b5e8c9952527ad-0">
              Nikos Papadopoulos ställer också frågor om och kommenterar Framtidens
              kultur och den kommande Kulturbryggan. Vi kan börja med denna
              fråga. Papadopoulos påstår att regeringen lade ned Stiftelsen
              Framtidens kultur 2008. Det stämmer inte. Stiftelsen Framtidens
              kultur, som inrättades 1994, har ända sedan start varit menad
              att endast verka under det antal år som dess kapital skulle räcka.
              Pengarna skulle fördelas ut till nyskapande kulturverksamhet.
              Så har också skett. Tack vare gott förvaltande och gynnsam konjunktur
              kunde stiftelsen bedriva verksamhet långt längre än vad som först
              var sagt. Nu finns dock ett slutdatum, nämligen 2011. Stiftelsen
              ska, som planerat, börja avvecklas. Man har slutat ta emot ansökningar
              om bidrag men följer nu bland annat upp de projekt som hittills
              fått bidrag.
            </seg>
            <seg xml:id="i-3e70e931e48f820c-0">
              Det finns inget självändamål med att förlänga stiftelsen. Den
              skulle då snarare bli en form av institution i stället för den
              oberoende aktör Papadopoulos med rätta berömmer. Men just eftersom
              vi ser vilka behov och möjligheter en fristående aktör som Framtidens
              kultur har kunnat fylla har regeringen beräknat att 25 miljoner
              kronor avsätts för ändamålet från och med 2011 på en bidragsordning
              kallad Kulturbryggan. Det enda som nu ska ses över är formerna
              för dess organisation.
            </seg>
            <seg xml:id="i-e7ff60e3915008b1-0">
              Så till huvudfrågorna. Den lågkonjunktur och ekonomiska kris
              världen fortfarande befinner sig i avspeglas självfallet också
              inom kulturområdet, bland annat genom höga arbetslöshetssiffror
              för kulturskapare. Som Papadopoulos rimligen redan vet har regeringen
              i budgetpropositionen och i propositionen Tid för kultur föreslagit
              insatser för att dämpa krisens negativa effekter och förbättra
              villkoren för kulturskapare och andra som arbetar inom kulturområdet.
            </seg>
            <seg xml:id="i-5e92738dbbcaf308-0">
              Här kommer en snabbgenomgång för att påminna om några av dessa
              förslag: För att ge bättre förutsättningar för ökad sysselsättning
              bland kulturskapare vill regeringen öka stödet till centrumbildningarna
              med 10 miljoner kronor för 2010 och 2011. Bidraget till Teateralliansen
              beräknas byggas ut med 4 miljoner kronor från och med 2010. Inom
              anslaget till kulturmiljövård beräknas 15 miljoner kronor avsättas
              under 2010 och 2011 för vård av byggnader inom hembygdsrörelsen.
              Den arbetsmarknadspolitiska satsningen Lyft beräknas kunna ge
              effekt bland annat inom statlig och kommunal kulturverksamhet.
              Skapande skola, som ger goda arbetstillfällen åt kulturskapare,
              föreslås byggas ut och medlen för satsningen ökas så att den omfattar
              112 miljoner kronor per år. 4 miljoner kronor föreslås under 2010
              för att ge ökad uppmärksamhet för professionell dans i landet.
              Ett särskilt uppdrag för gestaltning av offentliga miljöer kan
              ge fler arbetstillfällen för bland annat konstnärer. Regeringen
              vill också avsätta totalt 60 miljoner kronor, utöver de 13 miljoner
              kronor som redan avsatts, för att fördjupa utvecklingen av kreativa
              och kulturella näringar. Dessutom föreslås Konstnärsnämndens anslag
              ökas med 2,5 miljoner kronor bland annat för att ytterligare bevaka
              konstnärers ekonomiska och sociala situation.
            </seg>
            <seg xml:id="i-bd993159f432164e-0">
              Min och regeringens starka ambition är att verka för att vi alla
              får tillgång till mer och bättre kultur. Vi verkar också som synes
              samtidigt för att stärka och vidga arbetsmarknaden för kulturskapare
              och andra som har sin sysselsättning inom kulturen.
            </seg>
            <seg xml:id="i-b820d848260706b6-0">
              Mitt mål är att vidga de kulturella cirklarna för både kulturskapare
              och publik. Jag håller självklart med Nikos Papadopoulos om att
              kulturen är en oerhört viktig del av samhällsbygget och jag tar
              lika självklart kulturen på högsta allvar. Regeringens kultursatsningar
              under den här mandatperioden visar tydligt på detta.
            </seg>
          </u>
          <note type="speaker" xml:id="i-788f9256157c3ca3-0">
            Anf. 44 NIKOS PAPADOPOULOS (s):
          </note>
          <u who="nikos_papadopoulos_f975f9" xml:id="i-dfce32e51d94dd54-0">
            <seg xml:id="i-2bc9c031f174ba14-0">
              Herr talman! Jag vill först tacka kulturministern för svaret,
              och jag vill gratulera kulturministern på hennes födelsedag!
            </seg>
            <seg xml:id="i-bd2a2121fb61c90a-0">
              Herr talman! Innehållet i interpellationen riktar sig inte bara
              till kulturministern utan till hela regeringen eftersom den misslyckade
              politiken är hela den moderatledda regeringens ansvar. Men i dag
              ska jag debattera med kulturministern, och jag gör det gärna.
            </seg>
            <seg xml:id="i-24a45f5a425a16bf-0">
              Inledningsvis vill jag säga att min fråga om Stiftelsen Framtidens
              kultur kan missuppfattas. Jag menar inte att Framtidens kultur
              har lagts ned, men jag menar att möjligheten att söka medel har
              tagits bort. Jag trodde och hoppades att den skulle få ett fortsatt
              mandat att verka eftersom den har gjort ett så fantastiskt bra
              arbete. Min allvarliga fråga var följande: Varför satsar inte
              regeringen på att förbättra kulturarbetarnas villkor och arbetssituation?
            </seg>
            <seg xml:id="i-400fd5afd2eab8f7-0">
              Vi kan konstatera att arbetslösheten inom kultursektorn är högre,
              anställningsvillkoren är otryggare och arbetslöshetsförsäkringen
              är sämre än för många andra. I september 2009 var arbetslösheten
              41 procent i jämförelse med september 2008, och den har inte minskat
              sedan dess.
            </seg>
            <seg xml:id="i-c07d2b3258dec864-0">
              Herr talman! Regeringen har faktiskt ansvar för både den politik
              man bedriver och den politik man låter bli att bedriva. Vi socialdemokrater
              satsar 270 miljoner kronor mer än regeringen på kultur och kulturjobb.
              Varje år under perioden 19982009 har Socialdemokraterna anslagit
              mer pengar till kulturen än den borgerliga regeringen. Vi vill
              att Sverige ska vara en kulturnation i världsklass. När jag ser
              på regeringens kulturbudget är det uppenbart att regeringen inte
              tar kulturarbetarna och kulturen på allvar. I stället för att
              investera i kulturjobb dras kulturanslaget på en rad kulturinstitutioner
              ned med 1,5 procent. Det motsvarar 46 miljoner kronor. Det innebär
              att det blir färre kulturarbetare, inte fler. Arbetssituationen
              på en redan hård arbetsmarknad kommer att förvärras ytterligare.
            </seg>
            <seg xml:id="i-987410eaa20931fe-0">
              Herr talman! Vi socialdemokrater ser kulturen som en viktig del
              i samhällsbygget. Vi möter 2010 med en kulturbudget som sätter
              jobb och tillgänglighet i fokus. Våra kulturpolitiska investeringar
              tar också sin utgångspunkt i det rådande konjunkturläget. Låt
              mig ge några exempel. Vi investerar i konstnärsallianserna, totalt
              25 miljoner, i stället för regeringens satsning på 4 miljoner
              kronor.
            </seg>
            <seg xml:id="i-a107aab3239d144b-0">
              Vi satsar på Kulturskolan. Här måste jag ge en poäng till kulturministern,
              som sedan vår förra debatt fram till i dag har utvidgat Kulturskolan
              med också mellanstadiet. Men vi socialdemokrater vill ha en kulturskola
              som omfattar hela grundskolan och förskolan.
            </seg>
            <seg xml:id="i-bdecb5d75c09111b-0">
              Vi satsar på Access. Det ger arbeten på museer och arkiv. Vi
              föreslår sänkt avgift i arbetslöshetsförsäkringen samt ökade möjligheter
              till utbildning för arbetslösa kulturskapare.
            </seg>
            <seg xml:id="i-06b8b578933416d8-0">
              Herr talman! Regeringens politik ger kulturarbetarna sämre villkor
              och lägre ersättningar. Hur kan ministern försvara detta?
            </seg>
          </u>
          <note type="speaker" xml:id="i-f1acf82347cffc45-0">
            Anf. 45 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-10">
            <seg xml:id="i-2d40747ed7314501-0">
              Herr talman! Att socialdemokrater är kritiska till alliansens
              politik är inte att förvånas över. Det är faktiskt därför som
              vi har debatter, olika partier och valrörelser. Nu var det så
              att alliansens politiska program vann senast. Det är det som vi
              genomför just nu.
            </seg>
            <seg xml:id="i-0d482141d2491b69-0">
              Det gläder mig alldeles extra att Nikos Papadopoulos så uppskattar
              Framtidens kulturs verksamhet, med tanke på att födelsen av Framtidens
              kultur var faktiskt en följd av att socialiseringen av svenskt
              näringsliv som Socialdemokraterna hade planerat inte blev av.
              Det ska vi vara djupt och innerligt tacksamma för. Det gäller
              dels att vi inte har ett socialiserat näringsliv med löntagarfonder,
              dels att Framtidens kultur fick ett antal hundra miljoner kronor
              att satsa på nyskapande kultur.
            </seg>
            <seg xml:id="i-ee0ad62648f9e189-0">
              Tack vare börsuppgångar och goda konjunkturer har pengarna räckt
              längre än någon hade vågat hoppas, men 2011 är de slut. Vi har
              från regeringens sida sagt att det är viktigt att det finns en
              fristående fortsättning. Därför sätter vi av 25 miljoner i det
              vi kallar för Kulturbryggan från 2011. Men det ska också bli en
              medfinansiering, precis som det har varit med många av projekten
              inom Framtidens kultur. Jag gläder mig åt att Socialdemokraterna
              nu tycker att också det är bra.
            </seg>
            <seg xml:id="i-763baa017d546292-0">
              Att ni vill satsa mer nu är inte så konstigt. Det är nästan alltid
              så att oppositionen har mer pengar än regeringen. Jag har själv
              suttit i opposition, och jag vet hur lockande och frestande det
              är. Inte desto mindre fanns inte de pengar som Nikos Papadopoulos
              nu säger sig vilja satsa tillsammans med sina kamrater under den
              tid ni styrde Kulturdepartementet. Ni gjorde en satsning på Access.
              Det var riktigt, och vi stödde den från moderat sida. Det var
              alldeles utmärkt, men det var en tvåårig satsning. Vi förlängde
              satsningen med ytterligare 100 miljoner under två år. Vi såg att
              den gjorde stor nytta. Det finns mycket att ta hand om inom vårt
              kulturarv.
            </seg>
            <seg xml:id="i-cb3ec9b37b95a239-0">
              Nikos Papadopoulos talar om att det inte görs några satsningar.
              Budgeten ökar. Man kan räkna hur man vill, men den ökar med 186
              miljoner kronor under kommande år i den kommande budgeten trots
              att inflationen är i det närmaste noll. Vi vet att det finns stora
              utmaningar på många institutioner. Men man säger att vi inte ser
              till kulturskaparnas villkor. Lyssnade inte Nikos Papadopoulos
              när jag berättade om de olika satsningar vi faktiskt gör i budgeten?
              Det är allt från centrumbildningarna till Lyft. Att vi också tar
              oss över till andra områden, i det här fallet arbetsmarknadsområdet,
              måste vara något som även Nikos Papadopoulos välkomnar.
            </seg>
            <seg xml:id="i-ecc150c8879d8bf6-0">
              Vi är helt överens om Skapande skola. Allianserna byggdes ut
              i början av denna regeringsperiod. Det är vi som har startat Musikalliansen.
              Det var vi som byggde ut Dansalliansen. Nu ger vi också en möjlighet
              för Teateralliansen. Jag följer noga verksamheten på bland annat
              AF Kultur. Jag träffar dem ett par gånger om året såväl i Helsingfors
              som på andra håll i landet. Jag tycker att de arbetar bra. De
              har en svår situation, och det är klart att kulturarbetsmarknaden
              skiljer sig inte från resten av Sverige. Det kan snarare vara
              så att det har tagit tid innan det här har slagit igenom. En stor
              del av dem som är arbetslösa som finns i statistiken är journalister
              och mediefolk. Vi vet det. Det är ingen som är förundrad över
              detta. Medierna har ett stort problem, som alltid när det blir
              lågkonjunktur och annonsmarknaden sviktar.
            </seg>
          </u>
          <note type="speaker" xml:id="i-a168b1c408a9d5ac-0">
            Anf. 46 NIKOS PAPADOPOULOS (s):
          </note>
          <u who="nikos_papadopoulos_f975f9" xml:id="i-dfce32e51d94dd54-1">
            <seg xml:id="i-d807e19d243299ab-0">
              Herr talman! Kulturministern säger att regeringen har gjort många
              insatser. Visst har ni gjort det, men dessa insatser har inte
              givit några resultat så att arbetslösheten minskar. Kulturministern
              säger att hon självklart värnar kulturen. Jag vet att kulturministern
              är en aktiv kulturmänniska, men när det gäller kulturverksamheten
              för kulturarbetarna har hon inte gjort så mycket.
            </seg>
            <seg xml:id="i-fe1e198a9a6b18be-0">
              Hur kan man säga att regeringen har gjort så mycket när budgeten
              dras ned med 1,5 procent? Socialdemokraterna har alltid haft högre
              kulturambitioner än den borgerliga regeringen. Politik handlar
              om prioriteringar. Den borgerliga regeringen har alltid prioriterat
              att sänka skatter. Vi prioriterar jobb inom kulturområdet oavsett
              om det är högkonjunktur eller om det är kris.
            </seg>
            <seg xml:id="i-17b73b9c044901d7-0">
              Teatrar och museer tvingas skära ned i sina budgetar. På det
              lokala planet har borgerliga krafter närmast bedrivit en kampanj
              mot kommuner som tar ansvar för barns och ungas möjligheter att
              spela instrument, att uppträda på en teaterscen, spela knattefotboll
              och lära sig att simma.
            </seg>
            <seg xml:id="i-7e92c5ce21fa699a-0">
              Vi vill satsa på att utveckla verksamheten med nuvarande kulturskolor
              och avsätter 25 miljoner kronor per år. Det är inte en engångssumma
              i budgeten. Det är alltså 100 miljoner kronor på en mandatperiod
              för att stimulera de kommuner som satsar på ett bra sätt. Vi satsar
              25 miljoner kronor på kultur inom äldreomsorgen.
            </seg>
            <seg xml:id="i-11533a7b2c1f2994-0">
              Det är tydligt att regeringen behöver lite hjälp med att skapa
              nya jobb. Jag bjuder regeringen på några bra förslag på jobb för
              kulturarbetare. Förslaget finns med i Socialdemokraternas budgetmotion.
            </seg>
            <seg xml:id="i-975b2cd7b6385bd5-0">
              Behovet av renovering och ombyggnad av kulturhistoriskt värdefulla
              byggnader är stort. Samtidigt är arbetslösheten inom bygg- och
              kultursektorn väldigt hög. På samma sätt som vi vill uppmuntra
              privatpersoner och fastighetsägare att tidigarelägga renoveringar
              och ombyggnader av småhus, bostadsrättslägenheter och hyresfastigheter
              under krisåren vill vi även stimulera nödvändiga renoveringar
              av kulturhistoriskt värdefull bebyggelse. Vi föreslår därför att
              kultur-ROT ska införas. För 2010 har vi avsatt 175 miljoner kronor.
              Kultur-ROT beräknas ge ungefär 1 500 jobb under 2010.
            </seg>
            <seg xml:id="i-ddcad0e3a8ee798e-0">
              Jag har fortfarande inte hört några förslag från ministern om
              hur regeringen vill minska arbetslösheten för kulturarbetarna.
            </seg>
          </u>
          <note type="speaker" xml:id="i-cd8a315ffb405bc4-0">
            Anf. 47 Kulturminister LENA ADELSOHN LILJEROTH (m):
          </note>
          <u who="unknown" xml:id="i-03a46b46f8009a42-11">
            <seg xml:id="i-1e1cacc998b7d1bb-0">
              Herr talman! Det är mycket bollande med miljoner hit och dit
              och fram och tillbaka. Jag vet inte om eventuella tittare eller
              lyssnare blev så mycket klokare. Nu är vi inne på en budgetdebatt,
              som vi egentligen ska ha den 14 december. Vi kan ändå försöka
              uppehålla oss kring det som är dagens problem, det vi vill diskutera,
              det vill säga kulturskaparnas möjligheter att få jobb.
            </seg>
            <seg xml:id="i-b2e9452bd6e18464-0">
              Jag måste bara först kommentera den 1 ½ procent som Nikos Papadopoulos
              återkommer till flera gånger, också i interpellationen. Det här
              är inte pengar som försvinner ur kulturbudgeten de finns ju kvar.
              Kulturbudgeten har ökat, inte minskat, vilket man kan tro när
              man lyssnar på Nikos Papadopoulos. Det är mycket mer pengar i
              kulturbudgeten än vad det var förra året.
            </seg>
            <seg xml:id="i-97baac43e3d0d458-0">
              Vi befinner oss i en kris det är självklart och därför görs det
              också speciella satsningar i den budget vi ska diskutera om ett
              par veckor för att försöka underlätta så långt det nu går. Som
              jag nämnde är det med centrumallians, med centrumbildningar, med
              allianserna och med Lyftpengarna. Och det är, inte att förglömma,
              Skapande skola, som Nikos Papadopoulos nämnde, som är pengar direkt
              till kulturskaparna. De ska inte gå till administration, utan
              de ska gå till dansare, filmare, författare, skådespelare och
              musiker som är ute i skolorna och arbetar med eleverna och därmed
              får goda möjligheter att möta nya publikgrupper och öka intresset
              för kultur. Jag vill, precis som Nikos Papadopoulos, att Sverige
              ska vara en nation i världsklass på kulturområdet.
            </seg>
            <seg xml:id="i-a66285c270fa521a-0">
              Sedan talade Nikos Papadopoulos också om kulturskolorna, musikskolorna,
              som är en viktig kommunal angelägenhet. Jag bejakar dem i allra
              högsta grad, för jag vet att de betyder oerhört mycket. Då kan
              man fråga sig hur de på sina håll använder dessa kulturskolor.
            </seg>
            <seg xml:id="i-3e5d0c141009e42d-0">
              Jag vet inte om Nikos Papadopoulos har talat med sina partikamrater
              i Helsingfors som under förra perioden tyckte att graffiti var
              en alldeles utmärkt lämplig sysselsättning inom kulturskolan.
              Ska allting rymmas där? Jag trodde inte riktigt att det var det
              som var meningen.
            </seg>
            <seg xml:id="i-6c9e643c50bc73bb-0">
              Jag tyckte mig också höra Nikos Papadopoulos nämna knattefotbollen.
              Ja, den här regeringen har ökat stödet till idrotten högst betydligt
              under denna mandatperiod, och vi har väldigt goda relationer med
              idrottsrörelsen.
            </seg>
            <seg xml:id="i-805bdfeba2e8811c-0">
              När det handlar om hur man ska finna nya jobb är det också bra
              att försöka se lite vidare och bredare. Det är därför jag gläder
              mig åt de nya tankar och arbetsmetoder man har utvecklat på Arbetsförmedlingen
              Kultur. Det är mycket uppsökande arbete direkt hos företag, som
              också har givit jobb till kulturskapare. Bildbanken har man byggt
              upp. Man har olika mötesplatser där kulturskapare möter andra
              kulturskapare, näringsliv men också utländska agenturer.
            </seg>
            <seg xml:id="i-03bde968a2987e21-0">
              Här finns väldigt mycket att göra, och de gör det också, även
              om vi kommer att ha långt kvar tills vi når vårt mål att fler
              kulturskapare får jobb här finns en konjunktur att ta hänsyn till.
              Vad Nikos Papadopoulos och jag än vill, hoppas och önskar kommer
              den att vända. Det är då viktigt att vi inte tappar fler utan
              att man behåller sin kompetens. Då gör vi mycket från regeringens
              sida, men det gör man också från Arbetsförmedlingen Kultur, med
              helt nya arbetsmetoder.
            </seg>
          </u>
          <note type="speaker" xml:id="i-c303d6e543f04f8f-0">
            Anf. 48 NIKOS PAPADOPOULOS (s):
          </note>
          <u who="nikos_papadopoulos_f975f9" xml:id="i-dfce32e51d94dd54-2">
            <seg xml:id="i-19214119e88a1c00-0">
              Herr talman! Kulturministern och jag är från samma kommun, så
              jag är säker på att kulturministern har varit i Kulturskolan i
              Farsta, Skärholmen och överallt. Där har jag också varit. Där
              har antalet elever som har råd att gå dit för musik och sådant
              minskat med 60 procent. Tyvärr har de lämnat skolan.
            </seg>
            <seg xml:id="i-993311c8c6ff452c-0">
              Herr talman! Att förbättra tillgängligheten till kultur förutsätter
              bland annat att vi skapar bättre förutsättningar för skådespelare,
              musiker, dansare och andra.
            </seg>
            <seg xml:id="i-acebf0f0b6dce6af-0">
              Arbetslösheten inom kultursektorn är skyhög. Samtidigt är anställningsvillkoren
              otryggare och sämre för kulturskapare än för många andra grupper.
              Detta är en direkt effekt av den borgerliga regeringens försämringar.
              Jag anser att kulturskaparna ska ha lika bra grundvillkor som
              andra på den svenska marknaden.
            </seg>
            <seg xml:id="i-2e809722adba2a97-0">
              Prognosen är dyster. Arbetsförmedlingen räknar med att upp till
              5 000 arbetstillfällen för kulturarbetare kommer att försvinna
              nästa år. Den grupp som drabbas värst, herr talman, är yngre kulturarbetare
              som inte är etablerade inom sitt yrke. En annan faktor är att
              arbetslösheten bland kvinnor är mycket högre än bland män.
            </seg>
            <seg xml:id="i-08f3a9d3e47a77b5-0">
              Trots att regeringen länge har känt till situationen händer ingenting.
            </seg>
            <seg xml:id="i-09dc33968dad8905-0">
              Mot regeringens passivitet står Socialdemokraternas aktiva jobbpolitik,
              med satsningar på jobb i den kulturella sektorn.
            </seg>
          </u>
          <note type="speaker" xml:id="i-a78127425261c13c-0">
            Anf. 49 Kulturminister LENA ADELSOHN LILJEROTH (m):
          </note>
          <u who="unknown" next="cont" xml:id="i-d7d30f4c51d89834-7">
            <seg xml:id="i-59be5818b5144d57-0">
              Herr talman! Vi kommer nog alltid att tala emot varandra, för
              vad jag än säger så säger Nikos Papadopoulos att det är brist
              på engagemang och att vi inget gör. Jag kan stå här tills jag
              blir blå, grön, gul och röd och räkna upp allt möjligt som vi
              gör och har gjort, och Nikos Papadopoulos kommer fortsatt envist
              att säga att ingenting händer, att det är brist på engagemang
              och att man ingenting vill.
            </seg>
            <seg xml:id="i-a91e38f008e112f8-0">
              Jag kommer nog inte att komma så mycket längre just i den här
              debatten, om jag inte börjar om från början och bollar miljoner
              och anslag. Det tänker jag inte göra.
            </seg>
            <seg xml:id="i-8a1b8c72d54aef9e-0">
              Vi får nog förhålla oss till att kulturvärlden är speciell, och
              den kommer alltid att vara det. Många nyutexaminerade har svårt
              att få in en fot på arbetsmarknaden. Det gäller inte bara kulturvärlden
              utan väldigt många områden.
            </seg>
            <seg xml:id="i-a8f8e53c745a513e-0">
              Det är därför det är så otroligt viktigt när vi från den borgerliga
              regeringens sida talar om entreprenörskap. Entreprenörskap innebär
              inte att man måste starta företag och tro att allting är löst.
              Väldigt många i kulturvärlden har redan företag, fler än inom
              andra områden. Men för att man ska kunna klara sig som kulturskapare
              och kunna leva på sin kompetens och sin skapande förmåga måste
              man bli mycket bättre på att nätverka, att marknadsföra sig själv,
              att kunna ta betalt och att veta sina rättigheter, särskilt vad
              upphovsrätt betyder. Här finns det fortfarande väldigt mycket
              att göra.
            </seg>
            <seg xml:id="i-31cbb15785903eb8-0">
              Jag är övertygad om att trots att vi nu befinner oss i en otroligt
              tuff ekonomisk situation har kulturen absolut framtiden för sig.
              Det visar all tillgänglig statistik.
            </seg>
          </u>
          <note xml:id="i-ca61448b6ec8e0ff-4">
            Överläggningen var härmed avslutad.
          </note>
          <note xml:id="i-f1742b5f3628d7dd-0">
            9 § Förnyad bordläggning
          </note>
          <note xml:id="i-0deb973c74aefbc6-0">
            Föredrogs och bordlades åter
          </note>
          <note xml:id="i-07a2671842e5ef1d-0">
            Ajournering
          </note>
          <note xml:id="i-0ade8b4839ae843c-0">
            Kammaren beslutade kl. 15.19 på förslag av talmannen att ajournera
            förhandlingarna till kl. 18.00.
          </note>
          <u who="unknown" prev="cont" xml:id="i-9cae8b15e3a332b8-7">
            <seg xml:id="i-143adc0e1b025580-0">
              Återupptagna förhandlingar
            </seg>
          </u>
          <note xml:id="i-211327ebaa2a260e-0">
            Förhandlingarna återupptogs kl. 18.00.
          </note>
          <note xml:id="i-ec9c2e03267fa63d-0">
            10 § Skatt, tull och exekution
          </note>
          <note xml:id="i-5890bf141f9263ad-0">
            Föredrogs
          </note>
          <note type="speaker" xml:id="i-d09d4df4ee422c15-0">
            Anf. 50 BRITTA RÅDSTRÖM (s):
          </note>
          <u who="britta_radstrom_67c82d" xml:id="i-3907e90e459b6290-0">
            <seg xml:id="i-168fc2c57edfa754-0">
              Fru talman! Det är egentligen en lite märklig debatt på det sättet
              att vi förra veckan fastställde ramarna för budgeten. Därför kan
              jag inte yrka bifall till någon reservation. Men jag vill poängtera
              att vi har både en avvikande mening och ett särskilt yttrande.
            </seg>
            <seg xml:id="i-a1a19b6c748f644c-0">
              Frågan vi debatterar nu gäller anslag till skatteverk, tullverk
              och Kronofogdemyndigheten. Även om det inte kan bli något annat
              beslut än det som togs är det viktigt att poängtera myndigheternas
              betydelse och vår åsikt när det gäller dem.
            </seg>
            <seg xml:id="i-ab0fef9ec75a67ef-0">
              Skatteverket är enligt vår uppfattning en viktig myndighet för
              ordning och reda samt för kampen mot den organiserade brottsligheten
              och den svarta ekonomin.
            </seg>
            <seg xml:id="i-795c1eafe944d6c4-0">
              Den organiserade brottsligheten och den svarta ekonomin beräknas
              se till att staten förlorar ca 133 miljarder kronor varje år,
              eller 1 300 miljoner kronor, som en del uttrycker det, i uteblivna
              skatteintäkter. Det är resultatet av både medvetet skattefusk
              och oavsiktliga misstag, men fusket står för den större delen.
            </seg>
            <seg xml:id="i-d2bcaa65f180a033-0">
              Att bekämpa skattefusket handlar om att stärka välfärden och
              också om att skapa rättvisa villkor för företagen.
            </seg>
            <seg xml:id="i-8e4455be399830d8-0">
              Rättvisa konkurrensvillkor kräver att kraftfulla åtgärder vidtas
              mot dem som undanhåller delar eller hela intäkten från beskattning
              eller bryter mot andra regler som hederliga företag faktiskt följer.
            </seg>
            <seg xml:id="i-832a24c88f25b935-0">
              Ekobrottsmyndigheten har konstaterat att kopplingen mellan den
              grova organiserade brottsligheten och den ekonomiska brottsligheten
              växer. Den svarta sektorn i Sverige har tydliga inslag av grov
              organiserad brottslighet som också ingår i europeiska och internationella
              nätverk.
            </seg>
            <seg xml:id="i-1e91b5da47fe6af6-0">
              Fru talman! I den dåvarande socialdemokratiska regeringens sista
              statsbudget för 2006, utformad i samarbete med Vänsterpartiet
              och Miljöpartiet, drogs riktlinjerna för kraftfullt arbete mot
              bidrags- och skattefusket upp.
            </seg>
            <seg xml:id="i-79485a87077bc501-0">
              Skatteverket fick ökade resurser. Arbetet med att ta fram en
              lagstiftning för certifiering av kassaregister påbörjades. Skatteverket
              fick också rätt att kräva personalliggare av restaurang- och frisörbranschen
              och göra oannonserade kontroller, vilket har varit väldigt viktigt.
            </seg>
            <seg xml:id="i-84d05fddddad9b68-0">
              Den borgerliga regeringen har hittills tagit mycket få egna initiativ,
              om ens några, kring skattefusket. I princip har de förvaltat de
              socialdemokratiska initiativen. Men Skatteverket förlorade de
              extra resurser de fått för att bekämpa skattefusket.
            </seg>
            <seg xml:id="i-480bef6719d5ae16-0">
              Skatteverket måste förstärkas. Vi föreslog därför en förstärkning
              med ytterligare 35 miljoner kronor, utöver vad som föreslogs av
              regeringen i budgetpropositionen. Vi anser att vi permanent måste
              stärka Skatteverkets resurser med 50 miljoner kronor för att arbeta
              med det tiopunktsprogram som vi tagit fram tillsammans med Vänsterpartiet
              och Miljöpartiet för att bekämpa skattefusk och ekobrott.
            </seg>
            <seg xml:id="i-d6dd87ff4c277238-0">
              Denna satsning ger till exempel utrymme för att anställa 100
              specialister. Det innebär också att vi avvisar regeringens ökning
              av anslaget med 15 miljoner kronor för administration av hushållsnära
              tjänster. De tjänsterna ska var och en betala. De ska inte sponsras
              av skattemedel. Min 91-åriga mamma ska inte sponsra om jag behöver
              en städhjälp.
            </seg>
            <seg xml:id="i-6c37dff0cf27eaa3-0">
              Skatteverket har också ålagts nya arbetsuppgifter med krympande
              personal. Det handlar exempelvis om avskaffad revisionsplikt för
              mindre aktiebolag, beskattning av utomlands bosatta artister med
              flera och utfärdande av ID-kort med mera.
            </seg>
            <seg xml:id="i-6b0a601b929965eb-0">
              Skatteverket avlövas med ungefär 500 personer årligen. Från 2007
              till 2010 pekar prognosen på att Skatteverket kommer att krympa
              med 1 500 personer samtidigt som det finns 133 miljarder kronor
              att jaga in. Det finns 133 miljarder kronor som går att använda
              till vår välfärd.
            </seg>
            <seg xml:id="i-05d0043ff67f1993-0">
              Om regeringen tänkte mindre på skattesänkningar och mer på behov
              som myndigheterna har skulle vi kunna ta in de här pengarna. Men
              skattesänkningar går före allt annat. Jag förstår inte att majoriteten
              och regeringen inte ser detta.
            </seg>
            <seg xml:id="i-7392aa5cbcce09d7-0">
              De nya arbetsuppgifterna framstår allt tydligare och behöver
              ytterligare förstärkningar. Det handlar om bekämpande av organiserad
              och ekonomisk brottslighet och om förbättrad internationell skattekontroll.
              Där behövs det mycket. Det handlar om förstärkning till nyrekrytering
              av personal i syfte att få kompetens och för att klara generationsväxlingarna.
              Det handlar om resurser för att klara de certifierade kassaregistren.
              Man behöver mer resurser för hantering av befintliga system för
              hushållsnära tjänster, vilka vi hoppas kunna avveckla efter nästa
              val. Men det behövs också mer för att hantera ROT-avdragen snabbt.
              Det mesta som i dag hanteras på en halvtimme går igenom.
            </seg>
            <seg xml:id="i-43eab43200ad2a5b-0">
              Pengarna ska ut så snabbt som möjligt. Det är inte bara vi socialdemokrater
              som tycker att fakturamodellen när det gäller ROT är farlig för
              skattemoralen. Det tycker också polisen. De anser att man ska
              göra precis som vi föreslog: Det är den som vill ha arbetet utfört
              som ska ansöka om skattereduktion.
            </seg>
            <seg xml:id="i-4d3f7ef79fd664a6-0">
              När det gäller Kronofogdemyndigheten vet vi alla att de har fått
              det betydligt tuffare de senaste åren i finanskrisens spår.
            </seg>
            <seg xml:id="i-44b6bc24ee6ee50d-0">
              År 2008 slog antalet ansökningar om betalningsförelägganden till
              kronofogden alla rekord och passerade miljonstrecket för första
              gången någonsin. Ökningen har tyvärr fortsatt, och ett bekymmer
              för kronofogden handlar om att klara delgivningar. Här behövs
              förenklingar och förbättringar.
            </seg>
            <seg xml:id="i-7180b1351e9473f0-0">
              Trots den ökade verksamheten och arbetstyngden har myndigheten
              tvingats säga upp 150 medarbetare för att få ekonomin i balans.
              Viktig kompetens har förlorats i detta.
            </seg>
            <seg xml:id="i-02f20cfe48700f96-0">
              Fru talman! Den tredje myndigheten, Tullverket, arbetar i två
              huvudprocesser. Det handlar om effektiv handel och brottsbekämpning.
            </seg>
            <seg xml:id="i-35df62f3478acf3a-0">
              Vikten av samarbete med andra myndigheter är särskilt stor inom
              brottsbekämpning och berör myndigheter som polisväsendet, Åklagarmyndigheten,
              Kustbevakningen och Skatteverket. Det måste helt enkelt bli lättare
              för myndigheter att delge varandra information som motverkar skattebrott
              och övrig organiserad brottslighet. Vi har därför föreslagit att
              sekretesslagstiftningen och dess tillämpning ska anpassas efter
              detta behov.
            </seg>
            <seg xml:id="i-d17c6d11b071b832-0">
              Vi behöver ett tullverk för hela Sverige. Verksamheten kan inte
              koncentreras till enbart storstadsområdena. Även Norrland, skogslänen
              och glesbygden behöver tullverksamhet. Annars öppnar vi för brottslighet
              som snart hittar möjligheter att verka där. Det gäller många olika
              smugglingar: alkohol, tobak men också det som vi kallar trafficking
              av framför allt barn och kvinnor men också av flyktingar.
            </seg>
            <seg xml:id="i-b87aa95586bc3e3d-0">
              När riksdagens majoritet genom rambeslut har valt en annan ram
              för utgiftsområdet deltar vi inte i det aktuella beslutet om anslagsfördelning
              utan hänvisar till vår avvikande mening och vårt särskilda yttrande.
              Men jag vill återigen poängtera att om regeringen och majoriteten
              i riksdagen hade låtit bli dessa enorma skattesänkningar hade
              vi klarat myndigheternas arbete mycket bättre.
            </seg>
          </u>
          <note type="speaker" xml:id="i-03f1c22399b837d1-0">
            Anf. 51 KENT PERSSON (v):
          </note>
          <u who="kent_persson_3230c6" xml:id="i-fafb20978570602f-0">
            <seg xml:id="i-e852457922cc756c-0">
              Fru talman! Det är inte lätt att ersätta Marie Engström när man
              ska prata om skattefrågor. Jag kommer att göra debut i dag. Det
              är med en viss bävan.
            </seg>
            <seg xml:id="i-f583069956053cc4-0">
              Alldeles som har sagts tidigare har ramarna fastställts för riksdagen.
              Därför blir det mer en diskussion om verksamheten och dess innehåll
              i det här aktuella ärendet.
            </seg>
            <seg xml:id="i-33c9a917dce78fe7-0">
              Jag har valt att titta lite närmare på Tullverket för att kunna
              förbereda mig något inför den här debatten. Jag gick in på deras
              hemsida och tittade lite grann på deras uppgifter och verksamhet.
            </seg>
            <seg xml:id="i-f6080b64c345f05a-0">
              Bland annat är deras uppgift att besluta om tullar, skatter samt
              avgifter i samband med in- och utförsel av varor. Bara under 2008
              tog Tullverket in ca 60 miljarder kronor till statskassan i uppbörd.
              Det är en avsevärd förstärkning av statskassan och en viktig uppgift.
            </seg>
            <seg xml:id="i-ec30cf1959396b28-0">
              De har också en annan uppgift. Det är det brottsförebyggande
              arbetet. När man tittar på vad de har uträttat och resultatet
              av deras arbete kan man se att när de har inriktat sig på att
              försöka begränsa den organiserade storskaliga brottsligheten har
              de bidragit till att under 2008 störa eller komma till rätta med
              minst 21 kriminella nätverk.
            </seg>
            <seg xml:id="i-01324fa03367204c-0">
              Det är ett mycket bra resultat med krympande resurser. Det är
              viktigt att notera.
            </seg>
            <seg xml:id="i-c03dd40ebce0c084-0">
              Man har inte gjort det ensam. Man har gjort det i samarbete med
              åklagare och polis. Men mycket av det sker direkt vid gränsstationerna.
            </seg>
            <seg xml:id="i-f1c21b85e6f9ef16-0">
              Antalet narkotikabeslag inklusive beslag av dopningsmedel ökade
              från 3 500 år 2007 till ca 4 100 under 2008. De flesta av de beslagen
              görs direkt vid gränsstationerna. Det blir direkt kontraproduktivt
              att dra ned på resurserna vid dessa stationer, vilket vi i dag
              kan se.
            </seg>
            <seg xml:id="i-49711fd71bfbccbb-0">
              Stora pensionsavgångar drabbar även Tullverket. Det innebär givetvis
              ett kompetenstapp inom verket men också att avgångar inte återbesätts
              i den omfattning som vore önskvärt. Det drabbar i första hand
              fotfolket vid gränsstationerna.
            </seg>
            <seg xml:id="i-cb14a2dc7d4e3981-0">
              Tullens roll i det brottsbekämpande arbetet får inte undergrävas.
              Därför är det av största vikt att de har den organisation och
              de resurser som behövs för att de ska kunna bedriva ett effektivt
              analysarbete men också det är viktigt att betona att det finns
              fotfolk med goda kunskaper i tullens verksamhet vid gränsstationerna
              över hela landet.
            </seg>
            <seg xml:id="i-af53e4073e11e5b3-0">
              Det är mot den bakgrunden som Vänsterpartiet i budgeten lade
              till 50 miljoner kronor. Ursäkta, det gjorde vi inte. Vi har samma
              ram. Det var på Skatteverket. Där ser man hur det kan bli.
            </seg>
            <seg xml:id="i-0c33d930f245c6e7-0">
              Effekterna av de minskade resurserna till Tullverket står att
              läsa om i ett pressmeddelande, från april, tror jag det var. Efter
              att man hade fått mindre resurser såg man sig helt enkelt tvingad
              att lägga ned några stationer, bland annat Borås, Falun och Örebro.
              Det är ett direkt resultat av regeringens ekonomiska politik.
              Det underlättar givetvis inte arbetet med att bekämpa den ekonomiska
              brottslighet som i dag är ett stort problem i Sverige.
            </seg>
            <seg xml:id="i-4802debae6d22bf6-0">
              Vi har i dag ca 130 miljarder i skatteundandragande i Sverige,
              eller som Anders Borg påpekade ska det vara 133 miljarder. Vem
              som har rätt, Skatteverket eller Anders Borg, vet inte jag. Men
              jag litar på att de på Skatteverket vet vad de pratar om när de
              lämnar ut de uppgifterna.
            </seg>
            <seg xml:id="i-d40930843c50be02-0">
              En del av skatteundandragandet beror på det regelverk som finns.
              En del beror på försenad inlämning. Men det mesta är fusk. Det
              är svartarbete och organiserat skattefusk.
            </seg>
            <seg xml:id="i-4798a7ecc8ba5e2f-0">
              Det är ett problem. Därför har Vänsterpartiet tillsammans med
              Miljöpartiet och Socialdemokraterna tagit fram ett tiopunktsprogram
              mot den ekonomiska brottsligheten och skattefusket.
            </seg>
            <seg xml:id="i-f17d1da7de26bf60-0">
              För att visa att vi menar allvar har vi lagt till 50 miljoner
              extra till Skatteverket för att man ska klara av de utökade arbetsuppgifterna.
              Vi har givetvis gjort det för vi är djupt oroade över den utveckling
              som vi ser när det gäller ekonomisk brottslighet och det utbredda
              skattefusket i samhället.
            </seg>
            <seg xml:id="i-9c69f05aea24bd20-0">
              Vi vill också göra det för att pengarna behövs för att stärka
              den svenska välfärden. Men det är minst lika viktigt att vi måste
              ha rättvisa villkor för företagarna i Sverige. Det har vi inte
              med svartarbete. Det är osjyst konkurrens. Det måste vi med alla
              medel bekämpa.
            </seg>
            <seg xml:id="i-8accc02b4a0ff428-0">
              Det är de seriösa och positiva företagen som vi ska främja. Det
              gör vi genom att bekämpa skattefusket och svartarbetet inom företagssektorn.
            </seg>
            <seg xml:id="i-a5fca6b669cc73cb-0">
              (Applåder)
            </seg>
          </u>
          <note type="speaker" xml:id="i-b5ea499698b51aaa-0">
            Anf. 52 HELENA LEANDER (mp):
          </note>
          <u who="helena_leander_1a8ec1" xml:id="i-618cc91e3fcc122e-0">
            <seg xml:id="i-ebbec9956f7e0073-0">
              Fru talman! Det där var väl ingen dålig debut. Det redogör ganska
              bra för vad vi tycker. Vi rödgröna har ett gemensamt paket som
              tidigare talare har varit inne på.
            </seg>
            <seg xml:id="i-ef57a9ea69a69fbb-0">
              Vi har haft våra duster i den här kammaren om skatter, vilka
              skatter vi ska ha och hur höga de ska vara. Men något som jag
              tror att vi alla vill är att när vi väl har bestämt skatterna
              ska de också tas in.
            </seg>
            <seg xml:id="i-66aab77dec43dbb3-0">
              Det är inte okej att vissa åker snålskjuts på andra genom att
              inte betala sina skatter. Det är inte okej att vissa företagare
              dumpar konkurrensen genom att inte betala in sina skatter. Vi
              behöver helt enkelt ett bra arbete mot skattefusk för rättvisans
              och den sjysta konkurrensens skull.
            </seg>
            <seg xml:id="i-731f82bc3f2509e2-0">
              Vi har från den rödgröna sidan haft lite invändningar nu och
              då när det kommit förslag från regeringen som vi tycker har varit
              lite oklara och öppnat för skattefusk. Vi har också ett förslag
              nu som handlar om regelförändringar. Det kan till exempel handla
              om utökade möjligheter till personalliggare, individuell lönebetalning
              varje månad, översyn av skatteflyktslagen, internationellt arbete
              med informationsutbyte för att komma undan internationell skatteflykt
              eller ett bättre informationsutbyte inom Sverige inom myndigheter
              så att inte otympliga sekretessregler lägger hinder i vägen för
              ett bra arbete mot skattefusk och ekonomisk brottslighet.
            </seg>
            <seg xml:id="i-0ec345062ba7ee6c-0">
              Vi rödgröna har, som sagt, tagit fram ett tiopunktsprogram. Vi
              har lagt till 50 miljoner extra till Skatteverket för att man
              ska kunna arbeta med det.
            </seg>
            <seg xml:id="i-75148664095e1748-0">
              Skatteverket är en så fin myndighet. När vi stoppar in pengar
              i den ena ändan kommer det ut pengar i den andra ändan. Ibland
              är det till och med mer pengar som kommer ut. Ger vi pengar till
              Skatteverket för att de ska motarbeta skattefusket kan de få in
              pengar till statskassan. Det kan vara smart att satsa lite på
              Skatteverket.
            </seg>
            <seg xml:id="i-a863c9e140e47bbb-0">
              Exakt hur mycket det ska vara är förstås en intressant fråga.
              Vi har gjort bedömningen att precis 50 miljoner mer skulle göra
              susen.
            </seg>
            <seg xml:id="i-259315ac300c902e-0">
              Nu är inte Skatteverket den enda myndighet som vi har att bekymra
              oss om eller glädjas åt i skatteutskottet. Vi har även Tullverket
              och Kronofogdemyndigheten. Där tycker vi att själva pengatilldelningen
              är väl avvägd, men vi vill ändå framhålla framför allt vad gäller
              Tullverket den viktiga funktion som man har.
            </seg>
            <seg xml:id="i-2543de7e05c1d553-0">
              Tidigare har vi haft en hel del debacle kring Tullverket och
              resurstilldelningen. Vi har känt en oro för utvecklingen i framför
              allt Norrland. Vi hoppas att genom den medelstilldelning som till
              slut kom förra året man ska kunna få ett tullverk som kan fullgöra
              sin uppgift. När vi stoppar in pengar i Tullverket har man även
              där en tendens att få ut en hel del samhällsnytta av det.
            </seg>
            <seg xml:id="i-ab65fddaf35519cf-0">
              Även Kronofogdemyndigheten är en viktig myndighet som ser till
              att de pengar som ska betalas in verkligen kommer in. Det vi vill
              trycka på där handlar framför allt om att uppmärksamma den situation
              som barn till skuldsatta föräldrar kan leva i. Vi saknar information
              i dag som vi behöver få in på ett helt annat sätt för att kunna
              sätta in åtgärder mot barnfattigdomen.
            </seg>
            <seg xml:id="i-bb144225897ed869-0">
              Som tidigare talare har sagt har ramarna fastställts. Då kan
              man inte bråka så mycket om dem. Så jag nöjer mig med det här.
            </seg>
          </u>
          <note type="speaker" xml:id="i-68a3325165e8e5ea-0">
            Anf. 53 ANNICKA ENGBLOM (m):
          </note>
          <u who="annicka_engblom_8184ec" xml:id="i-1cb9b6e26cae565d-0">
            <seg xml:id="i-72576ba32acb2790-0">
              Fru talman! Anslaget och verksamheten för de kommande åren i
              de tre myndigheter som skatteutskottet har extra ansvar för, Skatteverket,
              Tullverket och Kronofogdemyndigheten, ska nu debatteras.
            </seg>
            <seg xml:id="i-6b5cd0532a9ac93c-0">
              Alla dessa tre myndigheter har de senaste åren genomgått ganska
              stora organisationsförändringar vilket förstås har utsatt verksamheterna
              för stora påfrestningar, eftersom den löpande ärendehanteringen
              förutsätts fungera normalt under omstruktureringarna. Stora förändringar
              måste få ta sin tid, men med tiden sätter sig förändringarna och
              effektivitetsvinster kan räknas hem.
            </seg>
            <seg xml:id="i-27c540aeb7b3e5b8-0">
              Jag skulle också i det här sammanhanget vilja understryka den
              förvaltningsmässiga strukturförändring som har skett i de här
              tre myndigheterna, och med det menar jag på det sätt som myndigheterna
              i dag arbetar mer förebyggande i kontakterna med medborgarna och
              på det sätt som man underlättar i arbetet för att människor ska
              kunna göra rätt för sig.
            </seg>
            <seg xml:id="i-3604a4e90a90aca8-0">
              Några exempel på detta är Skatteverkets satsningar på nätet,
              skatta.se, och den service man i dag ger till företag. Tullverket
              har vässat sitt arbete, också via nätet, för en effektiv handel
              så att företag som handlar med länder utanför EU på ett smidigt
              sätt kan betala rätt moms och tullavgifter. Kronofogden har i
              en ambition att minska ungas skuldsättning aktivt jobbat mot gymnasieungdomar
              med kampanjen Koll på cashen.
            </seg>
            <seg xml:id="i-004c8cd3f4eb35d9-0">
              Fru talman! I vanlig ordning har skatteutskottet under beredningen
              av betänkandet haft möjlighet att höra Skatteverkets gd Mats Sjöstrand,
              Tullverkets gd Karin Starrin och rikskronofogde härligt ord förresten
              Eva Liedström Adler och tagit del av deras synpunkter på sin verksamhet.
            </seg>
            <seg xml:id="i-e2f152b853eb0b61-0">
              Skatteverket får under nästa år en ökad ram med 15 miljoner kronor
              för arbetet med hushållsnära tjänster och ytterligare 33 miljoner
              kronor för arbetet med sänkta egenavgifter.
            </seg>
            <seg xml:id="i-7efdbdff6e0d772a-0">
              Skatteverkets gd Mats Sjöstrand framhöll inför utskottet ett
              antal problemområden som han såg framför sig den närmaste tiden.
              Regeringen har i budgeten lyssnat på vad Skatteverket tidigare
              flaggade för och kommer med all sannolikhet att överväga det som
              myndighetschefen nu lyfter fram.
            </seg>
            <seg xml:id="i-7e68365f002e56b4-0">
              Men Mats Sjöstrand framhöll inte bara problem utan också den
              fantastiska utveckling som skett vad gäller utbyte av information
              med så kallade skatteparadis. Han kallade det en veritabel succé
              och för att ytterligare citera honom: Vad som hänt under de senaste
              ett och ett halvt åren inom informationsutbytesavtalen har inte
              hänt under de andra 36 åren jag har hållit på inom området.
            </seg>
            <seg xml:id="i-75261a591a8fecf7-0">
              Därför kan jag inte i sammanhanget avhålla mig ifrån att hissa
              upp ett stort frågetecken inför oppositionens agerande i förra
              veckan när kollegan Gustav Nilsson debatterade informationsutbytesavtal
              med Caymanöarna och Brittiska Jungfruöarna. I floden av alla samarbetsavtal
              som nu äntligen blir av var det nämligen just dessa två som inte
              föll oppositionen på läppen. Man ansåg dem inte vara tillräckliga.
            </seg>
            <seg xml:id="i-6464cf7990834b29-0">
              Men snälla nån, i ett sådant här delikat avtalsförfarande kan
              man inte klampa omkring hur som helst! Det bygger på diplomati
              och ömsesidiga överenskommelser. Att få bättre insyn och kanske
              hitta undanstoppade pengar måste väl ändå anses vara en framgång,
              eftersom Skatteverket beräknar att 46 miljarder göms undan utomlands
              varje år. Om oppositionen hade fått gehör för sitt avslag hade
              det ju inte blivit några avtal alls, och skatteflykten hade oförblommerat
              fått fortsätta. Lite snurrigt.
            </seg>
            <seg xml:id="i-7bf81fd3689ce2bd-0">
              Fru talman! Vissa organisationsförändringar har varit föremål
              för livliga debatter här i kammaren. Senast var det tullverksledningens
              förslag till framtida inriktning och organisation som fick många
              av oss riksdagsledamöter, inklusive undertecknad, att hoppa högt.
              Regeringen lyssnade, agerade och beslöt i vårbudgeten att varaktigt
              förstärka Tullverkets anslagsram med 50 miljoner kronor.
            </seg>
            <seg xml:id="i-0baea3419d2a3d6e-0">
              Socialdemokraterna lyfter i sin motion fram behovet av ett tullverk
              för hela Sverige, och jag är den första att stämma in i det. Det
              gäller såväl i Norrland som i Skåne och i mitt hemlän Blekinge.
              Jag och andra med mig har haft skarpa invändningar mot de neddragningar
              av gränskontrollen som tullverksledningen föreslog och som bland
              annat lyftes upp av föregående debattör. En drillad tullare med
              år av erfarenhet av att söka ut det som avviker kan ju aldrig
              ersättas av en dator.
            </seg>
            <seg xml:id="i-132228b1aa625438-0">
              Alkoholsmugglingen är ett bekymmer för oss alla, främst för oss
              som bor i de södra delarna av landet och har nära till länder
              med betydligt lägre skatter på alkohol än Sverige. Särskilt drabbar
              detta ungdomarna.
            </seg>
            <seg xml:id="i-cd1e48e4b3ef1f34-0">
              I budgetpropositionen pekar regeringen ut den illegala hanteringen
              och försäljningen av alkohol som ett prioriterat område för Tullverkets
              insatser. Regeringen understryker också vikten av tullens samarbete
              med andra myndigheter såsom polis och kustbevakning, vilket fungerar
              bra och utvecklas kontinuerligt.
            </seg>
            <seg xml:id="i-1cc2185500773248-0">
              Som ett exempel på detta kan jag ta ett stort tillslag som gjordes
              i Karlshamn i Blekinge på flera adresser samtidigt av polis och
              tull tillsammans i början av september. Man avslöjade en stor
              organiserad sprit- och narkotikaliga som via Tyskland fört in
              drogerna till unga och missbrukare i Sverige. Sammanlagt har 17
              personer åtalats, men effekten av att ha fått bort både dessa
              brottslingar och droger från gatorna kan inte enbart värderas
              i pengar.
            </seg>
            <seg xml:id="i-29a5e6bb95c6461c-0">
              Fru talman! Kronofogdemyndigheten skilde sig från Skatteverket
              för två år sedan, och sviterna efter denna skilsmässa har hängt
              med under en tid. Lagom vid tiden för att myndigheten skulle stå
              på egna ben igen inträffade den globala finanskrisen, och inflödet
              av ärenden till kronofogden från människor som hamnat i beknip
              ekonomiskt ökar markant.
            </seg>
            <seg xml:id="i-93861983a649bdaa-0">
              Till följd av finanskrisen och det merarbete som uppstår för
              kronofogden förstärks anslagsramarna fram till 2012 med 15 miljoner
              kronor.
            </seg>
            <seg xml:id="i-e9b70a586a77c014-0">
              Förändringar i skuldsaneringslagen som innebär att fler omfattas
              och att fler ansökningar därför kommer in medför att anslagsramen
              varaktigt förstärks med 50 miljoner kronor.
            </seg>
            <seg xml:id="i-00cd8119a17490a9-0">
              Rikskronofogde Eva Liedström Adler framhöll inför skatteutskottet
              att anslagsökningen täcker nuvarande kostnader men att den finansiella
              utvecklingen kan komma att betyda att mer resurser behöver tillföras.
              Regeringen följer utvecklingen, och behövs ytterligare förstärkning
              förutsätter jag att de tar ställning till detta senare.
            </seg>
            <seg xml:id="i-09967c4e52f808de-0">
              Rikskronofogde Adler lyfte också upp problematiken kring den
              galopperande utvecklingen av sms-lån, framför allt bland unga,
              men också bland en ny kategori som har seglat upp under den senaste
              tiden, nämligen äldre damer. Här behöver man kanske se över lagstiftningen.
              De företag som beviljar mikrolån står i dag inte under Finansinspektionens
              kontroll. Kanske behöver också dagens regler om kreditprövning
              ses över.
            </seg>
            <seg xml:id="i-cd2554a091e7ec90-0">
              När det gäller skuldsanering hanteras den olika runt om i landet.
              Det här behöver vi kanske jobba extra med hela skatteutskottet
              tillsammans.
            </seg>
            <seg xml:id="i-5026d157c801f334-0">
              Fru talman! Det har varit mycket prat om skattefusk i alla möjliga
              former, och det ska vi självklart motverka på alla sätt. Om det
              vågar jag säga att vi är eniga över partigränserna, men det är
              ändå viktigt att understryka att totalt sett är betalningsmoralen
              i Sverige väldigt hög.
            </seg>
            <seg xml:id="i-ec75346109259cc6-0">
              Det är viktigt att det finns ett förtroende för skattesystemet.
              Det är faktiskt så att över 99 procent av de skatter och avgifter
              som Skatteverket debiterar betalas in. Vi kan konstatera att Skatteverket
              har en mycket hög effektivitet, och de har som sagt under flera
              år lagt ned ett stort arbete på att bli mer serviceinriktade.
            </seg>
            <seg xml:id="i-0b0e74df9d8fc942-0">
              Jag kan alltså konstatera att det egentligen finns en bred samsyn
              i frågan om att bekämpa dem som ändå undanhåller sig från att
              betala skatt, för om vi kikar på oppositionens tiopunktsprogram
              kan vi konstatera att många av de åtgärder som oppositionen föreslår
              redan har satts i full rullning av alliansregeringen. Tvärtemot
              vad oppositionen påstår är Sverige pådrivande i EU vad gäller
              finansiell stabilitet, öppenhet och enhetliga spelregler.
            </seg>
            <seg xml:id="i-38bce94a40704055-0">
              Fru talman! Regeringens förslag till anslag för Skatteverket,
              Tullverket och Kronofogdemyndigheten är väl avvägt. Utskottets
              majoritet ställer sig bakom förslaget, och jag yrkar därför bifall
              till utskottets förslag till beslut och avslag på alla motioner.
            </seg>
          </u>
          <note type="speaker" xml:id="i-d449f97b35f10125-0">
            Anf. 54 KENT PERSSON (v) replik:
          </note>
          <u who="kent_persson_3230c6" xml:id="i-fafb20978570602f-1">
            <seg xml:id="i-2867d2aec6067386-0">
              Fru talman! Jag hade inte tänkt begära replik. Det som sades
              var inte så uppseendeväckande. Jag får passa på att yrka bifall
              till de två reservationer som finns. Det är så man bör göra om
              man har några reservationer som man lyfter fram. Därför gör jag
              det nu. När jag ändå har tillfälle och möjlighet har jag några
              frågor till Annicka Engblom.
            </seg>
            <seg xml:id="i-6de2de08ab8622da-0">
              Ni talar om förtroendet för skattesystemet. Det är givetvis viktigt
              att det finns ett allmänt förtroende och att det är förutsebart,
              tydligt och klart. Det är vad man brukar säga att ett skattesystem
              ska vara. Därför blir regelverket väldigt viktigt om man tänker
              på de förslag som läggs fram.
            </seg>
            <seg xml:id="i-8fb13f644bf0e885-0">
              Om man funderar lite grann och tittar på hur ROT-avdraget fungerar
              i dag kan man i det senaste numret av Riksdag &amp; Departement konstatera
              att krångligt pappersarbete gör ROT-jobben svarta igen. Det är
              inte direkt syftet. Det är väl ingen som önskar att vi ska ha
              en återgång till svartarbete för den här typen av jobb.
            </seg>
            <seg xml:id="i-ed15bd053d8042c5-0">
              Man får fundera lite. Är det verkligen så att regelsystemet för
              ROT-avdraget gör det väldigt svårt framför allt för småföretag
              att leva efter detta och att administrationen blir så pass tung
              att de väljer att återgå till svartjobb igen? I så fall är det
              ett misslyckande.
            </seg>
            <seg xml:id="i-0a2650fc37c60477-0">
              Det är inte bara jag och enstaka företagare som har blivit intervjuade
              som säger det. Det har också påpekats från Företagarnas Riksorganisation
              att krångligheten med det nya regelverket gör att det blir väldigt
              svårt och betungande.
            </seg>
            <seg xml:id="i-ca2e0cb233c17b35-0">
              Mot den bakgrunden funderar jag lite: Är regeringen beredd att
              se över regelsystemet så att det blir enklare, klarare och framför
              allt allmänt accepterat i samhället?
            </seg>
          </u>
          <note type="speaker" xml:id="i-bfc44207ac4e824c-0">
            Anf. 55 ANNICKA ENGBLOM (m) replik:
          </note>
          <u who="annicka_engblom_8184ec" xml:id="i-1cb9b6e26cae565d-1">
            <seg xml:id="i-6dd78edbdb9e6ee8-0">
              Fru talman! Jag hoppas att Kent Persson kan konstatera att vi
              är ganska så snälla här i skatteutskottet. Du började med att
              säga att du tyckte att vi såg så arga ut.
            </seg>
            <seg xml:id="i-5bc311290126a7af-0">
              Det handlar om förtroende för skattesystemet. Det handlar inte
              bara om omorganiseringar i stora myndigheter utan också om lagstiftningar,
              som jag sade tidigare. När man inför nya lagstiftningar tar det
              en tid innan det sätter sig.
            </seg>
            <seg xml:id="i-b7fcb821ba69272b-0">
              Jag förmodar att Kent åsyftar faktureringsmodellen i detta. Tanken
              är just att fler ska kunna tillgodogöra sig det. När det handlar
              om stora investeringar i ombyggnation eller tillbyggnader och
              framför allt ombyggnationer på fastigheter är det inte många som
              har råd att ligga ute med pengarna så länge. Det får givetvis
              vägas i framtida lagstiftningar, och de nya reglerna följs självklart.
            </seg>
            <seg xml:id="i-ce4b99436e2c9b6d-0">
              Fru talman! Det är lite intressant att just HUS-avdragen tas
              upp. Alliansen har valt att lägga samman de hushållsnära tjänsterna
              och ROT-avdragen i ett och samma system för att det ska bli bland
              annat lätthanterligare. Det är lite intressant att konstatera
              en sak. Jag har en fråga till Vänsterpartiet, om jag får bolla
              den tillbaka.
            </seg>
            <seg xml:id="i-c5a7c556ce0d20d3-0">
              Till Skatteverket har oppositionspartierna anslagit 50 miljoner
              kronor. Socialdemokraterna väljer att dra tillbaka 15 miljoner
              för hushållsnära tjänster, men det gör inte Vänsterpartiet. Innebär
              detta att Vänsterpartiet accepterar hushållsnära tjänster? I så
              fall välkomnar jag detta i högsta grad.
            </seg>
          </u>
          <note type="speaker" xml:id="i-912cdfbc1b3d2502-0">
            Anf. 56 KENT PERSSON (v) replik:
          </note>
          <u who="kent_persson_3230c6" xml:id="i-fafb20978570602f-2">
            <seg xml:id="i-0e4f81c50a548025-0">
              Fru talman! Absolut inte. Vi tänker riva upp det förslaget så
              fort vi får möjlighet. Däremot lever vi under de omständigheterna
              att det i dag är realitet, och då måste det också fungera.
            </seg>
            <seg xml:id="i-0b75ecc3a32ccb6d-0">
              Problemet i dag är att man inte stiftar nya lagar på sådant sätt
              att det är allmänt vedertaget vad som gäller. Med de nya reglerna
              blir det gränsdragningsproblem för företagen och även för dem
              som ska nyttja detta. Vad är det som är en hushållsnära tjänst,
              och vad är det som faller utanför?
            </seg>
            <seg xml:id="i-39a2c5fd7fa9f1da-0">
              Jag vill gärna återkomma till ROT-avdragen. Allt fler företag
              ifrågasätter själva systemet. De tycker att det är så betungande
              att de funderar på att strunta att ta den här typen av jobb eller
              återgå till att göra det svart igen. Det motverkar hela syftet.
            </seg>
            <seg xml:id="i-7718414d323ee38a-0">
              Om detta fortsätter, ökar i större omfattning än vad det i realiteten
              är i dag och blir allmänt utbrett är det ett allvarligt problem
              igen. Vi måste ha ett skattesystem som är allmänt accepterat.
              Då måste vi också ha ett regelverk som är förståeligt och allmänt
              accepterat.
            </seg>
            <seg xml:id="i-284cfd0f995ab1b8-0">
              I dag är det inte på det sättet. Det slår hårt mot de mindre
              företagen och hantverkarna. Det är en betungande administration.
              Det har påpekats inte bara från Vänsterpartiet utan även från
              företagarnas organisationer.
            </seg>
            <seg xml:id="i-1a641b0618d03eae-0">
              Är ni beredda att ändra regelverket så att det blir mindre betungande
              även för små företag så att de kan nyttja detta och vara med i
              verksamheten?
            </seg>
          </u>
          <note type="speaker" xml:id="i-4b6ce77e446d1198-0">
            Anf. 57 ANNICKA ENGBLOM (m) replik:
          </note>
          <u who="annicka_engblom_8184ec" xml:id="i-1cb9b6e26cae565d-2">
            <seg xml:id="i-8a68b11f1d8d212c-0">
              Fru talman! Jag vill kraftigt gå emot den bild som Vänsterpartiet
              här nu försöker måla upp om att detta skulle vara väldigt ifrågasatt
              av branschen. Jag kan försäkra Vänsterpartiet att jag har kontinuerlig
              kontakt med näringslivets företrädare. Det gäller byggbranschen
              som omfattas av ROT-avdrag och också många av de företagare som
              har fått möjlighet att starta verksamheter i och med införandet
              av hushållsnära tjänster. De har absolut inte den uppfattningen.
            </seg>
            <seg xml:id="i-94042f1aedff2a04-0">
              Jag kan ge Vänsterpartiet rätt i att man i början innan lagstiftningen
              om ROT-avdraget kom i gång hyste vissa farhågor om att det skulle
              innebära en större administrativ börda. Men man sade också i samma
              andetag: Det tar vi, eftersom vi ser utvecklingsmöjligheterna
              för våra företag och möjligheterna att kunna växa och anställa
              flera just på grund av de subventioner för de hushållsnära tjänsterna
              och ROT-avdragen som det innebär.
            </seg>
            <seg xml:id="i-7eee7a9dc164d00f-0">
              Det är också lite intressant att Vänsterpartiet tar upp det allmänt
              accepterade skattesystemet. Man vill i samma andetag återinföra
              förmögenhetsskatt och ta bort samtliga jobbskatteavdrag. Det drabbar
              framför allt låg- och medelinkomsttagare. Är detta allmänt accepterat?
              Är det allmänt accepterat att ha en förmögenhetsskatt som Kjell-Olof
              Feldt kallade onödig, eller i varje fall sade inte var en bra
              skatt, när vi hade en hearing med skatteutskottet?
            </seg>
            <seg xml:id="i-312be10efd30f142-0">
              Om man säger nej till alla jobbskatteavdragen och gör en återställare
              höjer det skatten med 1 5002 000 kronor i månaden för låg- och
              medelinkomsttagare. Jag tror inte att det är allmänt accepterat.
            </seg>
          </u>
          <note type="speaker" xml:id="i-09f40ca9e8829a05-0">
            Anf. 58 BRITTA RÅDSTRÖM (s) replik:
          </note>
          <u who="britta_radstrom_67c82d" xml:id="i-3907e90e459b6290-1">
            <seg xml:id="i-86db2c5e8a467e82-0">
              Fru talman! Man vet inte riktigt var man ska börja i denna härva
              av skattefrågor. Jag tänkte tala om det som Annicka Engblom var
              inne på, nämligen myndigheternas förebyggande arbete. Det är jätteviktigt.
            </seg>
            <seg xml:id="i-fa6122a4eac2d54d-0">
              För att lyckas med ett förebyggande arbete behövs det också personal.
              Det handlar inte bara om dem som jobbar på fältet. Att arbetet
              är förebyggande innebär också annat ansvar. Detta med skatta.se
              har tydligen gått i graven. Det verkar inte fungera, enligt uppgift.
            </seg>
            <seg xml:id="i-05899d51dd65f7dd-0">
              Tullverkets ökade resurser kom till efter en intensiv debatt
              från oppositionen och fyra timmars interpellationsdebatt här i
              kammaren då finansministern blev övertygad och dagen efter ändrade
              sig och gav Tullverket mer resurser. Då hade vi jobbat jättelänge
              med det här. Det hade väckt uppmärksamhet i medierna runt om i
              hela Sverige skulle jag vilja påstå.
            </seg>
            <seg xml:id="i-fc836664b69bb8c1-0">
              ROT-avdragen är en annan sak som har varit uppe. Jag har mött
              detta personligen också. Små företag vill inte ta på sig sådana
              jobb eftersom det innebär så mycket mer arbete för dem. De är
              inte intresserade. De vill ha större jobb i sådana fall. De vill
              inte byta ett fönster i ett hus eller något liknande.
            </seg>
            <seg xml:id="i-f829e1b11fc953ae-0">
              Jag har också en kort kommentar om Kronofogdemyndigheten. Det
              blev väldigt mycket dyrare att skilja kronofogden från Skatteverket,
              och det lider man av fortfarande.
            </seg>
          </u>
          <note type="speaker" xml:id="i-77588b7485429db0-0">
            Anf. 59 ANNICKA ENGBLOM (m) replik:
          </note>
          <u who="annicka_engblom_8184ec" xml:id="i-1cb9b6e26cae565d-3">
            <seg xml:id="i-8cd6ef8d5f35306f-0">
              Fru talman! Det är därför som man också tillför resurser till
              Kronofogdemyndigheten. Det verkar inte oppositionen vara emot.
              Eller hur? Man yrkar inte avslag på det, utan man stryker under
              det.
            </seg>
            <seg xml:id="i-df0a180700d6cedd-0">
              Fru talman! Jag måste faktiskt å det starkaste hävda att det
              är en stor fräckhet av Socialdemokraterna att ta åt sig hela äran
              av debatten om Tullverket som om alla andra var fullkomligt osynliga.
              Jag åkte fram och tillbaka till tulledningen, och flera andra
              var också involverade i detta. Det är ju mot tullverksledningen
              och det förslag från kostymgruppen som lades fram som detta ska
              riktas. Regeringen hade ingenting att ta ställning till förrän
              man hade lagt fram det här förslaget. Då insåg man att det inte
              var bra, och därför tillförde man 50 miljoner kronor. Det är ni
              inte heller emot. Ni tycker att det är alldeles utmärkt eftersom
              ni skriver under det här också. Vi ser också att det har gjort
              sin verkan. Att stå här och påstå att det bara är oppositionen
              och socialdemokratin som har kämpat på barrikaderna för detta
              tycker jag är oerhört fräckt. Det hoppas jag framgår med all tydlighet.
            </seg>
            <seg xml:id="i-aaba63bef229b7ac-0">
              Jag får erkänna att mycket klokskap har kommit från flera av
              oppositionsdebattörerna vad gäller den gemensamma uppfattningen
              att vi måste bekämpa skatteflykt och svartarbete. Därför är det
              med en väldigt stor förvåning som jag konstaterar att detta inte
              alls går ihop i politik och praktik. Som ensamt parti pekar ni
              ut att ni vill avskaffa, i alla fall i siffror, de hushållsnära
              tjänsterna vid ett eventuellt maktövertagande. De inrättades ju
              just för att motverka svartarbete.
            </seg>
          </u>
          <note type="speaker" xml:id="i-bb54a62a72c37b69-0">
            Anf. 60 BRITTA RÅDSTRÖM (s) replik:
          </note>
          <u who="britta_radstrom_67c82d" xml:id="i-3907e90e459b6290-2">
            <seg xml:id="i-5181d5228b76f3a8-0">
              Fru talman! Jag vill börja med att yrka bifall till våra reservationer.
              Det blev en liten missuppfattning där.
            </seg>
            <seg xml:id="i-f856b579a316fdd4-0">
              När det gäller de hushållsnära tjänsterna vill jag säga att det
              är sanslöst att skattebetalare ska subventionera städning hemma
              hos människor som redan har råd att använda de hushållsnära tjänsterna.
              De har råd att anlita företag som utför dessa. De har ju alltid
              funnits.
            </seg>
            <seg xml:id="i-e5a7de2235d7aee0-0">
              Jag vill säga något om Tullverket också. Vi föreslog faktiskt
              mer resurser till Tullverket, och det fick inget gehör hos majoriteten.
              Det var efter en massiv interpellationsdebatt och uppmärksamhet
              i medierna runt om i landet som finansministern och regeringen
              i övrigt förstod att det här kanske var en viktig fråga. Det fanns
              inget intresse tidigare efter många debatter. Vi må vara fräcka,
              men då är vi fräcka som fortfarande påstår detta.
            </seg>
            <seg xml:id="i-ec92d1ffa7020e28-0">
              Jag har en annan fråga också, och det är: Hur ser Annicka Engblom
              på prövning och återkallande av F-skattsedel? Det har varit en
              rätt intressant diskussion om detta tidigare då näringsministern
              ansåg att man skulle födas med en F-skattsedel utan prövning över
              huvud taget. Men det kanske Centern kan svara på lite senare.
              Det finns med i en av våra tio punkter. Det gäller också möjligheterna
              till ett entreprenadavdrag där en viss del av betalningen till
              underentreprenör hålls inne för att säkra betalning av skatter
              och arbetsgivaravgifter för att undvika svarta pengar i rullning.
            </seg>
          </u>
          <note type="speaker" xml:id="i-014fcb7ad27d3589-0">
            Anf. 61 ANNICKA ENGBLOM (m) replik:
          </note>
          <u who="annicka_engblom_8184ec" xml:id="i-1cb9b6e26cae565d-4">
            <seg xml:id="i-a4cb7773cd09c35c-0">
              Fru talman! Jag tror inte att vi har vare sig tid eller möjlighet
              att diskutera tiopunktsprogrammet här. Det debatterar ni så bra
              på egen hand.
            </seg>
            <seg xml:id="i-40922f8d1d04e2bf-0">
              Det blir lite löjligt att vi står här och tar åt oss äran och
              säger att det var vi som gjorde att Tullverket fick 50 miljoner
              i anslagsökning varaktigt. Vi är båda delaktiga i detta. Det kan
              väl inte ha undgått er att jag och många allianskamrater till
              mig var här uppe och pratade i den här frågan. Vi stryker det.
            </seg>
            <seg xml:id="i-25e110f89051265a-0">
              Men i vilken värld lever Britta Rådström när hon så fullkomligt
              tänker sopa undan förutsättningarna för de här företagen? Det
              har skapats tusentals arbeten och flera hundra företag inom hushållsnära
              tjänster. Där förvandlar man en svart ekonomi till en vit. Kvinnor
              som tidigare har arbetat svart får nu möjlighet att arbeta vitt
              och få tillgång till det sociala systemet. Det här tänker det
              stora socialdemokratiska partiet, som för några veckor sedan på
              sin kongress utropade sig till det nya småföretagarpartiet, genomföra
              om man vinner valet 2010. Man rycker undan mattan. Hur går det
              ihop? Jag bara frågar.
            </seg>
            <seg xml:id="i-7fe8928938777664-0">
              Låt mig avsluta med att bemöta något som Britta Rådström började
              med, nämligen den anslagsförstärkning som Socialdemokraterna gav
              till Skatteverket när de satt i regeringsställning. Den var ju
              tidsbegränsad för ett antal projekt. I min värld har projekt en
              början, ett anslag och ett slut. Därmed har vi också fullföljt
              det som den förra regeringen gjorde. Kom inte och påstå något
              annat än att det var ett beslut som gällde ett projekt som tog
              slut. Det var en sak som utmynnade i skatta.se som lever i högönsklig
              välmåga och uppskattas av både medborgare och företagare.
            </seg>
          </u>
          <note type="speaker" xml:id="i-c4457298adce1f5c-0">
            Anf. 62 JÖRGEN JOHANSSON (c):
          </note>
          <u who="ylva_johansson_611fd6" next="cont" xml:id="i-7ede716c22a76952-0">
            <seg xml:id="i-2bf33c87965f904a-0">
              Fru talman! Utgiftsområde 3 om skatt, tull och exekution brukar
              vara en av budgetdebattens överbudspunkter, och så har det också
              varit i år. Rollen för Skatteverket, Tullverket och Kronofogdemyndigheten
              belyses på att bra sätt i våra handlingar. Utskottet har dessutom
              träffat respektive verkschef, vilket gör att jag inte ska fördjupa
              mig alltför mycket i siffror. De nya uppdrag som respektive verk
              har fått finansieras dessutom samtidigt som avdrag har gjorts
              för de verksamheter som i dag sköts i den löpande hanteringen.
            </seg>
            <seg xml:id="i-4d0699ea8fd89a45-0">
              Jag ska därför kort koncentrera mig på oppositionen synpunkter
              på främst tullens och kronofogdens verksamheter.
            </seg>
            <seg xml:id="i-39ab65b9b97f447e-0">
              Fru talman! Oppositionen anser, i likhet med alliansen, att Sverige
              behöver ett starkt gränsskydd och en effektiv bevakning av illegal
              införsel av bland annat narkotika, vapen och alkohol. Kent Persson
              gjorde en bra beskrivning av föregående års verksamhet inom Tullverket.
              Jag ska gå vidare.
            </seg>
            <seg xml:id="i-02c5953f7d3055da-0">
              Medlemskapet i det så kallade Schengensamarbetet gör att kontrollen
              i allt större omfattning sker vid gränser i andra länder som en
              följd av det samarbetet. Det här systemet påverkar givetvis också
              vår planering av tullens verksamhet. Tullen har därför omorganiserats,
              och uppbyggnaden av den nya organisationen inom ramen för ett
              tullverk sker nu.
            </seg>
            <seg xml:id="i-656e6627df776730-0">
              Det innebär att en ny operativ styrningsenhet skapas för att
              uppnå en ökad integrering mellan riskanalys och underrättelse
              samt bildandet av en ny Norrlandsfunktion. Det oppositionen efterlyser
              är alltså redan på gång.
            </seg>
            <seg xml:id="i-f3e0a1bee21acee6-0">
              Gränsen mot Norge, alltså en gräns mot ett icke-EU-land, har
              vållat vissa problem. Här sker nu en förändring så att Norge kommer
              att hanteras som om det vore ett medlemsland inom EU i tullavseende.
              Det här påverkar givetvis också organisation, bemanning och arbetssätt
              inom tullen. Många upplever det här som negativt, men effektiviteten
              för såväl klarering som brottsbekämpning ökar, och därmed borde
              också kundnyttan vara tillfredsställd och också öka.
            </seg>
            <seg xml:id="i-ea3c63d0a3edcc3a-0">
              Oppositionen tar dessutom upp en fördjupad samverkan mellan tull
              och polis. Även det här samarbetet är på gång, och det innefattar
              även Kustbevakningen och Skatteverket. Det som nu utvecklas är
              att polisen ska kunna få ett lika effektivt uppföljningssystem
              som tullen har i och med att det ofta är samma klientel som hanteras.
            </seg>
            <seg xml:id="i-1b7dca28acaca7f9-0">
              Fru talman! Tullen tog för ett år sedan över alkoholkontrollen
              av bilförare vid våra gränser. Det här innebar vid första utvärderingen
              att av 2 600 utandningsprov var 23 positiva. I förhållande till
              polisens kontroller är det en markant skillnad då de har ett positivt
              prov på 500 kontroller. Det här visar att det var strategiskt
              rätt att låta tullen ta över de här kontrollerna för att på ett
              effektivt sätt stoppa rattfyllon innan de kommer in i landet.
            </seg>
            <seg xml:id="i-099b268678c29ba5-0">
              Fru talman! Totalt är det 44 miljoner människor som reser över
              vår landgräns varje år. Givetvis är det inte möjligt att kontrollera
              alla, utan här krävs ett metodiskt arbete för att hitta rätt personer
              som hanterar den illegala införseln. Här finns mycket att göra,
              kanske framför allt på missbruksområdet. Jag tänker då på såväl
              illegalt införd alkohol som narkotiska preparat.
            </seg>
            <seg xml:id="i-b6ef083c5bf9440e-0">
              Som exempel kan nämnas att under första halvåret i år beslagtogs
              105,5 kilo amfetamin, 110,7 kilo metamfetamin och 6,5 ton kat,
              för att nämna några droger. Samhällsnyttan av tullens arbete under
              den här perioden kan beräknas till drygt 2,3 miljarder. Det finns
              alltså mycket mer att göra, men ofta är det en fråga om effektivitet
              och systemtänkande som gör att den illegala införseln kan minska.
            </seg>
            <seg xml:id="i-cd461ee333ea7ab9-0">
              Jag upplever att tullen i dag arbetar utifrån det systemtänkandet
              och klarar sitt arbete på ett bra sätt i hela Sverige.
            </seg>
            <seg xml:id="i-ff5939c6235434f2-0">
              Fru talman! Oppositionen vill prioritera insatserna mot skattefusk
              och ekobrott. Jag delar den ambitionen. Vad jag däremot inte förstår
              är den lamhet som präglade den förra regeringen på det här området.
              Det var ju då företeelsen bejakades via en släpphänt politik.
              Att dessutom i dag hävda att landet Sverige ska tvinga skatteparadisen
              till skatteavtal framstår något magstarkt. Man använder i sin
              skrivning från oppositionen ordet tvinga. Här tvingas inte. Här
              byggs i stället på diplomatiskt sätt upp ett resultat som mynnar
              ut i skatteavtal med de här staterna.
            </seg>
            <seg xml:id="i-c6b565db5e734e0a-0">
              Alliansregeringen tillsammans med EU har på ett aktivt sätt arbetat
              med den här frågan, vilket gör att vi här i kammaren har haft
              ett otal av den typen av avtal uppe till behandling under hösten.
              Då uppstår det underliga att oppositionen yrkar avslag på vissa
              av de här avtalen. Det är alltså med stor förundran man följer
              oppositionens så kallade aktiva kamp mot svartjobben.
            </seg>
            <seg xml:id="i-65b11e7c6a6305d3-0">
              Fru talman! Jag är övertygad om att såväl majoritet som opposition
              trots allt har en ärlig vilja att komma till rätta med det här
              problemet. Jag tror dessutom att vi skulle komma längre om vi
              också uttalade den samsynen.
            </seg>
            <seg xml:id="i-6cd18b2e2cf5b4a2-0">
              Det här är en fråga om värdering, och vi vet att det tar tid
              att förändra värderingar. Men i den här frågan är det verkligen
              viktigt att vi samverkar för att nå det resultat som vi vill nå.
              Det är inte en fråga, som jag ser det, som är lämplig för politiskt
              käbbel.
            </seg>
            <seg xml:id="i-84ebb5b688f04a9d-0">
              Fru talman! Kronofogden har en viktig uppgift i dagens samhälle.
              Prognosen för myndigheten beräknas till 1,3 miljoner fall för
              innevarande år, vilket innebär en ökning med 30 procent.
            </seg>
            <seg xml:id="i-9342c63510f79b28-0">
              Det som trots allt kan ses som positivt är att andelen barn i
              kronofogdens register mer än halverats under en femårsperiod.
              Däremot är utvecklingen av sms-lånen dyster. Under de två senaste
              åren har antalet fall ökat mer än 25 gånger. Det var 1 400 fall
              under 2006, och nu beräknas det att bli över 50 000 fall under
              innevarande år. Det här visar att det är en form av systemfel
              i samhället som måste rättas till.
            </seg>
            <seg xml:id="i-fbe0f08e31fe2c61-0">
              Frågan är om inte de som lånar ut pengar bör ges ett större ansvar
              för lånen så att de inte ständigt kan välja den lätta vägen via
              kronofogden på enskilda, ofta utsatta, människors bekostnad.
            </seg>
            <seg xml:id="i-bab837f5b270e8d2-0">
              Fru talman! Kronofogden arbetar aktivt med frågan om att öka
              insikten hos människor om att inte hamna i lyxfällan, att öka
              hanteringen av skuldsanering och att öka samarbetet med polis,
              Ekobrottsmyndigheten, Skatteverket, Tullverk och också föreningen
              Insolvens, för att nämna några. Det är ett bra arbete som utförs,
              men givetvis går det alltid att göra mycket mer.
            </seg>
            <seg xml:id="i-957f01288b35d3d8-0">
              Fru talman! Jag ser framför mig ett synsätt i Sverige som i större
              utsträckning på det här området överensstämmer med vår omvärld.
              I exempelvis Storbritannien ser man överskuldsättning som ett
              samhällsproblem, vilket, om vi gjorde så även i Sverige, i än
              större utsträckning skulle fokusera på den här frågan. Vi vet
              exempelvis att folkhälsan hos de människor som drabbas av överskuldsättning
              är väsentligt lägre än hos befolkningen i övrigt. Det är alltså
              ett samhällsproblem som vi måste diskutera mer i kommande budgetarbete.
            </seg>
            <seg xml:id="i-800c43352d32454e-0">
              Fru talman! I dagsläget tycker jag att regeringen och utskottet
              har gjort en bra bedömning i sitt budgetarbete och yrkar bifall
              till utskottets förslag till beslut.
            </seg>
          </u>
          <note xml:id="i-d14f4d4ccb61eb58-0">
            Anf. 63 GUNNAR ANDRÉN (fp):
          </note>
          <u who="ylva_johansson_611fd6" prev="cont" xml:id="i-db9fb64c213915df-0">
            <seg xml:id="i-c37baf6a283363ab-0">
              Fru talman! Den ärade riksdagen har i dag att ta ställning till
              anslag när det gäller skatt, tull och exekution. Det är en alltid
              lika spännande debatt, och det är alltid lika spännande att se
              hur utfallet blir i denna fråga. För min del är det nu åttonde
              året i sträck som jag diskuterar detta.
            </seg>
            <seg xml:id="i-e5943c208ef04a0a-0">
              Jag tror, fru talman, att det är viktigt att ha klart för sig
              vilken storleksordning det är på beloppen vi sysslar med. Skatteverket
              föreslås få ett ramanslag på ungefär 6,5 miljarder kronor. Det
              är mycket pengar. Kronofogden föreslås få ett ramanslag på ungefär
              1,7 miljarder. Också det är mycket pengar. Tullverket föreslås
              få ungefär 1,6 miljarder. Totalt är det alltså nästan 10 miljarder.
              Allt detta är mycket pengar.
            </seg>
            <seg xml:id="i-8debcd626d079d09-0">
              Som skattebetalare ska vi ha ut mycket verksamhet för dessa pengar.
              Det är det viktigaste.
            </seg>
            <seg xml:id="i-949c5f7fbc7c77fd-0">
              Jag tror, fru talman, att om man börjar med att titta på Skatteverket
              ser man att vi har ett ganska effektivt skatteverk. Man måste
              naturligtvis sätta detta i relation till vilka uppgifter de är
              ålagda, men jag tycker att det är intressant att se att de nya
              uppgifter som läggs på Skatteverket löser de dels med rationaliseringar
              samtidigt som de behöver en del extra pengar. Om man läser här
              ser man att Skatteverkets anslag föreslås att varaktigt öka med
              15 miljoner kronor till följd av arbetet med hushållstjänster.
            </seg>
            <seg xml:id="i-1c25cba120653d51-0">
              Det är en intressant fråga som Annicka Engblom tog upp om hushållstjänster.
              Är det, som Britta Rådström gör gällande, ett stort skattefuskmoment
              i stort sett? Nej, det är det inte. Det är i stället, fru talman,
              något som skattechefen i Sverige, Mats Sjöstrand, sade är en veritabel
              succé när utskottet lyssnade på honom. Det är skillnad på om det
              är en veritabel succé eller om det är något som gör att folk börjar
              syssla med skattefusk.
            </seg>
            <seg xml:id="i-272766a05f5bbf3a-0">
              Jag tycker över huvud taget att Skatteverket har organiserat
              det här ganska bra. Det finns naturligtvis inte någon garanti
              för att fusk inte kan förekomma på detta område. Men läser man
              Socialdemokraternas och den övriga oppositionens förslag ser man
              att det inte finns några andra förslag. Borttagandet av fakturamodellen
              talas det om. Ja, men kan ni garantera att det inte bli något
              fusk i det läget? Nej, det kan ni inte göra, för det går inte
              att göra. Det är omöjligt.
            </seg>
            <seg xml:id="i-e82fd575a684cfe2-0">
              Nu vet vi, som skattechefen Sjöstrand sade vid hearingen den
              20 oktober att 80 000 ansökningar har kommit in om hushållstjänster
              bara i år. Och 120 000 ansökningar har kommit in när det gäller
              ROT-avdrag. Det är alltså 200 000 ansökningar. Det är ganska intressant
              och möjligen kommer det att visa sig att några av dessa inte håller
              måttet. Det är väl det vi ska ha Skatteverket till, att granska
              alla dessa ansökningar. Oppositionen dömer ut allt detta som totalt
              värdelöst, bortsett från ROT-avdraget som de tycker är bra eftersom
              det i huvudsak går till män.
            </seg>
            <seg xml:id="i-8ecdeb2dd3926bac-0">
              Jag ska ta upp den tråd som Jörgen Johansson var inne på. Det
              är klart att man kan lägga fram skattefuskprogram på tio punkter.
              Man kan ha program på hundra punkter om man samtidigt fixar till
              dem. Om olyckan hade varit framme häromveckan och vi inte hade
              fått något skatteavtal med Bermuda och Brittiska Jungfruöarna
              undrar jag vad oppositionens alla övriga punkter hade varit värda
              när de samtidigt anvisar vägen, alltså vart man kan skicka sina
              pengar då det inte lämnas ut någon information från dessa länder.
            </seg>
            <seg xml:id="i-33d18bf8eead7769-0">
              Låt mig ställa en fråga till Socialdemokraterna, Vänsterpartiet
              och Miljöpartiet. Kan vi lita på att ni kommer att riva upp de
              avtal som ni var emot? Kan vi lita på det ifall olyckan skulle
              vara framme och det blir regeringsskifte? Ni var emot dem när
              vi röstade. Det blev 160 röster mot avtalen. Kan vi lita på att
              ni river upp dem? Det är ett viktigt besked till alla potentiella
              skattefuskare, nämligen att de bör rösta på Socialdemokraterna,
              Vänsterpartiet och Miljöpartiet för då kommer de att kunna placera
              pengarna på Brittiska Jungfruöarna och Bermuda. Det vore ett mycket
              intressant besked att få, och jag tycker inte att ni nu kan avstå
              från att ge det. Hur ni ska förfara med dessa skatteavtal är ett
              viktigt besked till alla väljare i landet.
            </seg>
            <seg xml:id="i-c80c8b8fda4668d6-0">
              Vi har tagit vårt ansvar. Som jag sade förra gången är det inte
              fråga om hur man gör utan om ett beteende och ett förhållningssätt.
              Ni öppnar för omfattande skattefusk i landet, och ni kan skriva
              hur många program ni vill när ni samtidigt säger: Skicka pengarna
              till Bermuda eller Brittiska Jungfruöarna. Då riskerar ni inte
              att Skatteverket i Sverige får någon information om det.
            </seg>
            <seg xml:id="i-3f2693962583f24c-0">
              Fru talman! Man kan fundera på en del andra saker också. Kronofogdemyndigheten
              har fått många nya ärenden. Om man tittar på strukturen på ärendena
              ser man att det är många p-böter, trafikförseelser, tv-licenser,
              trängselskatteavgifter och sms-lån. Det är sådant som vi kan tycka
              är bagatellartat, men tyvärr är Kronofogdemyndighetens kostnader
              för att driva in dem mycket höga. Det handlar inte om så mycket
              pengar i de enskilda fallen men sammantaget blir det mycket. Alla
              utom möjligen sms-lånen är sådana som riksdagen sett till att
              belasta Kronofogdemyndigheten med. Oavsett vilken regering vi
              har tycker jag att vi ska fundera över om det är en rimlig användning
              av skattebetalarnas pengar. Jag anser att det skulle kunna göras
              mycket åt detta.
            </seg>
            <seg xml:id="i-e5fa66ec6014a708-0">
              Låt mig sedan komma in på frågan om tullen i två avseenden. Det
              ena gäller organisationen som sådan. Är tullen optimalt organiserad
              just nu? Vi vet att tullen under föregående mandatperiod omorganiserades
              kraftigt i så kallade kompetenscentrum. Centerpartiet, Moderaterna,
              Kristdemokraterna och Folkpartiet var fundersamma över det, men
              vi gick inte emot förslaget eftersom regeringen och det dåvarande
              statsrådet på Finansdepartementet Bosse Ringholm tyckte att det
              var ett bra sätt att hantera frågan. Nu har vi sett att effekterna
              av omorganiseringen blivit att man inom Tullverket har luckrat
              upp verksamheten. Det finns många synpunkter på att man ska ha
              ökad geografisk spridning. Jag har förståelse för det, men det
              är en återgång till ett gammalt synsätt som ni representerar.
              Jag tycker att man gick för långt när man tog bort stora delar
              av tullens närvaro.
            </seg>
            <seg xml:id="i-beec5fd9b79249c0-0">
              Det finns även en annan del som vi nästan inte alls har diskuterat.
              Inte heller alliansregeringen har tagit till sig det tillräckligt,
              nämligen tullens kompetens och möjlighet att ingripa. Raimo Pärssinen
              och jag har diskuterat detta tidigare och varit ganska eniga om
              att man behöver tänka vidare på tullens kompetens och befogenheter.
            </seg>
            <seg xml:id="i-b49336e3065dc79c-0">
              Vidare kan man diskutera, fru talman, om det är rationellt att
              ha det som det nu är, nämligen att Tullverket i sin helhet ligger
              under Finansdepartementet. Det är nog allmänt bekant att Leif
              Pagrotsky i samband med att han blev handelsminister ville ta
              med sig en del av Tullverket, den del som omfattar effektiv handel,
              till Handelsdepartementet. Det motsatte sig dåvarande chefen för
              Finansdepartementet Bosse Ringholm. Jag tyckte att det var fel.
            </seg>
            <seg xml:id="i-dd40a52f952027c1-0">
              Det kan diskuteras om det är klokt att ha det såsom det är nu.
              Tullverket borde kanske splittras. Centerpartiet har tidigare
              varit inne på detta, alltså att den brottsbekämpande verksamheten
              kanske borde ligga under Justitiedepartementet, där man har annan
              brottsbekämpande verksamhet, och den effektiva handeln borde kanske
              ligga under Handeldepartementet. Jag tycker att man kan fundera
              på det och diskutera vad som är rätt. Ingen som vill försvara
              regeringen behöver tycka något annat.
            </seg>
            <seg xml:id="i-de492c9cc6174b50-0">
              Låt mig avslutningsvis ta upp något som Britta Rådström sade
              om Tullverket. Jag tycker att det mest bekymmersamma med den frågan
              från 2008 är om Britta Rådström och Socialdemokraterna tror på
              vad de själva säger. De sade att regeringen vid något tillfälle
              hade ändrat sig. Hur är det möjligt att regeringen skulle ha ändrat
              sig? Bakgrunden är att överdirektören vid Tullverket, Ted Stahl,
              med långvarig erfarenhet från Finansdepartementet och kunskap
              om hur man får pengar av departementet, lade fram en intern promemoria
              om betydande nedskärningar inom Tullverket. Det föranledde nästan
              en revolt inom verket. Regeringen, Britta Rådström, tog inte ställning
              till den interna promemorian. Man ändrade sig alltså inte.
            </seg>
            <seg xml:id="i-03502679f9d30a4d-0">
              Regeringen har fattat ett enda beslut om detta, nämligen en bestående
              ökning, vilket Lars Johansson bör vara glad för eftersom han var
              orolig över att det inte var en bestående nivåhöjning. Det var
              många frågor och interpellationer från Lars Johansson om det.
              Nu vet vi att det som vi sade var korrekt. Ifrågasättandena var
              fel.
            </seg>
            <seg xml:id="i-f31ad695a0b4021b-0">
              Det finns inte en tullare i det här landet, Britta Rådström,
              som förstår vad du menar. Den historieskrivning du gör känner
              de över huvud taget inte igen. Jag för min del tycker att verksamheten
              är så pass viktig att det inte är värdigt Sveriges riksdag att
              få höra en så felaktig beskrivning som nu var fallet.
            </seg>
          </u>
          <note type="speaker" xml:id="i-8d2a086f0554ade8-0">
            Anf. 64 BRITTA RÅDSTRÖM (s) replik:
          </note>
          <u who="britta_radstrom_67c82d" next="cont" xml:id="i-c1e9f0b3e8f5e2a2-0">
            <seg xml:id="i-306338a0814adf8d-0">
              Fru talman! Jag kan upplysa Gunnar Andrén om att när vi hade
              interpellationsdebatten satt det en mängd tulltjänstemän på läktaren.
              De har dessutom kommit till oss i vårt parti och tackat för det
              stöd vi gav dem för att få mer resurser. Nu behöver vi inte rota
              djupare i det, med det är ett faktum att så var fallet.
            </seg>
            <seg xml:id="i-76b1305b3e87eaf3-0">
              Beträffande hushållsnära tjänster vill jag fråga Gunnar Andrén
              om han tycker att det är rätt att min 91-åriga mamma ska betala
              av sin skatt för att jag, om jag vill, ska ha någon som kommer
              hem till mig och städar. Jag har ju råd att köpa den tjänsten
              av en städfirma i min hemstad Skellefteå. Detsamma gäller många
              andra. Jag tycker fortfarande att det är fel att det ska subventioneras
              via skattsedeln.
            </seg>
            <seg xml:id="i-d0f0c2dabb78a4d7-0">
              När det gäller ROT-avdragen sade vi redan från början att vi
              ser det som en åtgärd för att få fart på hjulen när det är lågkonjunktur,
              inte som något som ska permanentas. Den åsikten vidhåller jag,
              men nu är det som det är. Det är ingenting att göra åt det än
              så länge i alla fall.
            </seg>
            <seg xml:id="i-c5bfcd6c82f19cae-0">
              Vad gäller tullen är det självklart att tullen ska organisera
              sitt arbete efter bästa förmåga. Men om vi tittar på Sveriges
              gränser ser vi att den längsta gränsen finns uppe i norr, mot
              Norge och Finland. Finland är förvisso med i EU, men vi har en
              mycket lång gräns mot Norge där det behövs tullverksamhet. Det
              går bra att besöka de få tullstationer som finns utefter den gränsen.
              De är lätt räknade så det går fort.
            </seg>
          </u>
          <note xml:id="i-e08ed0390b9e7ca8-0">
            Anf. 65 GUNNAR ANDRÉN (fp) replik:
          </note>
          <u who="britta_radstrom_67c82d" prev="cont" xml:id="i-865367f542ec9d0e-0">
            <seg xml:id="i-e1779776df8da63f-0">
              Fru talman! Vad gäller bevakningen av gränserna finner jag ingen
              anledning att bemöta det. Det är i huvudsak en effekt av att man
              införde kompetenscentrum år 2004.
            </seg>
            <seg xml:id="i-3cdcdac11d2624b0-0">
              Man kan alltid diskutera hur det ska vara, men jag är kanske
              inte kompetent att avgöra exakt om det ska vara i Gäddede eller
              Haparanda eller var det nu kan vara. Det klarar jag inte.
            </seg>
            <seg xml:id="i-ff4662bd2101f648-0">
              Mycket intressantare är den här frågan: Jag tror att man ska
              ta det som ett vallöfte att ni verkligen kommer att avskaffa RUT-avdraget.
              Jag tror på er. Vad kommer effekten att bli av detta? Det handlar
              om kvinnor. Ni vill bara ha ROT-avdrag för män. Det är en väldigt
              könssegregerad politik som ni vill ha med dessa avdrag. Ni måste
              se hur verkligheten ser ut! Det är otroligt: Ni vill återskapa
              den svarta arbetsmarknad som fanns tidigare för många kvinnor.
              Det kommer vi inte att göra. Jag kan lova er det.
            </seg>
            <seg xml:id="i-4c841f0bb4c2b7b2-0">
              De kvinnor som lyssnar på detta ska lyssna ordentligt: Ni som
              vill vara hederliga, ni ska i alla fall inte rösta på Socialdemokraterna,
              för ni kommer att tvingas ut på en svart arbetsmarknad. Det är
              det viktiga. För mig är det allra viktigaste att vartenda svart
              arbete kan gå över i vitt, så att folk har råd att vara hederliga.
              Jag tycker att ni måste fundera på detta.
            </seg>
            <seg xml:id="i-22416b5a2416e373-0">
              Dessutom tycker jag att det är skrämmande att ett parti som står
              för jämställdhet är så otroligt ideologiskt låst vid att det i
              stort sett bara är män och manliga yrken som ska få ROT-avdrag.
              Ni måste väl fundera lite på om er ideologi går samman med den
              skattepolitik som ni för. Det gör den faktiskt inte. Tänk om på
              den här punkten!
            </seg>
          </u>
          <note type="speaker" xml:id="i-6877cc77a3e6afc8-0">
            Anf. 66 BRITTA RÅDSTRÖM (s) replik:
          </note>
          <u who="britta_radstrom_67c82d" next="cont" xml:id="i-c1e9f0b3e8f5e2a2-1">
            <seg xml:id="i-cafc37ca318e2fc3-0">
              Fru talman! Snacka om att låsa kvinnor och män i olika fack!
              Gunnar Andrén påstår att det bara är kvinnor som städar och bara
              män som utför ROT-jobben. Det är ju ingen sanning! Herregud, säger
              jag bara!
            </seg>
            <seg xml:id="i-33a4ce5bd9761f9b-0">
              Naturligtvis tycker vi att det ska finnas företag som betalar
              vita arbeten, företag som anställer både kvinnor och män. Detta
              finns och fanns även innan avdraget för hushållsnära tjänster
              infördes. Det fanns städföretag som jobbade och hyrde ut folk
              vitt. Förmodligen har de anställt fler. Det kan också ha blivit
              fler företag. Men det är ingenting som säger att detta skulle
              minska om avdraget för hushållsnära tjänster skulle försvinna.
              Jag tycker att Gunnar Andrén spekulerar lite för mycket i politik
              och egna funderingar och kanske drömmar när det gäller de här
              frågorna.
            </seg>
            <seg xml:id="i-d149e8118e111bec-0">
              Jag håller definitivt inte med. Vi tycker att vita jobb är det
              viktiga. Vi fördömer allt svartarbete och fuffens när det gäller
              arbete och ekonomi, och det har vi alltid gjort. Vi har alltid
              jobbat mot svartjobb och fusk. Vi har alltid tyckt att det har
              varit viktigt att betala skatt efter bärkraft för att fördela
              till dem som så behöver i välfärdsarbetet. Det är vår viktigaste
              utgångspunkt när det gäller skattefrågorna.
            </seg>
          </u>
          <note xml:id="i-7bf3612b6c5c7d48-0">
            Anf. 67 GUNNAR ANDRÉN (fp) replik:
          </note>
          <u who="britta_radstrom_67c82d" prev="cont" xml:id="i-865367f542ec9d0e-1">
            <seg xml:id="i-6c0df008257f53f6-0">
              Fru talman! Det är inte mycket att säga om detta. Jag vet att
              ni alltid har velat i de här frågorna. Det är hela sanningen.
              Ni har gjort det av den anledningen att ni inte ser hur strukturen
              ser ut när det gäller skillnaden mellan ROT-avdrag och RUT-avdrag.
              Ni ser inte detta. Det är ändå på det sättet att det är vanligare
              det finns säkert undantag att kvinnor arbetar med sådana jobb
              som ger RUT-avdrag än sådana som ger ROT-avdrag. Ni måste ändå
              inse hur verkligheten ser ut. Ni kanske inte tycker om verkligheten,
              men det är ändå på det sättet.
            </seg>
            <seg xml:id="i-0354d1324667064a-0">
              Fru talman! Det var klokt att ni inte tog upp en del saker, till
              exempel Bermuda och Brittiska Jungfruöarna. Det uppskattas.
            </seg>
            <seg xml:id="i-2e13ab949a7b42d1-0">
              Jag tycker inte att allting är bra med alla sorters avdrag. Den
              frånvarande Fredrik Olovsson brukar ofta angripa mig för att vi
              har avdrag för städning utomlands. Det tycker jag är en oformlighet
              i den lagstiftning som vi har. Jag vill gärna få fört till protokollet
              att det är en sak som vi är tvingade till av EU-skäl, men som
              ingen på allianssidan tycker är angeläget. Om det funnes en möjlighet
              skulle vi gärna vilja avskaffa den delen. Avsikten är ju att vi
              i första hand ska skaffa jobb i Sverige och förhindra svarta jobb
              i Sverige. I den delen håller jag gärna med. Det hindrar inte
              att jag tycker att det här är en bra reform för väldigt många
              kvinnor som annars skulle vara utlämnade till svartarbete. Det
              står jag för.
            </seg>
            <seg xml:id="i-d2f97bfd27ea32ad-0">
              Fru talman! Jag ber att få yrka bifall till förslaget i skatteutskottets
              betänkande i dess helhet och avslag på motionerna.
            </seg>
            <seg xml:id="i-fbc2ca92fab56ff3-0">
              Det är mycket positivt att Kronofogdemyndigheten nu tillförs
              ett varaktigt ytterligare anslag på 50 miljoner kronor från och
              med nästa år. Dessutom tycker jag att man på alla sätt kan välkomna
              de två förändringar i skuldsaneringslagen som vi lyfter fram i
              utskottets betänkande, fru talman, nämligen för det första att
              skuldens ålder inte ska vara avgörande för beviljande av skuldsanering
              för personer med skulder huvudsakligen från näringsverksamhet
              samt för det andra att aktiva näringsidkare också ska kunna få
              skuldsanering.
            </seg>
            <seg xml:id="i-f2622b411287c5b3-0">
              Fru talman! Det är oerhört positivt jag har sagt det många gånger
              tidigare här att vi har en gemensam hållning i Sveriges riksdag
              i kampen mot skattefusk. Det är en stor styrka i den gemensamma
              opinionsbildningen att vi står upp för att de skatter vi har lagstiftat
              om också ska betalas.
            </seg>
            <seg xml:id="i-41e92169a7bde001-0">
              Fru talman! Därför är jag glad att de tre oerhört viktiga myndigheterna
              Skatteverket, Kronofogdemyndigheten och tullmyndigheten har fått
              ett ökat anslag med sammanlagt närmare 275 miljoner kronor jämfört
              med 2008. Det handlar om totalt 9 734 miljoner kronor. Budgetmässigt
              skiljer sig oppositionens förslag jämfört med majoritetens med
              0,4 mot 0,5 procent på det totala beloppet. Jag ska inte frånkänna
              betydelsen av skillnaden mellan 35 och 50 miljoner, men sammantaget
              är vi inte så långt från varandra. Oppositionen är självklart
              övertygad om att skillnaden mellan 35 och 50 miljoner är helt
              avgörande. Ni har rätt att ha den uppfattningen, men vi är inte
              så långt från varandra.
            </seg>
            <seg xml:id="i-c45e4280e6e723a3-0">
              Fru talman! Det är inte fel att säga att de tre statliga verk
              som vi i dag behandlar präglas av en ny förvaltningskultur. Sedan
              flera år tillbaka är arbetets inriktning inte minst förebyggande.
              Det handlar om att på ett konstruktivt sätt bemöta och underlätta
              för medborgarna när det gäller att handla rätt och att göra rätt
              för sig. Med stort förtroende ska medborgare kunna vända sig till
              statliga myndigheter för information och vägledning, så att det
              inte blir fel. Myndigheterna hör till demokratins viktiga infrastruktur
              och är därmed oundgängliga för alla rättsstater.
            </seg>
            <seg xml:id="i-0c5e6d8efc9cb9af-0">
              Fru talman! Som tidigare nämnts men jag tycker att detta kan
              understrykas finns det en bred samsyn i denna kammare mellan samtliga
              sju partier om betydelsen av att ha fungerande skatteverk, kronofogdemyndighet
              och tullverk. Grundbulten, fru talman, i alliansens skattepolitik,
              som det däremot inte finns samma enighet om i riksdagen, är att
              värna och stärka skattebasen genom att göra jobb som tidigare
              har utförts svart till vita jobb. Vi i Allians för Sverige har
              infört ett permanent ROT-avdrag, vilket har inneburit en enormt
              ökad efterfrågan på byggtjänster och att arbetet numera sker svart
              i mindre omfattning.
            </seg>
            <seg xml:id="i-dc29cb0391a7b848-0">
              Vårt avdrag för hushållsnära tjänster är en annan framgång som
              skapat tusentals nya arbetstillfällen och omsätter flera hundra
              miljoner årligen. Vi från alliansen inbjuder gärna oppositionen
              att ansluta sig till denna politik. En ständig inbjudan föreligger.
            </seg>
            <seg xml:id="i-2cf883555f16a187-0">
              Fru talman! En bransch som tidigare har varit hårt drabbad av
              osäkra svartjobb är nu tack vare alliansens politik på väg att
              bli vit och tryggare. Detta har inte bara ökat statens skatteinkomster
              utan också givit personer som tidigare utfört hushållssysslor
              på den svarta marknaden försäkringar, pensionsrätt, möjlighet
              att organisera sig fackligt och få sjukpeng och allt annat som
              vanliga anställda tar för givet.
            </seg>
            <seg xml:id="i-332b0c2bf0a08bc4-0">
              Fru talman! En smidigare och effektivare teknisk kontroll av
              kassaapparaterna minskar möjligheterna till skattefusk i butiker
              och förbättrar konkurrensen dem emellan.
            </seg>
            <seg xml:id="i-c68b6f859557a989-0">
              Informationsutbyten med skatteparadis har nyligen debatterats
              här i kammaren och har utförligt behandlats av min ärade folkpartistiske
              kollega Gunnar Andrén.
            </seg>
            <seg xml:id="i-3a4c0b20b67e3808-0">
              Listan av lagar vi har stiftat är lång detta för att förbättra
              konkurrensen och minska skattefusket. Naturligtvis kan ingen av
              oss luta sig tillbaka och vara nöjd. Detta är ett pågående arbete
              mot skattefusk, och det visar att den finansiella tilldelning
              som dessa verk har fått i årets budget ändå är väl tilltagen.
              Med ett anslag på drygt 9,7 miljarder kronor ges Skatteverket,
              Tullverket och Kronofogdemyndigheten resurser för att utföra ett
              oundgängligt och centralt arbete en oerhört viktig funktion i
              vårt samhälle.
            </seg>
          </u>
          <note xml:id="i-44e8f049412356e9-0">
            Anf. 68 LENNART SACRÉDEUS (kd):
          </note>
          <note type="speaker" xml:id="i-9d02042d212ec5d2-0">
            Anf. 69 HANS OLSSON (s):
          </note>
          <u who="hans_olsson_c46304" xml:id="i-39d9c14f5861cd20-0">
            <seg xml:id="i-7aa3a15b26a75929-0">
              Fru talman! Det är med en viss bävan jag går upp i talarstolen.
              Gunnar Andrén var upphetsad. Försök stilla dig, Gunnar. Nu kommer
              det att handla om informationsutbytesavtalen med Bermuda och Brittiska
              Jungfruöarna.
            </seg>
            <seg xml:id="i-f141b47f756c854c-0">
              Vi i Socialdemokraterna var emot dessa avtal eftersom vi tyckte
              att de var dåliga. Det kan inte vara förbjudet att vara mot något
              man tycker är dåligt. Det kan inte vara så att det är tillåtet
              att sluta dåliga avtal och sedan säga att när de andra inte vill
              gå med på dem har de inte fattat någonting. Då kan man sluta vilka
              avtal som helst och sedan förvänta sig att alla ska säga: Hurra,
              vad bra!
            </seg>
            <seg xml:id="i-7cac35ae3ad988d0-0">
              Det var så pass dåliga avtal att man kan säga att regeringen
              hemligstämplade Skatteverkets remissvar på avtalen. Ja, vi yrkade
              avslag på de avtalen eftersom vi tyckte att de var dåliga. De
              kan göras mycket bättre och det görs.
            </seg>
            <seg xml:id="i-53e995a81d634e57-0">
              Jag vill rätta till historieskrivningen om alla förslagen till
              skatteavtal som har kommit till riksdagen. Hela världen och alla
              skatteparadis har inte stått och väntat på alliansregeringen.
              Det har varit ett långt arbete. Jag ser att några av er ser förvånade
              ut. Rätt måste vara rätt. Skatteavtalen har blivit möjliga därför
              att USA efter 11 september insåg att på de öarna finns mycket
              pengar som kanske används till terrorism. Så satte man i gång
              att jobba för skatteavtal. Det sattes mycket tryck bakom avtalsförhandlingarna.
            </seg>
            <seg xml:id="i-0ca1c2b08eef08a7-0">
              Sedan följde OECD upp skattediskussionerna med så kallade ramavtal.
              När OECD var klart gick de nordiska länderna samman och slöt skatteavtal
              med många av de så kallade skatteparadisen. Därefter kom Sverige
              och de andra länderna och slöt avtal direkt med dessa länder.
            </seg>
            <seg xml:id="i-e25e4a266db43c6a-0">
              Så är den rätta historieskrivningen.
            </seg>
            <seg xml:id="i-b5e0503ed142232e-0">
              Fru talman! Rätt ska alltid vara rätt. Ni kommer snart att märka
              att det inte går att styra ett land med lånta fjädrar.
            </seg>
          </u>
          <note type="speaker" xml:id="i-4166f7bfbcfbc660-0">
            Anf. 70 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-d840087118bcda36-0">
            <seg xml:id="i-3f2b1375d44834c4-0">
              Fru talman! Jag hade förväntat mig repliker från socialdemokrater
              på mitt tidigare inlägg, men så blev det inte. Därför tänkte jag
              göra vissa förtydliganden i samband med Hans Olssons inlägg.
            </seg>
            <seg xml:id="i-785386b1f4f6eb70-0">
              Jag måste ändå ställa en direkt fråga på ditt inlägg. Ni har
              ordet tvinga med i er skrivning, att landet Sverige ska tvinga
              skatteparadisen till att sluta avtal. Hur kan man använda den
              vokabulären i en skrivning när det här bygger på diplomatiska
              förhandlingar för att nå ett resultat?
            </seg>
            <seg xml:id="i-39816b591cffd4cb-0">
              Den andra delen jag vill ta upp är en komplettering till diskussionen
              om tullen, Norrlandskusten och norska gränsen. Vi har i dag inte
              samma värld som vi hade så sent som för tre fyra år sedan. Vi
              har Schengenavtal, det vill säga ett system med förenklad klarering
              för dem som åker över våra gränser. Sedan är det upp till de länder
              som är med i avtalen att göra en kontroll vid sina gränser för
              den inre marknaden. Med andra ord är det en enklare form av kontroll
              som vi från landet Sverige ska ha i tullsammanhang.
            </seg>
            <seg xml:id="i-32a1d6c71ce4db93-0">
              Ska gubbarna stå kvar vid gränsen fastän vi har gjort denna förändring?
              Det är knappast så. Förändringen har gjorts för att effektivisera
              verksamheten både för dem som kör varor över gränserna och för
              att komma åt den illegala delen. Det nya systemet bygger dessutom
              på en mycket sofistikerad och utbredd informationstjänst inom
              tullkriminalen, vilket innebär att vi i dag har större förutsättningar
              att ta busarna efter Norrlandskusten än vad vi hade tidigare.
              Är detta fel?
            </seg>
          </u>
          <note type="speaker" xml:id="i-bdfe566af51df921-0">
            Anf. 71 HANS OLSSON (s) replik:
          </note>
          <u who="hans_olsson_c46304" xml:id="i-39d9c14f5861cd20-1">
            <seg xml:id="i-a0df9a9f3c77509d-0">
              Fru talman! Det gällde ordet tvinga. Hur tror Jörgen Johansson
              att det gick till när USA lyckades låsa upp dörren för alla skatteavtalen
              med de så kallade skatteparadisen? Tror Jörgen Johansson att när
              USA tog upp diskussionerna att skatteparadisen tyckte att det
              var bra att USA plötsligt börjat tänka på det och att de självklart
              skulle göra precis som USA vill? Nej, naturligtvis var det inte
              så. Naturligtvis var det med USA:s hela kraft någon form av tvingande
              åtgärd. De visste att de skulle komma dåligt ut om de inte slöt
              dessa avtal.
            </seg>
            <seg xml:id="i-de95c7ae4907b59f-0">
              Diplomati kanske fungerar också, men här var det helt enkelt
              fråga om att lägga en styrka bakom. Först USA, sedan hela OECD
              och sedan hela Norden. Det är något helt annat än att sätta sig
              ned och småprata runt ett bord.
            </seg>
            <seg xml:id="i-33776dcc3a739ebe-0">
              Sedan var det frågan om tullen och Norrlandsdelen. Det här kanske
              jag inte borde erkänna nu, men i dag har vi socialdemokrater träffat
              LRF en känd organisation som i alla fall på den gamla tiden låg
              nära Centerpartiet. Jag tror att vi kan vara överens med dem om
              att hela Sverige ska leva. På många ställen är det faktiskt viktigt
              att det finns någon form av myndighet norr om Helsingfors och
              Gävle, och därför är det viktigt att vi försöker upprätthålla
              tullverksamheten även i Norrland.
            </seg>
          </u>
          <note type="speaker" xml:id="i-a46a91624ca1413a-0">
            Anf. 72 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-d840087118bcda36-1">
            <seg xml:id="i-f24247a6425caaf0-0">
              Fru talman! Jag håller fullständigt med både LRF och Hans Olsson
              om att hela Sverige ska leva. Men om en verksamhet läggs ned kan
              inte gubbarna stå kvar. Det fungerar inte så, allra helst inte
              inom en brottsbekämpande verksamhet där marknaden fungerar fullt
              ut. Här gäller det verkligen att hänga med och ha internationella
              kontakter så att det går att beivra brottsligheten. Det är det
              som förändringen av Tullverkets organisation har inneburit, nämligen
              att klara detta på ett effektivt sätt.
            </seg>
            <seg xml:id="i-7da9f0ebab58f1ea-0">
              Den andra frågan jag vill ställa gäller att Socialdemokraterna
              säger att man vill motverka allt svartjobb och all skatteflykt
              och så vidare. Nu går man ut och säger att stockholmarna inte
              ska straffbeskattas avskaffa Helsingforssskatten. Det gäller alltså
              uppskovet.
            </seg>
            <seg xml:id="i-84ec5e0a6db72dde-0">
              Vi ska under nästa punkt ha en debatt om uppskovet. Ingen från
              oppositionen tänker delta i debatten. Socialdemokraterna redovisar
              samtidigt sitt synsätt på den så kallade Helsingforssskatten,
              nämligen att ta bort räntan på uppskovet. Det innebär att de här
              skattepengarna kan föras ut ur landet utan att Skatteverket har
              någon som helst kontroll på det. Med det här synsättet öppnar
              man alltså upp för en gigantisk skatteflykt från landet Sverige.
            </seg>
            <seg xml:id="i-bb862a62c53725d1-0">
              Detta vill inte Socialdemokraterna debattera! Man begär inte
              ens ordet på punkten. Anser Hans Olsson att det är rimligt, när
              man samtidigt säger att man aktivt arbetar mot skatteflykt?
            </seg>
          </u>
          <note type="speaker" xml:id="i-fb5fe87bfa8164fc-0">
            Anf. 73 HANS OLSSON (s) replik:
          </note>
          <u who="hans_olsson_c46304" next="cont" xml:id="i-cff5a2a1e191381c-0">
            <seg xml:id="i-c9baa235ca4cc396-0">
              Fru talman! Det är nästan lite genant att anklaga Socialdemokraterna
              för att inte vara tillräckligt aktiva eller tillräckligt intresserade
              av att jobba mot skattefusk.
            </seg>
            <seg xml:id="i-6022aa0e010f5d36-0">
              Nu har jag haft förmånen att vara med i några debatter här, och
              många av de debatterna har handlat om just kampen mot skattefusk.
              Jag vet inte hur många gånger jag själv har stått i talarstolen
              och sagt att det försvinner 133 000 miljoner kronor i skattemedel
              varje år. Att då stå och säga att socialdemokratin är slapp och
              inte vill bevaka att pengar försvinner ur landet är närmast genant.
            </seg>
            <seg xml:id="i-10ed2d4214fcb320-0">
              Självklart vill vi göra vad vi kan. Som vi nu har hänvisat till
              många gånger har vi i vår budgetmotion tio skarpa förslag på hur
              vi ska göra för att komma till rätta med de pengar som försvinner
              ur landet.
            </seg>
            <seg xml:id="i-cf4866c92673fc2d-0">
              Jörgen Johansson kan vara helt lugn. Om han inte litar på partiet
              hoppas jag att han litar på mina ärliga blå ögon när jag säger
              att vi kommer att göra allt vad vi kan för att se till att skattefusket
              inte ökar och att vi är beredda att prova många fler saker, som
              vi kanske kan komma överens om här, bara så att vi får in de här
              pengarna och får stopp på den illojala konkurrensen.
            </seg>
          </u>
          <note xml:id="i-a52c744dde66f5a6-0">
            Anf. 74 GUNNAR ANDRÉN (fp):
          </note>
          <u who="hans_olsson_c46304" prev="cont" xml:id="i-b8af392d4fffcd51-0">
            <seg xml:id="i-bb8c98edb90e90b8-0">
              Fru talman! Den som har gjort en resa har ofta något att berätta.
              Delar av skatteutskottet var tidigare i år på en resa till USA,
              där vi bland annat träffade den amerikanska skattemyndigheten,
              Internal Revenue Service. En del av denna heter Taxpayer Advocate,
              och där finns en svenskättling som heter Nina E Olson.
            </seg>
            <seg xml:id="i-9a0258918bf9635a-0">
              Det är en intressant sak att man inom det amerikanska skatteverket
              har en avdelning som bara ska ta hänsyn till klagomål och som
              företräder de klagande. Det är någonting som vi inte har i Sverige.
              Trots att vi naturligtvis alltid är bäst i Sverige kan man ha
              anledning att fundera över om detta är någonting som vi skulle
              kunna implementera i det svenska systemet. Det är inte alla skattebetalare
              som känner sig helt tillfreds med det övertag i skatteärenden
              som skattemyndigheten har. Jag tror för min del att det som vi
              fick höra där kan vara intressant.
            </seg>
            <seg xml:id="i-8167fd6178869db6-0">
              Allra sist, fru talman, noterade jag att Skatteverket i Svenskt
              Kvalitetsindex har gått från tredjeplats förra året till första
              plats i år. Det säger väl någonting om att Skatteverket trots
              allt är väldigt uppskattat och sköter sig väl.
            </seg>
          </u>
          <note xml:id="i-ca61448b6ec8e0ff-5">
            Överläggningen var härmed avslutad.
          </note>
          <note xml:id="i-dd48470018fdf138-0">
            11 § Riksrevisionens styrelses redogörelse om regeringens redovisning
            av skatteuppskov
          </note>
          <note xml:id="i-5890bf141f9263ad-1">
            Föredrogs
          </note>
          <note type="speaker" xml:id="i-22601a64b2a9356a-0">
            Anf. 75 ULF BERG (m):
          </note>
          <u who="ulf_berg_ddcf6d" xml:id="i-5653a298272e940e-0">
            <seg xml:id="i-a87227bfc1fa5255-0">
              Fru talman! Riksrevisionen har granskat regeringens redovisning
              av två av de finansiellt mest betydande uppskovsreglerna i skattesystemet,
              dels uppskov med beskattning av vinst i samband med försäljning
              av och köp av en ny permanentbostad, det så kallade bostadsuppskovet,
              dels avdrag för privatpersoners pensionssparande, det så kallade
              pensionsspardirektivet. Det finns inga exakta siffror, men uppskattningar
              gör gällande att det är hisnande uppskovsbelopp som det rör sig
              om. Den troliga siffran ligger mellan 600 och 700 miljarder kronor.
              Riksrevisionen har uttalat kritik mot att det i statens budget
              inte klart kan utläsas hur det påverkar statens budget. Regeringen
              har tillsatt en utredare som har till uppgift att se över dessa
              frågor och komma med förslag till förbättringar. Det finns inga
              skilda uppfattningar om detta behov.
            </seg>
            <seg xml:id="i-e8a1acdc2af393bb-0">
              Fru talman! Jag tänker dock uppehålla mig vid just dessa frågor
              lite närmare om huruvida vi kan fortsätta att öka detta uppskovsberg.
              I skatteutskottets betänkande kan vi läsa att med dagens skattesatser
              innebär detta utestående skatter på 170200 miljarder kronor. Dessa
              belopp kan jämföras med statens totala utlåning, som vid utgången
              av 2007 uppgick till drygt 198 miljarder kronor. Till större delen,
              ca 90 procent, utgjordes dessa av studielån. Skatteuppskoven har
              även uppvisat en betydligt snabbare tillväxttakt än den statliga
              utlåningen. Detta gäller särskilt bostadsuppskoven, som ökat med
              över 600 procent sedan år 2000.
            </seg>
            <seg xml:id="i-9e9deb0757672229-0">
              Kan denna utveckling få fortsätta i den internationella ekonomi
              vi lever i tack vare vårt EU-medlemskap? Jag är mycket tveksam
              till detta. Om jag börjar med att se på effekterna av det privata
              pensionssparandet kan det vara mycket svårt att säkra att staten
              får in de uppskjutna skatteintäkterna. Tidigare var det bara godkänt
              med nationella bolag som kunde erbjuda dessa tjänster, och då
              var det naturligtvis enklare att tillse att skatt inbetalades
              i samband med att pensionen började betalas ut. I dag är det öppet
              för bolag inom EU-familjen att tillhandahålla pensionsförsäkringar,
              och i samband med ökad rörlighet är det inte säkert att Sverige
              är bostadsort vid pensioneringen. Det leder naturligtvis till
              ökade svårigheter att kontrollera att staten får in de skatteintäkter
              man rätteligen borde få.
            </seg>
            <seg xml:id="i-44e0ca582a28d62c-0">
              Det finns också skäl att påtala de förändringar vi genomfört
              med att sätta ett tak på 12 000 kronor per år som är avdragsgilla
              vid privat pensionssparande. Kraftiga skattesänkningar för låg-
              och medelinkomsttagare samt förskjutning av brytpunkten för statlig
              skatt har medfört att det är mycket troligt att det är olönsamt
              med dagens pensionssparande för de stora grupper som i dag inte
              betalar statlig skatt. Tidigare var marginalskatterna extremt
              höga, vilket också gynnade pensionssparandet. Även i dag bidrar
              skattesystemet till bra lönsamhet, i de fall inkomsterna når nivåer
              där den så kallade värnskatten slår till.
            </seg>
            <seg xml:id="i-445b2a525aa280df-0">
              Det är också svårt, för att inte säga omöjligt, att veta vilka
              skattesatser som gäller den dag man ska ta ut sin pensionsförsäkring.
              Det leder till att det blir invecklat att räkna på lönsamheten.
              Sammantaget, med tanke på svårigheterna för den enskilde samt
              svårigheten för staten att kontrollera att den uppskjutna skatten
              erläggs, finns det orsak att se om stimulans för privat pensionssparande
              kan ske på annat sätt, exempelvis en skattereduktion direkt det
              år sparandet genomförs. På detta sätt skulle uppskoven på sikt
              försvinna i samband med att pensionsförsäkringar tas ut och inga
              nya tillkommer. Jag vill dock påpeka att det finns anledning att
              titta djupare på denna fråga och belysa den utifrån många sidor
              innan man skrider till verket. Riksrevisionen sätter dock fingret
              på en problematik som man bör se över på ett bredare sätt än att
              bara fundera över hur den ska redovisas i den statliga budgeten.
            </seg>
            <seg xml:id="i-607250eacea8c942-0">
              Den andra regeln som leder till stora uppskovsbelopp, och som
              sagt ökat med över 600 procent sedan sekelskiftet, är regeln om
              uppskov med beskattning av vinst i samband med försäljning och
              köp av ny permanentbostad. Även här leder vårt medlemskap till
              ökad frihet för den enskilde att skjuta på beskattningen vid förvärv
              av fastigheter även inom EU.
            </seg>
            <seg xml:id="i-c2f6de36f9f0ce56-0">
              På samma sätt som privat pensionssparande internationaliseras
              får även dessa regler samma problem med att det blir betydligt
              krångligare att säkerställa att skatten kommer att erläggas långt
              senare än när uppskovsbeloppet uppkommit. Hittills har Skatteverket
              på ett bra sätt haft acceptabel kontroll på uppskovsbeloppen.
              I samband med avskaffandet av fastighetsskatten föreslog Skatteverket
              att uppskoven skulle avskaffas. Det skulle ske med sänkt skatt
              på den eventuella vinsten vid fastighetsförsäljningen. Samtidigt
              skulle befintliga uppskov betalas av på förslagsvis 20 år. Det
              kan vara ett sätt att på sikt minska de ofattbara summor som man
              i dag bedömer att uppskoven utgör.
            </seg>
            <seg xml:id="i-59061b46138f7a02-0">
              Även här är det svårt för enskilda att göra bedömningar och på
              ett förutsägbart sätt fatta kloka ekonomiska beslut. Vid beslut
              om uppskov i dag ska det göras bedömningar av uppskovsräntans
              framtida storlek och av vilken nivå som kapitalvinstskatten är
              på den dag uppskovsbeloppen tas fram till beskattning.
            </seg>
            <seg xml:id="i-08ab6bdbb12d8274-0">
              Jag ser två vinnare om reglerna kan göras enkla. Det är den enskilda
              medborgaren, som enkelt ser vad fastighetsaffären får för skatteeffekt,
              men också staten, som med betydligt större träffsäkerhet kan planera
              för vilka eventuella skatteinkomster som uppkommer vid vinst i
              samband med försäljning av permanentbostad.
            </seg>
            <seg xml:id="i-ac93dc835e5bb0e2-0">
              En låg kapitalvinstskatt som slår igenom direkt vid försäljningen
              vore det definitivt inte fel att titta vidare på.
            </seg>
            <seg xml:id="i-8ee1d3c57a9a5812-0">
              Fru talman! Det finns säkert anledning att återkomma i dessa
              frågor, och Riksrevisionens rapport pekar på ett antal åtgärder
              som man behöver se över, även om jag har tagit mig friheten att
              peka på ytterligare frågor som det finns skäl att söka svar på.
              Jag yrkar bifall till förslaget i skatteutskottets betänkande
              nr 3.
            </seg>
          </u>
          <note type="speaker" xml:id="i-e374c3b18afd3376-0">
            Anf. 76 JÖRGEN JOHANSSON (c):
          </note>
          <u who="ylva_johansson_611fd6" xml:id="i-d840087118bcda36-2">
            <seg xml:id="i-1d8a61925fc72ba6-0">
              Fru talman! I frågan om Riksrevisionens redogörelse över skatteuppskoven
              är det som sagt ingen från oppositionen som har begärt ordet.
              Det förvånar mig något.
            </seg>
            <seg xml:id="i-75e91fea2f25bd93-0">
              Anledningen till min förvåning är Socialdemokraternas syn på
              den så kallade Helsingforssskatten, som de uttrycker det, och
              Socialdemokraternas syn på den så kallade skattefelskartan, som
              de ständigt åberopar och anser att regeringen gör för lite för
              att rätta till.
            </seg>
            <seg xml:id="i-0ca26a3cce151b65-0">
              Nu lägger de fram ett förslag inom fastighetsbeskattningen som
              innebär att man öppnar för skatteflykt, vilket går i annan riktning
              än vad man pratar om i retoriken.
            </seg>
            <seg xml:id="i-0754d9a7ef9b1395-0">
              Det är alltså underligt att man från Socialdemokraternas sida
              inte deltar i den här debatten.
            </seg>
            <seg xml:id="i-83c8dcb5867b6671-0">
              Fru talman! Uppskoven inom bostads- och pensionsförsäkringssektorn
              omfattade vid utgången av år 2007 ca 700 miljarder kronor.
            </seg>
            <seg xml:id="i-916b0ef3ada8a3f2-0">
              Vi kan se på utvecklingen av bostadsuppskoven. De har ökat med
              mer än 600 procent under 2000-talet. Vid utgången av 2008 var
              uppskoven omkring 245 miljarder i bostadssektorn. Ökningen under
              år 2008 var 65 miljarder.
            </seg>
            <seg xml:id="i-e9ff2a87eb1e3367-0">
              Nu konstaterar Riksrevisionen att kontrollen över de här enorma
              tillgångarna är dålig och att den har varit det under många år.
              Så kan det givetvis inte vara.
            </seg>
            <seg xml:id="i-27349da24ad02aaa-0">
              Fru talman! Ett uppskov eller, snarare, en skatteeffekt som ett
              uppskov alstrar ses som en bokförd intäkt i statskassan.
            </seg>
            <seg xml:id="i-1ba62fef768c33b5-0">
              Om man nu gör som Socialdemokraterna hävdar och tar bort kontrollen
              över uppskoven genom att slopa uppskovsräntan öppnar man slussportarna
              rejält. Ingen kontroll finns då längre över vart pengarna tar
              vägen.
            </seg>
            <seg xml:id="i-66a08045e1e1b0ae-0">
              Genom den dom som vi har inom det här området via EG-rätten har
              alla rätt att ta med sig sina uppskov till ett annat land inom
              EU. När de sedan säljer sitt hus där har Skatteverket ingen kontroll
              över försäljningen. Den svenska skatteintäkten försvinner därmed.
              Det är alltså en direkt skatteflykt som stimuleras i debatten
              av socialdemokrater.
            </seg>
            <seg xml:id="i-69d96eddf885a653-0">
              Fru talman! Vi talar ofta om att vi ska minska antalet särregler
              inom skattesektorn. En första åtgärd vore att slopa uppskovsrätten
              i fråga om fastigheter. Regelsystemet skulle bli enklare. Staten
              skulle få in sina pengar på ett tryggt och snabbt sätt. Den svarta
              sektorn skulle minska. Effekten skulle dessutom bli sådan att
              bostadsmarknaden i överhettade områden skulle kylas ned något,
              vilket kanske skulle innebära att även unga människor skulle kunna
              ha råd att köpa sin lägenhet, sitt boende, i de här områdena.
              Dessutom har man, precis som Ulf var inne på tidigare, möjligheten
              och utrymmet att sänka reavinstbeskattningen i fråga om fastigheten.
            </seg>
            <seg xml:id="i-4960e167be50bf0f-0">
              Det är därför som jag med en viss tillfredsställelse konstaterar
              att skatteutskottet konstaterar att det finns behov av en översyn
              av uppskovsbeloppens vara eller inte vara. Men det som förvånar
              mig är att Socialdemokraterna passar i den här frågan i debatten
              och inte klargör att det i dagsläget faktiskt är nödvändigt att
              uppskovsräntan finns kvar, att det i dag inte är möjligt att slopa
              någon del av räntan och att man kommer att arbeta för ett avskaffande
              av uppskoven när det gäller bostäder. Det är nämligen den enda
              logiska följden av deras sätt att agera i debatten.
            </seg>
            <seg xml:id="i-de695fa59fa91d62-0">
              Nu vill man inte klargöra det här i den debatt som handlar om
              en svidande kritik mot en företeelse som räknas in i de särlösningar
              som vi har i dagens skattesystem.
            </seg>
            <seg xml:id="i-1165a055817e2523-0">
              Fru talman! Riksrevisionen gör en berättigad bedömning av dagens
              situation inom uppskovssektorn. Jag har förhoppningen att den
              genomlysning av budgetlagen som regeringen nu har beslutat genomföra
              på ett handfast sätt även kommer att hantera frågan om uppskoven.
            </seg>
            <seg xml:id="i-a0c8db16c2010682-0">
              Det är rimligt att en regering, oavsett färg, vet vad man håller
              på med. Det här är ingen ny historia. Det här är en långdragen
              historia som även har funnits under den socialdemokratiska regeringstiden.
              Men jag konstaterar, oavsett hur det är, att en lösning är nödvändig
              på det här området.
            </seg>
            <seg xml:id="i-4877a30978cfd0ea-0">
              Fru talman! När man nu ser över de här uppskoven ska man väl
              i ärlighetens namn också konstatera att frågan om bostadsuppskov
              framstår som relativt enkel i förhållande till uppskoven inom
              pensionssektorn. Men det förhållandet bör inte innebära att man
              lämnar översynen därhän, utan att man även överväger att stegvis
              ändra den här modellen till ett system som blir enklare och mer
              överskådligt för alla inblandade parter.
            </seg>
            <seg xml:id="i-517f0206ff4c8dcb-0">
              Fru talman! Beträffande pensionsförsäkringar är situationen dessutom
              sådan att många är förlorare i den sparformen då de inte omfattas
              av samma avdragsrätt som de som betalar statlig skatt.
            </seg>
            <seg xml:id="i-27d6468cd732302a-0">
              Då huvuddelen av dem som i dag har pensionsförsäkringar är kvinnor
              med inkomster under statsskattenivån framstår dagens pensionsförsäkringar
              med sina uppskovsbelopp som en direkt kvinnofälla.
            </seg>
            <seg xml:id="i-d3e2d35ace2eaef1-0">
              Det finns alltså många infallsvinklar när det gäller att åstadkomma
              en förändring av det här uppskovssystemet.
            </seg>
            <seg xml:id="i-d8be9f0111b0eadc-0">
              Fru talman! Trots avsaknaden av en debatt med oppositionen i
              den här viktiga frågan yrkar jag bifall till skatteutskottets
              förslag till beslut.
            </seg>
          </u>
          <note type="speaker" xml:id="i-f9668dd83a38b6c9-0">
            Anf. 77 HELENA LEANDER (mp):
          </note>
          <u who="helena_leander_1a8ec1" xml:id="i-618cc91e3fcc122e-1">
            <seg xml:id="i-7500140cbf1e457c-0">
              Fru talman! Jörgen Johansson var så ledsen för att han inte fick
              någon debatt. Jag tycker inte att det är jättekonstigt att vi
              från oppositionen inte sätter upp oss på talarlistan i ett ärende
              där det inte finns några motioner och inte några reservationer
              utan där utskottet i all enighet konstaterar att uppskovssystemet
              har sina fördelar och nackdelar och att det nog kan vara intressant
              att vrida och vända på det lite till.
            </seg>
            <seg xml:id="i-5b88db26fd6c981b-0">
              Så bli inte förtvivlad för att vi inte vill debattera just det!
              Vi kommer att få goda möjligheter i nästa vecka att debattera
              inte minst bostadsuppskoven, eftersom vi då ska diskutera frågan
              om fastighetsbeskattningen.
            </seg>
            <seg xml:id="i-882993d2e8d66de2-0">
              Jag vill bara säga lite kort, eftersom Jörgen Johansson nu tog
              upp frågan, att det inte bara är Socialdemokraterna som ser problem
              med den räntebeläggning av uppskoven som regeringen har genomfört.
              Det ser vi från hela oppositionen problem med.
            </seg>
            <seg xml:id="i-25caecbde968a7a2-0">
              Utifrån ett skattetekniskt perspektiv är det klockrent att uppskov
              är problematiska. Men vi måste inte bara kolla utifrån ett skattetekniskt
              perspektiv, utan vi ska också gärna se de människor som faktiskt
              kan drabbas av de skatteregler som vi hittar på. De ska inte bara
              vara kloka och tydliga, vilket är jätteviktigt. De ska också funka
              i verkligheten.
            </seg>
            <seg xml:id="i-c6838a7eececc1c6-0">
              Det finns ju i människor i den här verkligheten, till exempel
              i Helsingfors, som jag som boende i Uppsala kan tycka är en del
              av verkligheten, som har bott väldigt länge i ett hus. Barnen
              har flyttat ut. Man kanske vill sälja och flytta vidare till något
              mindre. Men genom de skatteregler som vi har blir det kanske inte
              lönsamt att göra det, trots att man flyttar till en mindre lägenhet.
            </seg>
            <seg xml:id="i-f2c2a1bb93b31f17-0">
              Det är därför man har uppskovssystemet. Man har det för att inte
              blockera hela rörligheten på bostadsmarknaden, för att inte det
              här äldre paret ska sitta i sin stora villa medan barnfamiljerna
              står och trampar i sin trånga tvåa. Det skulle vara jättebra för
              alla parter om de bytte, om vi bara inte hade skatteregler som
              sätter käppar i hjulen för det.
            </seg>
            <seg xml:id="i-e32c627735b00242-0">
              Därför tycker jag nog att det finns goda anledningar att tänka
              både en och två gånger innan man försvårar när det gäller bostadsuppskoven.
            </seg>
            <seg xml:id="i-1f578656d7e35f75-0">
              Vad det gäller uppskoven för pensionssparande kan det däremot
              finnas goda möjligheter att fundera, inte minst utifrån det feministiska
              perspektiv som Jörgen Johansson tar upp. Det kan faktiskt vara
              en ren skatteförlust för kvinnor med låga löner som pensionssparar.
              De tror att de ska göra en vinst med de här skattereglerna, men
              de gör inte det.
            </seg>
            <seg xml:id="i-0615e6d20ff28eca-0">
              Jag skulle nog önska att man från regeringens sida kunde vara
              lite mer aggressiv gentemot skatteuppskoven i fråga om pensionssparande
              och lite mindre aggressiv när det gäller skatteuppskoven vid bostadsbyten.
            </seg>
          </u>
          <note type="speaker" xml:id="i-1b6f2c83999fe58e-0">
            Anf. 78 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-d840087118bcda36-3">
            <seg xml:id="i-b5567f3d789f5b81-0">
              Fru talman! Tack, Helena Leander, för att du räddade oppositionen
              i den här frågan! Jag ser fram emot den kommande debatten i den
              här frågan.
            </seg>
            <seg xml:id="i-b827b4fbcda1e6b7-0">
              Att jag efterlyser den här debatten beror på att Socialdemokraterna
              faktiskt under det gångna halvåret har drivit en direkt kampanj
              om att man tänker avskaffa räntan på uppskovet med skatten. I
              det här fallet är det undertecknat av Östros och Jämtin.
            </seg>
            <seg xml:id="i-33e3babcb457a418-0">
              Man har, som sagt, gått ut med flygblad till boende i Helsingforssregionen
              om att avskaffa den så kallade Helsingforssskatten.
            </seg>
            <seg xml:id="i-0a8249b36b9dcb84-0">
              Mot bakgrund av den EG-dom som jag hänsyftade till är enda sättet
              för staten Sverige att ha kontroll på uppskoven via den här räntan.
              I annat fall har du full möjlighet att flytta pengarna ur landet
              och ta ut dem svart.
            </seg>
            <seg xml:id="i-cfbe703845f8b396-0">
              Då tycker jag att det blir något magstarkt att säga att man står
              för att ta bort den svarta sektorn. Man för en politik som öppnar
              slussportarna för närmare 200 miljarder i direkta skatteintäkter
              för staten Sverige. Det är det som jag vill ha upp på bordet.
            </seg>
            <seg xml:id="i-5bfbe8b52fdc3374-0">
              Jag kommer givetvis att fortsätta att ta upp frågan i den kommande
              fastighetsdebatten. Jag kommer att passa på varje tillfälle jag
              har att belysa det här. Det är rätt magstarkt med den situation
              man målar upp.
            </seg>
            <seg xml:id="i-c61370566d396dcb-0">
              Helena Leander, jag kan se problem, men jag ser också möjligheter.
              En sådan här förändring skulle kyla ned Helsingforssmarknaden,
              vilket innebär att det kanske skulle bli billigare att köpa sin
              lägenhet. Man skulle få det ungdomsperspektiv som vi alla politiker
              talar oss varma för.
            </seg>
            <seg xml:id="i-23bcd2257839a64c-0">
              Genom diskussionen om uppskoven försöker man bevara och kanske
              till och med öka på kostnadsutvecklingen. Det är inte bra ur ungdomens
              perspektiv.
            </seg>
          </u>
          <note type="speaker" xml:id="i-100f25d9da32422f-0">
            Anf. 79 HELENA LEANDER (mp) replik:
          </note>
          <u who="helena_leander_1a8ec1" xml:id="i-618cc91e3fcc122e-2">
            <seg xml:id="i-b7880b4c862ca3e8-0">
              Fru talman! Alliansen har att förklara för ungdomarna hur man
              genom att sänka fastighetsskatten så radikalt som man har gjort
              i Helsingforssområdet för många med någorlunda dyra fastigheter
              skulle pressa ned priserna. Vi kan snarare se en omvänd utveckling.
            </seg>
            <seg xml:id="i-6e9acddc2dff2f28-0">
              Man har också att förklara för de ungdomar som står i begrepp
              att bilda familj att det är bra att de får hålla sig till de mindre
              lägenheterna. De äldre paren är kvar i sina stora villor för att
              det inte lönar sig att byta ned sig för dem.
            </seg>
            <seg xml:id="i-4b5f7f7b8f8a5db3-0">
              Jag är precis som Jörgen Johansson medveten om att EU-reglerna
              ställer till det för oss. De har öppnat upp för att man ska kunna
              ta med sig de här uppskoven, oavsett om det gäller pensionssparande
              eller bostäder, om man flyttar inom EES-området.
            </seg>
            <seg xml:id="i-9aea6c32454ea077-0">
              Vad det gäller pensionssparande har regeringen inte infört någon
              ränta. Det är bara för bostäderna. Det faktum att man betalar
              räntan är inte något skydd för att den verkligen kommer in så
              småningom.
            </seg>
            <seg xml:id="i-b185140bb9265035-0">
              Man har nog varit lite inkonsekvent i det här fallet. Jag ser
              det som problematiskt att man är hårdare mot bostadsuppskoven,
              där jag av bostadspolitiska skäl ser större anledning att vara
              lite försiktig.
            </seg>
          </u>
          <note type="speaker" xml:id="i-7b82da77564e8722-0">
            Anf. 80 JÖRGEN JOHANSSON (c) replik:
          </note>
          <u who="ylva_johansson_611fd6" xml:id="i-d840087118bcda36-4">
            <seg xml:id="i-23db842fd586426e-0">
              Fru talman! Jag ser fram emot den här debatten. Jag ser problem.
              Jag ser också möjligheter, eftersom reavinstbeskattningen kanske
              kan sänkas som Centerpartiet föreslår till 15 procent om vi gör
              den här förändringen. Det skulle gagna en ökad omsättning på fastigheter
              i storstaden.
            </seg>
            <seg xml:id="i-3c64b84e5dfbb119-0">
              Helena Leander säger att hon inte är övertygad om att den här
              räntan på uppskoven kommer att ha den effekt som jag säger. Jag
              är helt övertygad om att om man har flyttat med sina uppskovspengar
              ned till Spanien, säljer sitt hus där, tar sina svarta pengar
              i plånboken och åker vidare och då också i fortsättningen får
              betala räntan på de pengarna så börjar man att fundera.
            </seg>
            <seg xml:id="i-bcf6a61a6038c5e4-0">
              Det är den kontrollmekanism staten Sverige har för att få in
              de pengarna. Det är den enda, och det är den som oppositionen,
              framför allt Socialdemokraterna, vill ta bort. Det innebär att
              man får en ökad svart marknad.
            </seg>
          </u>
          <note type="speaker" xml:id="i-0b0ab67cccdb6e4f-0">
            Anf. 81 HELENA LEANDER (mp) replik:
          </note>
          <u who="helena_leander_1a8ec1" xml:id="i-618cc91e3fcc122e-3">
            <seg xml:id="i-3d96b7ccd0436642-0">
              Fru talman! Då måste man först veta och rapportera vad som verkligen
              händer oavsett försäljningar och räntor. Varför föreslår man då
              inte att man räntebelägger pensionssparandena? Jag tänker att
              man skulle ha någon konsekvens.
            </seg>
            <seg xml:id="i-38ff674adccb31b6-0">
              Jag tycker fortfarande att vi bör vara försiktiga innan vi försvårar
              byten på bostadsmarknaden. Det blir problematiskt. Kanske inte
              i Arboga. Det är därifrån du är. Men i Helsingfors tror jag att
              det kan vara lite större problem.
            </seg>
          </u>
          <note xml:id="i-ca61448b6ec8e0ff-6">
            Överläggningen var härmed avslutad.
          </note>
          <note xml:id="i-531b868e7554f66f-0">
            12 § Vissa ändringar av reglerna om avdrag för resor mellan bostaden
            och arbetsplatsen
          </note>
          <note xml:id="i-5890bf141f9263ad-2">
            Föredrogs
          </note>
          <note xml:id="i-6b2ef5d010fbe87d-0">
            Andre vice talmannen konstaterade att ingen talare var anmäld.
          </note>
          <note xml:id="i-828d4946f09de332-0">
            13 § Stämpelskatt vid förvärv av fast egendom och tomträtter
            genom vissa slag av delning
          </note>
          <note xml:id="i-5890bf141f9263ad-3">
            Föredrogs
          </note>
          <note xml:id="i-6b2ef5d010fbe87d-1">
            Andre vice talmannen konstaterade att ingen talare var anmäld.
          </note>
          <note xml:id="i-73457f01741aa5b9-0">
            14 § Ändrade regler om beskattning av vissa penninglån och slopande
            av avdragsrätten för ränta på sådana lån
          </note>
          <note xml:id="i-5890bf141f9263ad-4">
            Föredrogs
          </note>
          <note xml:id="i-6b2ef5d010fbe87d-2">
            Andre vice talmannen konstaterade att ingen talare var anmäld.
          </note>
          <note xml:id="i-225c06cf87d6f0df-0">
            15 § Prissättningsbesked vid internationella transaktioner
          </note>
          <note xml:id="i-5890bf141f9263ad-5">
            Föredrogs
          </note>
          <note xml:id="i-6b2ef5d010fbe87d-3">
            Andre vice talmannen konstaterade att ingen talare var anmäld.
          </note>
          <note xml:id="i-d3b1c0bc6f4ba42b-0">
            16 § Beskattning av andelsbyten vid utflyttning
          </note>
          <note xml:id="i-5890bf141f9263ad-6">
            Föredrogs
          </note>
          <note xml:id="i-6b2ef5d010fbe87d-4">
            Andre vice talmannen konstaterade att ingen talare var anmäld.
          </note>
          <note xml:id="i-16cb4aa00a819a5f-0">
            17 § Anstånd med inbetalning av skatt i samband med uttagsbeskattning,
            m.m.
          </note>
          <note xml:id="i-5890bf141f9263ad-7">
            Föredrogs
          </note>
          <note xml:id="i-6b2ef5d010fbe87d-5">
            Andre vice talmannen konstaterade att ingen talare var anmäld.
          </note>
          <note xml:id="i-cf607d7363032312-0">
            18 § Vissa ändringar i arbetslöshetsförsäkringen
          </note>
          <note xml:id="i-5890bf141f9263ad-8">
            Föredrogs
          </note>
          <note type="speaker" xml:id="i-1aa6a43a9ba8a394-0">
            Anf. 82 PATRIK BJÖRCK (s):
          </note>
          <u who="patrik_bjorck_d8ad48" xml:id="i-826f4dfb48266acd-0">
            <seg xml:id="i-579b82f66b691601-0">
              Fru talman! Jag hade tänkt att inleda det här anförandet med
              att säga att det finns nog inget som den moderata riksdagsmajoriteten
              är så begeistrad av som att peta i arbetslöshetsförsäkringen.
              Men efter att ha lyssnat på den debatt som var här innan har jag
              insett att det finns en sak som de är mer begeistrade av. Det
              är skattefrågan. Här går två ledamöter från den moderata majoriteten
              upp och debatterar ett betänkande med varandra som är enhälligt
              utan reservationer.
            </seg>
            <seg xml:id="i-0d1260aafe2d1dad-0">
              Nu har vi några talare anmälda till det här, även om det inte
              var så många vad jag förstod. Frågan om arbetslöshetsförsäkringen
              kommer väl som nummer två när det gäller borgerlig besatthet eller
              borgerlig mani. Man har petat och petat i den ända sedan man fick
              majoritet i riksdagen och tog över regeringen. Nu är vi återigen
              här för att diskutera arbetslöshetsförsäkringen.
            </seg>
            <seg xml:id="i-651ad87b5b0b80d9-0">
              Arbetsmarknadsutskottets betänkande AU3 innehåller förslag till
              ändringar i lagen om arbetslöshetsförsäkring och lagen om arbetslöshetskassor.
              I detalj betyder det att man vill förändra lite när det gäller
              ansökan om arbetslöshetsersättning. Den ska göras inom nio månader
              från den sista dagen i den tidsperiod som ansökan avser.
            </seg>
            <seg xml:id="i-b2d88a75af667514-0">
              Man föreslår också att en a-kasseföreståndare ska kunna vara
              föreståndare i mer än en a-kassa och att a-kassestyrelsen ska
              kunna uppdra åt en föreståndare att fatta beslut i ärenden om
              uteslutning.
            </seg>
            <seg xml:id="i-a2230564df81558f-0">
              Man föreslår det tror jag att den här debatten kommer att handla
              mycket om att man ska kunna tvinga arbetslöshetskassorna att lämna
              ut uppgifter till Statistiska centralbyrån.
            </seg>
            <seg xml:id="i-ea7717b0e0752017-0">
              När det gäller de här olika delarna i betänkandet har vi reserverat
              oss på två delar. När det gäller ansökan om ersättning anser vi
              att förslaget om nio månader inte är tillräckligt. Vi föreslår
              att man ska ändra det till tolv.
            </seg>
            <seg xml:id="i-c152bf7a979591e4-0">
              Framför allt gäller det förslaget att tvinga arbetslöshetskassorna
              att lämna ut uppgifter om sina medlemmar till SCB, så småningom
              till regeringen och sedan vem vet vart. Det är där vi har starka
              invändningar. Många remissinstanser har också starka invändningar.
              Naturligtvis har arbetslöshetskassorna och deras medlemmar starka
              invändningar. Varför gör regeringen detta och på vilka grunder?
            </seg>
            <seg xml:id="i-7213ae246e7a63c0-0">
              För att förstå lite grann vad det här handlar om och för att
              få sammanhangen klara för sig måste man göra en historisk exposé
              över de senaste tre åren. Vad handlar detta om? Varför gör regeringen
              detta, och varför gör detta arbetslöshetskassorna så upprörda?
            </seg>
            <seg xml:id="i-cfb162d411dc9317-0">
              Regeringen har, som sagt var, varit besatt av att peta i arbetslöshetsförsäkringen.
              Man har försämrat, förstört och rivit sönder arbetslöshetsförsäkringen.
              Man har gjort den dyr, så dyr att folk inte har råd att vara med.
              Man har gjort den dålig, så dålig att det inte finns någon anledning
              att vara med. Man har gjort regelverket så krångligt att den som
              blir arbetslös får en låg eller kanske ingen ersättning alls.
            </seg>
            <seg xml:id="i-79c4ab33f43b2e79-0">
              Man har alltså på punkt efter punkt förstört arbetslöshetsförsäkringen
              som har varit en viktig del av svensk arbetsmarknad och den så
              kallade svenska modellen.
            </seg>
            <seg xml:id="i-903195f9606adbf6-0">
              Vad har då resultatet blivit av att man har förstört, fördyrat,
              försvårat och försämrat? Jo, de frivilligt anslutna medlemmar
              som den här försäkringen består av har naturligtvis lämnat försäkringen.
              Det har de gjort av den orsaken att det helt enkelt har blivit
              så dyrt att vara med i försäkringen att de inte har råd. Alternativt
              har de noterat att de inte uppfyller villkoren för att få ut någonting
              från försäkringen när de blir arbetslösa.
            </seg>
            <seg xml:id="i-072022ee9a9a36b2-0">
              Att vara med i en dyr försäkring som inte ger någonting tillbaka
              framstår för många som en dålig affär. Särskilt är det många personer
              som kanske har varit långtidssjukskrivna eller arbetslösa eller
              som på olika sätt fått en väldigt utsatt ekonomi som har drabbats
              av det här.
            </seg>
            <seg xml:id="i-9c52b95598028f50-0">
              Varför 500 000 personer har lämnat försäkringen är inte en fråga
              som kräver så oerhört mycket studier. Nu vet vi i och för sig
              att forskningen kan ägna sig åt saker och ting som kan verka mindre
              komplicerade än detta, men faktum är ändå att det inte krävs så
              oerhört mycket kunskap om svensk arbetsmarknad för att förstå
              vad som har hänt och svara på frågan om varför 500 000 personer
              har lämnat försäkringen.
            </seg>
            <seg xml:id="i-f930d5ced4375aa6-0">
              Om man nu inte skulle förstå varför folk har lämnat försäkringen
              skulle man naturligtvis kunna vända sig till arbetslöshetskassorna
              eller till Arbetslöshetskassornas Samorganisation som organiserar
              kassorna och hjälper dem att administrera och att ha kontakt med
              myndigheterna. De är så att säga den ingång till arbetslöshetskassornas
              verksamhet som myndigheter, regeringen eller vad det nu är för
              del av samhället som behöver den här kontakten normalt sätt använder.
              De kunde ha vänt sig till samorganisationen och sagt: Det är uppenbarligen
              så att 500 000 personer har lämnat arbetslöshetskassan efter att
              vi gjorde den mycket dyrare och mycket sämre. Nu förstår vi inte
              riktigt varför. Kan ni hjälpa oss att reda ut detta?
            </seg>
            <seg xml:id="i-d8c9afee42da1e17-0">
              Då lovar jag er att de gärna skulle hjälpa till. Hur kan jag
              lova det? Jo, jag har hört dem själva lova detta. De har bjudit
              in representanter för arbetsmarknadsutskottet, både de borgerliga
              och oppositionen från Socialdemokraterna, Vänsterpartiet och Miljöpartiet
              att komma till dem, resonera med dem och höra vad de har att säga.
              De har bjudit in er till en dialog om de här problemen. De har
              även kommit till utskottet och förklarat vad det är som har hänt
              och sagt sig vara beredda att ställa upp och hjälpa till och reda
              ut och ställa till rätta om det nu skulle vara så att det är någonting
              i den här processen som den borgerliga majoriteten, departementet,
              regeringen eller någon statssekreterare inte har förstått.
            </seg>
            <seg xml:id="i-914e2e94b18e89d5-0">
              Det finns ingen som helst tvekan på den punkten.
            </seg>
            <seg xml:id="i-250e504ecf0404e1-0">
              Sedan kan man fundera: Om allt detta hade gått att ta reda på,
              om det nu var så att man var osäker på frågan om varför folk hade
              lämnat, och man ändå går vidare med den här lagstiftningen för
              att tvinga a-kassorna att lämna ut de här uppgifterna, då blir
              frågan vad man egentligen är ute efter. Det kan ju inte rimligen,
              om vi inte får höra här i debatten vad det finns för skäl till
              att göra detta, vara så att det är själva den här upplysningen
              om vad som har hänt med de 500 000 som man är ute efter. Det måste
              finnas något annat skäl, och då måste man fråga sig vad det är.
            </seg>
            <seg xml:id="i-21e4e08137a32740-0">
              När man nu gör detta skapar man ytterligare administrativa svårigheter
              för a-kassorna. När man nu gör detta skapar man naturligtvis en
              diskussion i samhället om integritet. Man skapar en svårighet
              för folk att hävda föreningsrätten. Man sätter käppar i hjulet
              för den typ av a-kassesystem som vi har i Sverige.
            </seg>
            <seg xml:id="i-3b2d440f988814a7-0">
              Kan det vara så att det är en tanke att försvåra det svenska
              a-kassesystemet som ligger till grund för att man går ut med den
              här typen av regler? Frågan ställer sig eftersom ni fortfarande
              är svaret skyldiga när det gäller varför vi annars skulle ställa
              dessa frågor. Det kommer ju inte fram i regeringens proposition
              eller i det här betänkandet vad man egentligen är ute efter.
            </seg>
            <seg xml:id="i-9faba7f64ab540c4-0">
              Nu har det visserligen blivit lite av ett signum för den här
              riksdagsmajoriteten att införa integritetskränkande åtgärder.
              Det skulle möjligen kunna vara ett led i hela den borgerliga inställningen
              till medborgarna och den medborgerliga integriteten. Det må vara
              hänt.
            </seg>
            <seg xml:id="i-4e369c6f145ff0b8-0">
              Men som sagt var, jag ser verkligen fram emot att i debatt med
              er nu i kväll få reda på vad det handlar om. För det kan väl inte
              vara så att man på något grälsjukt sätt försöker straffa arbetslöshetskassorna
              för att de inte lämnade ut sina medlemslistor till regeringen
              när de bad om det? Det kan väl inte vara det som är svaret på
              frågan, får vi tro.
            </seg>
            <seg xml:id="i-af934bd052a453a4-0">
              Ni är svaret skyldiga här i kväll: Varför vill ni tvinga arbetslöshetskassorna
              att lämna ut sina medlemsregister?
            </seg>
            <seg xml:id="i-7e2aa02093e81f5d-0">
              Jag tror att det finns en tanke bakom detta. Vi har i debatter
              med regeringens företrädare, med arbetsmarknadsministern, sett
              hur man sakta men säkert har börjat öppna upp för att avskaffa
              de fackliga a-kassorna. Så sent som i en interpellationsdebatt
              häromveckan sade arbetsmarknadsministern att vi får gå vidare
              och se över om vi kan ha kvar dagens a-kassesystem. Det är väldigt
              svårt att tolka det som sker med a-kassan, totalt sett när man
              ser hur ni har hanterat den under tre år och när man ser vad ni
              lägger fram i det här betänkandet, på något annat sätt än att
              ni har en mycket tydlig plan för vad ni håller på med. Det handlar
              om att avskaffa den fackliga a-kassan.
            </seg>
            <seg xml:id="i-21c047e6180f31e7-0">
              Finns det några andra motiv ser vi fram emot att höra dem här
              i dag. Jag vill nu yrka bifall till de gemensamma reservationerna
              1 och 2 från Socialdemokraterna, Vänsterpartiet och Miljöpartiet.
            </seg>
            <seg xml:id="i-df730af232c48e54-0">
              Jag ser fram emot att under debatten få svar på vad ni är ute
              efter, varför ni vill tvinga a-kassorna att lämna ut de här uppgifterna,
              hur ni tror att man skulle kunna få fram någon annan uppgift än
              den man redan kan få ut genom att samarbeta med arbetslöshetskassorna
              och deras organisation SO och hur ni tror att man kan få ut någonting
              nytt genom att tvinga kassorna att lämna ut medlemsregistren.
            </seg>
          </u>
          <note xml:id="i-e227d2ed875cbce3-0">
            I detta anförande instämde Josefin Brink (v) och Ulf Holm (mp).
          </note>
          <note type="speaker" xml:id="i-79cc9c0c781b48bd-0">
            Anf. 83 JOSEFIN BRINK (v):
          </note>
          <u who="josefin_brink_fef83c" xml:id="i-f1dabb8072a9b763-0">
            <seg xml:id="i-b1bf682402721c48-0">
              Herr talman! Det här betänkandet innehåller flera punkter, och
              vi har som sagt två gemensamma reservationer från oppositionen.
              Vi står naturligtvis bakom båda två, men jag nöjer mig med att
              yrka bifall till reservation 2. Det är också vid den frågan jag
              kommer att uppehålla mig i det här anförandet. Patrik Björck har
              nämnt en del om de övriga punkterna.
            </seg>
            <seg xml:id="i-41fb92efb4efe68a-0">
              Det finns två saker som den borgerliga regeringen har visat särskilt
              stort förakt för under sin tid vid makten. Den första är skyddet
              för den personliga integriteten som man konsekvent har låtit stryka
              på foten till förmån för regeringens intresse av ökad kontroll
              och övervakning av medborgarna. Vi har sett det i samband med
              FRA-lagstiftningen och Ipredlagstiftningen, och det kommer mer
              i samma stil.
            </seg>
            <seg xml:id="i-0ad94f23d01147b7-0">
              Den andra saken är arbetslöshetsförsäkringen som regeringen systematiskt
              och medvetet har slagit i spillror sedan dag ett när man tog över
              makten. Försämringarna av försäkringen är så omfattande och svåröverskådliga
              att det skulle ta timmar att redogöra för dem. Patrik Björck nämnde
              ett antal av dem. Sammanfattningsvis har den borgerliga regeringen,
              precis som redan sagts, gjort arbetslöshetsförsäkringen dyrare,
              sämre och mycket mer byråkratisk och krånglig.
            </seg>
            <seg xml:id="i-71b3bed813641693-0">
              Det fantastiska är att i det förslag som vi debatterar i dag
              lyckas den borgerliga regeringen med konststycket att förena sitt
              förakt för den personliga integriteten och för arbetslöshetsförsäkringen.
              Man lägger fram ett förslag där man utan någon som helst begriplig
              motivering vill tvinga a-kassorna att lämna ut personuppgifter
              om sina medlemmar till Statistiska centralbyrån.
            </seg>
            <seg xml:id="i-5e68a23de4908f89-0">
              Man har inte i detta betänkande lyckats bemöda sig om att specificera
              vilka uppgifter som ska lämnas ut eller vad de ska användas till.
              Det ska regeringen ges rätt att besluta om lite så där efter hand
              som det faller sig. En lång rad tunga remissinstanser har haft
              den helt relevanta invändningen att förslaget är minst sagt tvivelaktigt
              ur integritetssynpunkt. Flera av dem har dessutom påpekat att
              förslaget hotar föreningsfriheten.
            </seg>
            <seg xml:id="i-0e571914a74fcec7-0">
              Lagrådet ansåg att förslaget var så problematiskt att det föreslog
              att uppgifterna skulle avidentifieras innan de lämnades ut och
              att en proportionalitetsregel skulle införas i lagen eftersom
              det är så pass integritetskänsliga uppgifter att de inte bör hanteras
              på det här sättet.
            </seg>
            <seg xml:id="i-3b3d72d0366a6406-0">
              Alla de tunga invändningarna som berör både individers skydd
              mot insyn i privatlivet och den grundlagsskyddade demokratiska
              rätten att vara medlem i en förening utan att bli registrerad
              av någon myndighet för det har regeringen och den borgerliga majoriteten
              avfärdat med ganska stor nonchalans, men för vad?
            </seg>
            <seg xml:id="i-7dc356b5018c936a-0">
              Vilket syfte är det som kan vara så angeläget att regeringen
              och de borgerliga ledamöterna i arbetsmarknadsutskottet så flagrant
              utmanar grundläggande rättsprinciper? Ja, motivet sägs vara att
              regeringen behöver bättre underlag för beslut om arbetsmarknadspolitik.
              Det är jag benägen att hålla med om, med tanke på vilka beslut
              som har fattats under den här mandatperioden.
            </seg>
            <seg xml:id="i-debc96a84691dc4a-0">
              Jag är den första att säga att det kanske hade behövts lite mer
              underlag för de besluten. Å andra sidan är det väl ingen som tror
              att det är brist på relevant statistik och information som ligger
              bakom exempelvis alla de katastrofala beslut om just a-kassan
              som regeringen har fattat. Det är inte i något slags vetenskapligt
              syfte man fattar de här besluten, utan det är en politisk ambition
              som ligger bakom.
            </seg>
            <seg xml:id="i-71acd5abe8c2b794-0">
              Det krävdes knappast några djupdykningar i tabeller och diagram
              för att inse att en fyrdubbling av a-kasseavgiften skulle leda
              till att en och annan, sisådär en halv miljon personer, inte längre
              skulle tycka att det var värt att ens vara medlemmar. Det är inte
              heller någon rocket science att hårdare kvalifikationskrav och
              sämre möjligheter att få ersättning nu när arbetslösheten börjar
              skena i väg skulle leda till att betydligt fler personer står
              utan rätt till ersättning och vips tvingas söka socialbidrag i
              stället.
            </seg>
            <seg xml:id="i-d47b98e91a83c482-0">
              Generellt sett finns det naturligtvis ett stort intresse att
              veta hur exempelvis förändringar i arbetslöshetsförsäkringen påverkar
              arbetsmarknaden och samhällsekonomin. Det är bara det att de uppgifterna
              redan finns. Den statistik som levereras från Arbetsförmedlingen,
              från IFAU, IAF och inte minst från Statistiska centralbyråns egen
              arbetskraftsundersökning ger ett tämligen gediget underlag för
              att fatta beslut om arbetsmarknadspolitiken. Dessutom är det som
              Patrik Björck redan har sagt så att a-kassorna själva och A-kassornas
              Samorganisation har erbjudit sig att vara behjälpliga med ytterligare
              information om det är önskvärt.
            </seg>
            <seg xml:id="i-1d89fabb156769d1-0">
              Sammanfattningsvis kan knappast de integritetskänsliga uppgifter
              som regeringen vill tvinga a-kassorna att lämna ut rimligen bidra
              till någon som helst förbättring av kunskapsunderlaget. Däremot
              innebär förslaget ett hot mot både den personliga integriteten
              och den grundlagsfästa föreningsfriheten. A-kassorna är ideella
              föreningar. Den enskilde medborgaren väljer fritt om han eller
              hon vill vara medlem i en a-kassa och vilken.
            </seg>
            <seg xml:id="i-ffa631fae0d3ebe4-0">
              Vilken a-kassa man väljer att tillhöra avgörs i de flesta fall
              av vilken facklig tillhörighet man har. Uppgifter om vilken a-kassa
              en person tillhör kan därför ge en indikation på vilken facklig
              tillhörighet och därmed i vissa fall vilken politisk övertygelse
              man har. I praktiken öppnar man därmed en bakdörr till en registrering
              av medborgares fackliga tillhörighet.
            </seg>
            <seg xml:id="i-45fda875232ce49e-0">
              Den kritik som har framförts av a-kassorna, flera fackliga organisationer
              och andra avfärdar regeringen och utskottets majoritet med att
              a-kassorna är fristående i förhållande till fackförbunden. Det
              baseras på en fundamental okunnighet om hur a-kassorna fungerar.
              Först och främst har många a-kassor olika avgifter för enskilt
              anslutna medlemmar och för dem som också är medlemmar i den bakomliggande
              fackliga organisationen.
            </seg>
            <seg xml:id="i-b9d25706b09cbfd1-0">
              I praktiken ger uppgifter om exempelvis vilken avgift en person
              betalar information om ifall personen också valt att vara med
              i en facklig organisation eller inte. Det är också så att för
              framför allt tjänstemän finns en möjlighet att välja mellan olika
              a-kassor och fackförbund. Det valet avgörs ofta av att den politiska
              uppfattningen skiljer sig åt mellan de olika fackliga organisationerna.
            </seg>
            <seg xml:id="i-388b55b1ea58d1ab-0">
              Att regeringen nu vill ge sig själv rätten att inhämta de här
              uppgifterna, dessutom utan närmare specificering av vare sig innehåll
              eller syfte, är minst sagt demokratiskt tvivelaktigt. Men att
              riksdagens borgerliga majoritet så lättvindigt går med på det
              är ännu mer anmärkningsvärt.
            </seg>
            <seg xml:id="i-751d24709d06ad0f-0">
              I till exempel konstitutionsutskottet konstaterar den borgerliga
              majoriteten att redan den möjligheten att regeringen kan begära
              ut uppgifterna i identifierbart skick utgör ett stort integritetsproblem.
              Sedan landar den i att det ändå är okej att regeringen gör det.
              Samma slutsats drar uppenbarligen den borgerliga majoriteten i
              arbetsmarknadsutskottet.
            </seg>
            <seg xml:id="i-4ec1dff71a5fdcfa-0">
              Det finns ingenting i lagstiftningen som förhindrar att regeringen
              begär ut uppgifterna i fullt identifierbart skick, vilket innebär
              att de sedan blir offentlig handling där sekretesslagstiftningen
              inte gäller. Att utskottet nöjer sig med att regeringen lovar
              att man inte har något intresse av att göra detta rättfärdigar
              inte att riksdagen ens öppnar dörren till den möjligheten.
            </seg>
            <seg xml:id="i-3eafb1750878b69e-0">
              Det enda rimliga vid all behandling av integritetskänsliga uppgifter
              är att det inte ens ska finnas en risk för att det någonsin ska
              kunna missbrukas. Inte ens om regeringen och den borgerliga majoriteten
              hade kunnat ange ett begripligt skäl till att personuppgifterna
              ska krävas ut av a-kassorna hade förslaget varit acceptabelt ur
              integritetssynpunkt. Men när man inte ens lyckas presentera ett
              sådant skäl är det direkt ansvarslöst av den borgerliga majoriteten
              i riksdagen att släppa igenom det.
            </seg>
            <seg xml:id="i-f9466f7069737ca0-0">
              Jag vill instämma i det Patrik Björck sade. Jag ser verkligen
              fram emot att få någon som helst motivering till varför arbetsmarknadsutskottets
              borgerliga majoritet anser att man behöver hantera känsliga personuppgifter
              på det här sättet för att kunna fatta beslut om arbetsmarknadspolitiken.
            </seg>
          </u>
          <note xml:id="i-358e94ac4ce44ee2-0">
            I detta anförande instämde Patrik Björck (s) och Ulf Holm (mp).
          </note>
          <note type="speaker" xml:id="i-74fdd0c16e45cfc8-0">
            Anf. 84 ULF HOLM (mp):
          </note>
          <u who="ulf_holm_0cd69a" xml:id="i-48a381022cc43bf5-0">
            <seg xml:id="i-a382eb90ac440a4e-0">
              Herr talman! Jag ska börja med att beklaga att inte arbetsmarknadsministern
              är här i kväll. Förhoppningsvis är han ute i verkligheten och
              reser och inhämtar lite ny information. Det skulle ha varit bra
              om arbetsmarknadsministern hade varit här, eftersom en rad olika
              frågor inställer sig med betänkandet.
            </seg>
            <seg xml:id="i-367637b3e3218465-0">
              Företrädarna för Vänsterpartiet och Socialdemokraterna har tagit
              upp den problematiken. Vi kan inte se vad anledningen är till
              lagändringen. Det är lite typiskt att den borgerliga majoriteten
              i ännu en fråga väljer strid i stället för samförstånd.
            </seg>
            <seg xml:id="i-d4f957a1803e6981-0">
              Den svenska arbetsmarknadspolitiken har genom många årtionden
              handlat om samförstånd på arbetsmarknaden mellan fack, arbetsgivare
              och regering. Men den borgerliga majoriteten har ändrat de förutsättningarna
              totalt genom att i fråga efter fråga välja strid före samtal och
              samförstånd.
            </seg>
            <seg xml:id="i-5a63e95743300d12-0">
              Det är lite märkligt. Jag tror inte att det hade inneburit några
              problem för regeringen att inhämta en del uppgifter från a-kassorna.
              De hade gärna lämnat ut dem om det skulle kunna bidra till en
              bättre politik och bättre lagförslag från regeringen.
            </seg>
            <seg xml:id="i-21ddeb8a32b0c385-0">
              Men det är inte så verkligheten ser ut. Arbetsmarknadsdepartementet
              verkar välja strid före samtal. När regeringen förra året begärde
              in uppgifter från a-kassorna fick man dem inte eftersom de inte
              ville ge ut de här uppgifterna. Då väljer regeringen, mycket lustigt,
              att lägga fram ett lagförslag i stället för att fråga sig om man
              kanske ska formulera om frågorna så att man kan få ut den statistik
              man behöver. Det är här det märkliga finns. Varför väljer man
              inte den vägen? Jag tycker att det är märkligt.
            </seg>
            <seg xml:id="i-7ee5e07f795b3c64-0">
              Man kan också fråga sig varför ni blir förvånade över att 500
              000 personer har lämnat a-kassan. Det är ingen överraskning. Det
              är en ganska logisk effekt av den politik ni bedriver. Sedan tycker
              inte vi i oppositionen att det är en bra politik, men vi kan förstå
              konsekvenserna av den. Höjer ni avgifterna till a-kassan och gör
              det svårare att få ut någonting i ersättning om man blir arbetslös
              är det klart att färre personer vill vara med och betala en sådan
              försäkring. Det kan inte vara förvånansvärt. Ni verkar vara helt
              förbluffade över detta, och bara det säger en del om den borgerliga
              majoriteten.
            </seg>
            <seg xml:id="i-1b50b3f901fc88ed-0">
              Sedan ignorerar man dessutom konsekvent Lagrådet, och det börjar
              också bli en liten följetong i arbetsmarknadsutskottet och Arbetsmarknadsdepartementet.
              Det är något ganska typiskt på Arbetsmarknadsdepartementet. Här
              har alltså Lagrådet kommit med en väldigt värdefull synpunkt,
              nämligen att man ska avidentifiera uppgifterna så att det inte
              ska bli så integritetskränkande, och ändå väljer regeringen att
              ignorera det. I stället öppnar man för carte blanche och säger
              att man ska kunna använda detta till vad som helst men för närvarande
              har man inga planer på att använda det på ett dåligt sätt. Nej,
              inte i dag, men vad händer nästa mandatperiod då det kanske finns
              ett helt annat parti eller andra politiska majoriteter, inte från
              s, v och mp utan från den borgerliga sidan, som har en annan politisk
              agenda? Vad händer då? Då kommer vi tillbaka till det som Josefin
              Brink tog upp väldigt tydligt, nämligen att det också är konsekvent
              att den här borgerliga regeringen gillar att lägga fram integritetskränkande
              lagstiftning. Det bör man ha i bakhuvudet.
            </seg>
            <seg xml:id="i-7817ff7b7206a883-0">
              Med den bakgrunden skulle det ha varit bra att få besked från
              arbetsmarknadsministern direkt här i kammaren om vad det verkliga
              motivet är och varför man väljer strategin strid före samförstånd.
              Jag tror inte att det är en bra idé att välja strid med de fackliga
              parterna eller med a-kassorna i det här fallet. I den politiska
              situation som finns i Sverige i dag, med en hög arbetslöshet och
              behov av en omställning för att skapa nya arbetstillfällen, skulle
              vi tvärtom behöva mycket mer samförstånd med de fackliga rörelserna
              och med arbetsmarknadens parter för att hitta en möjlighet för
              människor att få arbete och skapa sysselsättning. Vi ska inte
              ingjuta en allmän oro hos folk för att de inte ska få ekonomisk
              ersättning vid arbetslöshet.
            </seg>
            <seg xml:id="i-0f99fd12c58dce82-0">
              Vi behöver en annan regering, och därför hoppas jag inte bara
              att kammaren bifaller reservation 1 och 2 utan också att svenska
              folket väljer en ny regering i nästa val. Jag tror att det skulle
              lösa många problem. Detta är en typisk fråga som jag tror att
              en ny rödgrön regering kommer att riva upp. Vi värnar integriteten,
              och vi vill ha samförstånd med arbetsmarknadens parter och inte
              politisk strid.
            </seg>
          </u>
          <note xml:id="i-71c23c9d3cee5e6a-0">
            I detta anförande instämde Patrik Björck (s) och Josefin Brink
            (v).
          </note>
          <note type="speaker" xml:id="i-a935f57b25a67d32-0">
            Anf. 85 HANS BACKMAN (fp):
          </note>
          <u who="hans_backman_9286d1" xml:id="i-64535b3d8e8b3f8d-0">
            <seg xml:id="i-2ea1b09331b37913-0">
              Herr talman! Låt mig börja med att yrka bifall till förslaget
              i betänkande 2009/10:AU3. Det som jag säger i dag står alla partier
              i alliansen bakom, det vill säga Folkpartiet, Moderaterna, Centerpartiet
              och Kristdemokraterna.
            </seg>
            <seg xml:id="i-1ab9b796e73c468a-0">
              Som har nämnts ska vi debattera förslag angående lagen om arbetslöshetsförsäkring
              och lagen om arbetslöshetskassor.
            </seg>
            <seg xml:id="i-3deb9ec4a954aad0-0">
              Låt mig säga några ord om Patrik Björcks inlägg. Han pratar om
              besatthet och mani. Det är inte så. Vi vill förstås skapa en bra
              arbetsmarknadspolitik. Det är därför vi lägger fram dessa förslag.
              Sedan gör vi olika bedömningar då och då. Så är det, men det är
              förstås syftet.
            </seg>
            <seg xml:id="i-81f8e9ae2bfd818f-0">
              När det gäller utvecklingen inom a-kassorna och medlemsantalet
              får man väl ändå säga att det var ett antal människor som valde
              att inte vara med i a-kassan även innan vi tillträdde som regering.
              Det är inte helt nytt att en del väljer att inte vara med. Nu
              ökar ju faktiskt medlemsantalet i a-kassorna igen.
            </seg>
            <seg xml:id="i-47caa4e56e4f6590-0">
              Både Josefin Brink och Patrik Björck pratade om att förstöra
              a-kassan. Den arbetslöshetsförsäkring vi har är bra när vi tittar
              i ett internationellt perspektiv. Även Socialdemokraterna vill
              nu ha en avtrappning av ersättningen i a-kassan, precis som regeringen
              har infört. Ni har tagit vissa steg åt vårt håll fast ni är väldigt
              aggressiva i retoriken när ni talar om a-kassan.
            </seg>
            <seg xml:id="i-00b2392f74e04e51-0">
              Låt mig återgå lite mer konkret till betänkandet. I lagen om
              arbetslöshetsförsäkring föreslås nu att en ansökan om arbetslöshetsersättning
              ska göras hos arbetslöshetskassan inom nio månader, såsom har
              nämnts här, för att inte rätten till ersättning ska vara förlorad.
              Undantag kan också göras när det finns synnerliga skäl. I dag
              finns det ingen tidsgräns. En arbetslöshetskassa kan därför tvingas
              handlägga ersättningsanspråk som är väldigt gamla, som ligger
              väldigt långt tillbaka i tiden och bygger på förhållanden som
              ligger långt tillbaka i tiden. Vi tycker att en tidsbegränsning
              av rätten att ansöka om ersättning är rimlig. Det bör också kunna
              medföra en förenkling av den administrativa process som arbetslöshetskassorna
              har att arbeta med. Vi tycker att förslaget på nio månader är
              rimligt och välavvägt. Det ger en god tid att ansöka när man ska
              göra det.
            </seg>
            <seg xml:id="i-fc9925c8c946d94d-0">
              Herr talman! Vi föreslår också en ny regel i lagen om arbetslöshetskassor,
              LAK, som innebär att en arbetslöshetskassa på begäran av Statistiska
              centralbyrån, SCB, ska lämna uppgifter om medlemskap och medlemsersättning
              till SCB. De uppgifter som arbetslöshetskassorna ska lämna i statistiksyfte
              kan enligt regeringen utgöras av person- och samordningsnummer,
              tidpunkter för inträde i och utträde ur en a-kassa och utbetald
              ersättning.
            </seg>
            <seg xml:id="i-be4f26851229a28c-0">
              En viktig utgångspunkt för bedömningen av regeringens förslag
              om en ny uppgiftsskyldighet för arbetslöshetskassorna är den stora
              betydelse som arbetsmarknadspolitiken har för den enskilda människan
              och för samhället i stort. Det är därför vi gör de här förändringarna.
              Arbetsmarknadspolitiken ska vara ett stöd vid omställning och
              stärka arbetslinjen. Försäkringens utformning påverkar hur arbetsmarknaden
              fungerar.
            </seg>
            <seg xml:id="i-ad18b81bce31250c-0">
              En väl utformad försäkring kan beskrivas som ett smörjmedel i
              arbetsmarknadspolitiken, medan motsatsen kan leda till inlåsning
              och minskade möjligheter att få ett jobb för den som söker det.
              Då blir det svårare och mer utsatt för den enskilde individen.
              Flera faktorer måste förstås balanseras mot varandra i den här
              försäkringen för att den ska ge så positiva effekter som möjligt
              på sysselsättningen.
            </seg>
            <seg xml:id="i-66c89d9fb6dbfda4-0">
              Av de här skälen är det av största vikt att regeringen och riksdagen
              har ett så bra underlag som möjligt när politiken ska utformas.
              Det nu framlagda regeringsförslaget motiveras av behovet av en
              mer detaljerad analys eller kartläggning av arbetsmarknaden än
              vad som kan åstadkommas med de uppgifter av skilda slag från olika
              källor som SCB i dag använder för att framställa och tillhandahålla
              statistik som sedan kan ligga till grund för utformningen av politiken.
              Motivet för det regeringsförslag som vi i alliansen stöder är
              alltså att på bästa sätt ge den enskilde individen bra möjligheter
              på arbetsmarknaden. Det är det skäl som Patrik Björck frågade
              efter. Det är också tanken med förslaget som Patrik Björck också
              frågade efter. Det är den politiska ambitionen som både Patrik
              Björck och Josefin Brink frågade efter, det vill säga både Socialdemokraterna
              och Vänsterpartiet.
            </seg>
            <seg xml:id="i-71c91a66b3169697-0">
              Utskottsmajoriteten ansluter sig därför till regeringens bedömning
              att det handlar om uppgifter som är nödvändiga för att skapa en
              tydlig och korrekt bild av vilka grupper som omfattas av försäkringen
              och vilka effekter den får för olika grupper. Med tillgång till
              den här informationen ökar möjligheten att få ett gott beslutsunderlag
              i utformningen av försäkringen och arbetsmarknadspolitiken. Man
              kan göra olika bedömningar av hur man på bästa sätt ska få in
              de här uppgifterna. Det här är den bedömning som regeringen har
              gjort, och vi delar den.
            </seg>
            <seg xml:id="i-f53e18669ff98adf-0">
              Majoriteten i utskottet godtar också regeringens bedömning att
              en uppgiftsskyldighet av det här slaget för att bli meningsfull
              måste kunna avse personuppgifter som inte är avidentifierade.
              Det är bara på det sättet som SCB kan sambearbeta uppgifterna
              med uppgifter från andra register, till exempel om försörjning,
              och därigenom åstadkomma det underlag som behövs för kartläggning
              och analyser.
            </seg>
            <seg xml:id="i-26fe8435c1c45fb5-0">
              Slutsatsen av det som jag nu har sagt är att det finns ett tungt
              vägande intresse att skapa en grund för ett bättre beslutsunderlag
              i arbetsmarknadspolitiken. De invändningar som har framförts under
              regeringens beredning av ärendet och i oppositionens motion har
              till stor del samband med att arbetslöshetskassorna är privaträttsliga
              föreningar. Det har gjorts gällande att medlemskapet i en arbetslöshetskassa
              är en känslig uppgift och att uppgiftslämnandet kan innebära en
              uppluckring av föreningsfriheten.
            </seg>
            <seg xml:id="i-8d10e09bdb5858a1-0">
              Även oppositionspartierna åberopar integritetssynpunkter och
              framhåller att medlemskapet i en arbetslöshetskassa ofta kan kopplas
              ihop med medlemskap i en fackförening. De beskriver medlemskapet
              i en arbetslöshetskassa som en privat angelägenhet och hänvisar
              till den grundlagsskyddade föreningsfriheten.
            </seg>
            <seg xml:id="i-7d6783a9bc8d81d5-0">
              Herr talman! Regeringen anser att förslaget inte innebär någon
              begränsning av föreningsfriheten eftersom det inte handlar om
              information om föreningen som sådan. Enligt regeringen är inte
              heller en persons medlemskap i en viss kassa i sig en känslig
              uppgift eftersom man inte kan dra några säkra slutsatser om politisk
              uppfattning av medlemskapet som sådant. Det här håller utskottsmajoriteten
              med regeringen om. Vi vet alla att det är väldigt många LO-medlemmar
              som röstar på vitt skilda partier i ett riksdagsval.
            </seg>
            <seg xml:id="i-b4130446cd667fe2-0">
              Vi i alliansen noterar i sammanhanget att såväl Socialdemokraterna
              som Vänsterpartiet i sina budgetmotioner föreslår att skattereduktionen
              för avgift till arbetslöshetskassan återinförs. En sådan skattereduktion
              förutsätter att Skatteverket får tillgång till uppgifter om enskildas
              medlemskap i kassan. Vänsterpartiet vill dessutom att skattereduktionen
              även ska gälla avgiften till fackföreningen. Det skulle innebära
              att uppgifter om det fackliga medlemskapet, vilket i personuppgiftslagen,
              PUL, betecknas som så kallad känslig personuppgift, ska lämnas
              till en myndighet. Det är värt att notera den starka kritik som
              både Vänsterpartiet och Socialdemokraterna genom Josefin Brink
              och Patrik Björck har fört fram mot förslaget som regeringen har
              lagt fram.
            </seg>
            <seg xml:id="i-22c078ab72608819-0">
              Även om arbetslöshetskassorna rättsligt sett är privata föreningar
              som bygger på enskildas beslut om medlemskap kan man inte bortse
              från den roll som kassorna faktiskt har när det gäller att förvalta
              arbetslöshetsförsäkringen. Kassorna har av statsmakterna anförtrotts
              den viktiga och ansvarsfulla uppgiften att handha försäkringen.
              Det är i stor utsträckning fråga om myndighetsutövning, och kassorna
              verkar då i princip med samma regler som gäller för det allmännas
              myndighetsutövning. Det framgår av offentlighets- och sekretesslagen,
              OSL, att en principiell offentlighet råder när arbetslöshetskassorna
              prövar ärenden om arbetslöshetsersättning och ärenden om medlemsavgift
              för en arbetslös medlem. Undantag från den här offentligheten
              får göras endast om det kan antas att den enskilde eller någon
              närstående till denne lider men om uppgiften röjs. Det är då ett
              så kallat rakt skaderekvisit, vilket betyder att det finns en
              presumtion för offentlighet. Sekretess följer bara om det finns
              en viss risk för skada.
            </seg>
            <seg xml:id="i-1f4e1304da68488d-0">
              På vissa områden finns också redan lagreglerad skyldighet för
              kassorna att lämna ut uppgifter. Som påpekas i konstitutionsutskottets
              yttrande har kassorna i dag en uppgiftsskyldighet till exempel
              i förhållande till Arbetsförmedlingen och Försäkringskassan.
            </seg>
            <seg xml:id="i-3a870645ca63db82-0">
              Arbetsmarknadsutskottets majoritet kan konstatera att viss uppgiftsskyldighet
              även råder i förhållande till Centrala studiestödsnämnden och
              andra kassor. Syftet med denna uppgiftsskyldighet kan sägas vara
              att korrekta beslut ska kunna fattas i enskilda ärenden. Utbyte
              av information mellan olika aktörer på området kan också ske enligt
              lagen om behandling av personuppgifter i den arbetsmarknadspolitiska
              verksamheten och lagen om behandling av personuppgifter i inspektionen
              av arbetslöshetsförsäkringen, alltså det som IAF gör.
            </seg>
            <seg xml:id="i-5ffc06cb5217d536-0">
              IAF har behandlat till exempel personuppgifter för tillsyn av
              arbetslöshetskassan och uppföljning av arbetslöshetsförsäkringen.
              Myndigheten får också i vissa fall behandla uppgifter som enligt
              PUL klassificeras som känsliga.
            </seg>
            <seg xml:id="i-7943d0f9b39ed893-0">
              Utskottet har redan varit inne på den centrala betydelse i arbetsmarknadspolitiken
              som arbetslöshetsförsäkringen har. De ersättningar som kassorna
              varje år fattar beslut om uppgår även i relativt goda tider med
              gott arbetsmarknadsläge till tvåsiffriga miljardbelopp. Utbetalningarna
              har alltså även i sig en betydelse för hela samhällsekonomin,
              så visst är det viktigt att ha bra information om detta och om
              hur man på bästa sätt ska lägga upp detta system.
            </seg>
            <seg xml:id="i-2fad5291aca8919a-0">
              Det som jag nu har sagt leder till att arbetslöshetskassorna
              inte i alla avseenden kan jämföras med andra privaträttsliga föreningar,
              och det bör enligt utskottsmajoritetens mening beaktas vid den
              intresseavvägning som vi här i dag gör.
            </seg>
            <seg xml:id="i-20606cb72463c7fb-0">
              Det jag nu har sagt tar sikte på kassornas uppgiftslämnande.
              En annan sida av saken gäller skyddet för uppgifter när arbetslöshetskassorna
              har lämnat dem till SCB. Här vill jag säga att det hos SCB gäller
              absolut sekretess, det vill säga ett starkare sekretesskydd än
              hos kassorna. Hos SCB gäller alltså ett starkt sekretesskydd för
              de aktuella uppgifterna.
            </seg>
            <seg xml:id="i-3bf930d075e88a43-0">
              Herr talman! Samtidigt vill utskottsmajoriteten liksom konstitutionsutskottet
              betona vikten av skyddet av den enskilda personliga integriteten.
              Den måste beaktas och respekteras i lagstiftningen. Utskottsmajoriteten
              kan också instämma i att åtgärder som riskerar att ingripa i enskilds
              integritet förutsätter noggranna överväganden och bör vidtas med
              försiktighet.
            </seg>
            <seg xml:id="i-9ba35694da687882-0">
              Ett ingrepp ska stå i rimlig proportion till vad som står att
              vinna med det. En avvägning måste alltså göras mellan intrånget
              i den enskildes integritet och det intresse som den föreslagna
              lagstiftningen har till syfte att värna.
            </seg>
            <seg xml:id="i-f1e80d422af71ab4-0">
              Enligt utskottets mening är det ur integritetssynpunkt av stor
              betydelse att det finns ett långtgående sekretesskydd för uppgifterna
              hos SCB, vilket det, som jag har nämnt tidigare, också gör.
            </seg>
            <seg xml:id="i-be47b49b70d5da6a-0">
              Jag vill också säga att utskottsmajoriteten förstås har respekt
              för de synpunkter som har framförts under regeringens beredning
              av ärendet och riksdagsärendet. Som sägs i konstitutionsutskottets
              yttrande kan redan möjligheten att uppgifterna kan överlämnas
              till regeringen i identifierbart skick innebära ett integritetsproblem.
              Mot detta ska dock ställas dels att SCB enligt propositionen ska
              avlämna uppgifterna till regeringen i avidentifierat skick, dels
              att regeringen säger sig varken ha intresse av eller för avsikt
              att inhämta uppgifter som direkt eller indirekt skulle kunna avslöja
              ett enskilt medlemskap i en viss arbetstagarorganisation.
            </seg>
            <seg xml:id="i-1022e222c7844899-0">
              Enligt propositionen ska regeringen nogsamt beakta dessa aspekter
              i det fortsatta författningsarbetet så att det inte uppkommer
              konflikt mellan regleringen och de grundlagsskyddade rättigheterna.
              Arbetsmarknadsutskottets majoritet tar fasta på detta.
            </seg>
            <seg xml:id="i-ce938b4e320272ee-0">
              I den avvägning som ska göras bör man enligt arbetsmarknadsutskottets
              majoritet också beakta de begränsningar som anges i den föreslagna
              lagregeln. För det första är det fråga om uppgifter som SCB behöver
              för framställning av statistiken. För det andra ska syftet uttryckligen
              vara att kartlägga och analysera arbetsmarknaden.
            </seg>
            <seg xml:id="i-6175c6c3982ea952-0">
              Med hänvisning till det som framförts anser majoriteten i arbetsmarknadsutskottet
              att det uppnås en godtagbar balans mellan på ena sidan intresset
              av bättre beslutsunderlag i arbetsmarknadspolitiken och på andra
              sidan intresset av skydd för den enskildes integritet.
            </seg>
            <seg xml:id="i-93a64f6b62c82ff8-0">
              Liksom konstitutionsutskottet förutsätter arbetsmarknadsutskottets
              majoritet, Folkpartiet, Moderaterna, Centerpartiet och Kristdemokraterna,
              att regeringen även i det fortsatta författningsarbetet noga beaktar
              och respekterar skyddet för enskildas integritet.
            </seg>
          </u>
          <note xml:id="i-c210fbf048bf023e-0">
            I detta anförande instämde Hillevi Engström (m), Annika Qarlsson
            (c) och Désirée Pethrus Engström (kd).
          </note>
          <note type="speaker" xml:id="i-f7bc0a279c3725fd-0">
            Anf. 86 JOSEFIN BRINK (v) replik:
          </note>
          <u who="josefin_brink_fef83c" xml:id="i-f1dabb8072a9b763-1">
            <seg xml:id="i-5c3efa41e7f54bf5-0">
              Herr talman! Jag ska börja med att släppa en liten bomb. Jag
              vill berätta för hela svenska folket, alla som lyssnar, något
              som för all evighet kommer att stå i protokollet.
            </seg>
            <seg xml:id="i-8c6149f0266b38eb-0">
              Jag är medlem i Vänsterpartiet. Jag är också medlem i Handelsanställdas
              förbund och i Handelsanställdas a-kassa.
            </seg>
            <seg xml:id="i-58eff55f036197e4-0">
              Att jag berättar detta, att jag väljer att berätta det, är inte
              en integritetskränkning. Det är mitt val. Att regeringen bestämmer
              att Handelsanställdas a-kassa ska tvingas lämna ut uppgifter om
              att jag är medlem där, det är en integritetskränkning.
            </seg>
            <seg xml:id="i-e0d08c048ef6cb2b-0">
              Att hänvisa till möjligheten att frivilligt och enskilt lämna
              ut uppgifter om medlemskap i en viss förening eller inte, att
              blanda ihop det med att regeringen tvingar ideella föreningar
              att lämna ut personuppgifter är trams och tyder på en hantering
              av integritetsfrågor som är helt oseriös.
            </seg>
            <seg xml:id="i-ae027b140ed3eb82-0">
              Med det sagt vill jag ställa en enda fråga till Hans Backman;
              jag tycker inte att vi fått något riktigt bra och tydligt svar
              på den. Vad är det för information i a-kassornas medlemsregister
              som den borgerliga majoriteten anser är så vital för beslutsfattandet
              om arbetsmarknadspolitiken att den väger tyngre än skyddet för
              den personliga integriteten och föreningsfriheten som exempelvis
              Lagrådet hävdar att regeringen härmed kör över?
            </seg>
          </u>
          <note type="speaker" xml:id="i-13b6cdd0e7d8a8b2-0">
            Anf. 87 HANS BACKMAN (fp) replik:
          </note>
          <u who="hans_backman_9286d1" xml:id="i-64535b3d8e8b3f8d-1">
            <seg xml:id="i-267d46c9cc4b4d75-0">
              Herr talman! Låt mig börja med medlemskapet i a-kassa och fackföreningar
              och den möjliga kopplingen till politiska partier. Den är nog
              inte så lätt att avgöra. Jag är själv med i Seko, ett LO-fack,
              och tror väl inte att man kan koppla det till Folkpartiet liberalerna
              direkt.
            </seg>
            <seg xml:id="i-8d698fa28836bac5-0">
              Vänsterpartiet vill att skattereduktionen för medlemskap i a-kassan
              även ska gälla avgiften till fackföreningarna. Som jag sade tidigare
              skulle det innebära att uppgifter från det fackliga medlemskapet,
              vilka enligt personuppgiftslagen, PUL, betecknas som känsliga
              personuppgifter, lämnades till en myndighet. Det är inkonsekvent
              med tanke på att Vänsterpartiet är så kritiskt till det förslag
              som regeringen har lagt fram.
            </seg>
            <seg xml:id="i-200ce4ee553dbe62-0">
              Uppgifter som ska samlas in kan förändras över tid. Det är därför
              vi inte har lagt fast exakta uppgifter. Jag har tidigare talat
              om varför vi inte slår fast exakt vilka uppgifter som ska finnas
              med. Det kan behövas lite olika uppgifter över tid. Det är viktigt
              när man tittar på ålder, inom vilken typ av verksamhet det i nuläget
              är svårt att få arbete och vilka som för tillfället blir av med
              arbetet. Det förändras över tid. Därför är propositionen skriven
              så.
            </seg>
            <seg xml:id="i-0a14101a1d3dc289-0">
              Det är naturligtvis viktigt att hela tiden kunna följa upp vad
              som händer med arbetslöshetsförsäkringen. Det ser jag som det
              viktiga, alltså att vi löpande kan följa upp det hela och kan
              ge information om läget och vad den regering som för tillfället
              har ansvaret kan göra för att förbättra situationen på arbetsmarknaden
              för dem som söker jobb och har behov av en fungerande och bra
              arbetsmarknadspolitik. Det är inte så lätt att säga exakt vilka
              uppgifter det är just i dag eftersom det förändras över tid.
            </seg>
          </u>
          <note type="speaker" xml:id="i-b77331f6ca2c74b1-0">
            Anf. 88 JOSEFIN BRINK (v) replik:
          </note>
          <u who="josefin_brink_fef83c" xml:id="i-f1dabb8072a9b763-2">
            <seg xml:id="i-5da668b3da3be588-0">
              Herr talman! Jag måste säga att jag är förbluffad över den bristande
              kunskapen om vad föreningsfriheten i grundlagen syftar till. Den
              syftar inte till att förbjuda människor att frivilligt tala om
              eller lämna ut uppgifter till myndigheter, eller till vem som
              helst, om vilken fackförening eller vilket politiskt parti man
              är med i eller inte, till exempel om man vill ha möjlighet att
              göra skatteavdrag för sitt medlemskap. Föreningsfriheten är till
              för att skydda enskilda individers medlemskap i en förening från
              exempelvis klåfingriga regeringar eller fientligt inställda grupperingar
              som kan tänkas använda uppgifterna mot enskilda personer på grund
              av deras politiska eller fackliga tillhörighet. Blanda inte ihop
              begreppen! Detta är nog något av det märkligaste jag hört i den
              här vägen.
            </seg>
            <seg xml:id="i-7aa0b7a688a35f26-0">
              Jag tycker fortfarande inte att jag fått ett rimligt svar på
              varför man behöver detaljerade individuppgifter om enskilda medlemmar
              i a-kassorna för att få ett beslutsunderlag om vilka som blir
              arbetslösa, vilken åldersgrupp de tillhör, hur många som har rätt
              till ersättning och så vidare. All den informationen finns redan
              i den befintliga statistiken från Arbetsförmedlingen, SCB:s AKU,
              IAF, IFAU med flera. Och, som sagt, Arbetslöshetskassornas Samorganisation
              SO har erbjudit sig att bistå regeringen, liksom alla riksdagspartier,
              med ytterligare information, med den reservationen att man inte
              vill överlämna alla sina medlemsregister för godtycklig hantering
              av myndigheter och regeringen.
            </seg>
            <seg xml:id="i-25c0f5c940e70835-0">
              Låt mig bara påpeka att det inte står någonting i lagtexten som
              uttryckligen förbjuder regeringen att begära ut identifierade
              uppgifter som därmed blir offentliggjorda. Vi måste alltså i riksdagen
              lita på att varken den nuvarande regeringen eller kommande regeringar
              kommer att göra det. Det är en ganska vag grund för skyddet av
              den personliga integriteten.
            </seg>
          </u>
          <note type="speaker" xml:id="i-606c5b538927b18d-0">
            Anf. 89 HANS BACKMAN (fp) replik:
          </note>
          <u who="hans_backman_9286d1" xml:id="i-64535b3d8e8b3f8d-2">
            <seg xml:id="i-69cac24e75c255c8-0">
              Herr talman! Skälet till lagförslaget är bland annat att man
              till skillnad från i dag ska kunna få statistik och uppgifter
              på ett samlat sätt. Som jag sade i mitt huvudanförande måste man
              i dag sammanställa uppgifter av skilda slag från olika källor
              för att få fram det man vill åstadkomma. Från alliansens och från
              regeringens sida ser vi förslaget som en förbättring.
            </seg>
            <seg xml:id="i-07179c19a248d9a2-0">
              När det gäller medlemskap i föreningar och a-kassa kan jag inte
              riktigt få ihop det när Vänsterpartiet vill ha en skattereduktion
              som ska gälla även för fackföreningar. Det blir ju i princip samma
              sak eftersom man kan se var någon är medlem. Om man inte vill
              vara med i en fackförening och en a-kassa kan man i och för sig
              välja det. Men ifall man trots allt vill ha det skyddet är frågan:
              Ska man då inte få ha det, Josefin Brink?
            </seg>
          </u>
          <note type="speaker" xml:id="i-c19a7e7a0f58e64c-0">
            Anf. 90 PATRIK BJÖRCK (s) replik:
          </note>
          <u who="patrik_bjorck_d8ad48" xml:id="i-826f4dfb48266acd-1">
            <seg xml:id="i-3c5e3f3f73b4fd0a-0">
              Herr talman! Jag säger tack till Hans Backman som visar stort
              mod här i dag när han axlar den moderata riksdagsmajoritetens
              och regeringens uppgift genom att ta sig an denna oerhört otacksamma
              och omöjliga uppgift. Jag tycker att det är modigt och tufft,
              men jag avundas honom inte. Förhoppningsvis får han en god middag
              eller någon annan belöning för det han gör i dag.
            </seg>
            <seg xml:id="i-0f1fda54f9c5c580-0">
              Josefin Brink ställde en enkel fråga. Låt mig lite kort göra
              ett snabbprotokoll av det som sades. Frågan var vilka uppgifter
              som är så viktiga att de förtjänar att kränka integriteten och
              föreningsrätten. Hans Backman svarade att det förändras över tid,
              det kan vara ålder, typ av verksamhet, viktigt att ha möjlighet
              att följa upp, i nuläget inte lätt att svara på exakt, att få
              statistik och uppgifter på ett samlat sätt. Det var ett snabbprotokoll.
            </seg>
            <seg xml:id="i-208300bc691803cb-0">
              Detta är alltså så oerhört viktigt att man kränker föreningsrätten
              och den personliga integriteten. Jag kan inte annat än beklaga
              Hans Backmans uppgift här i kväll och förvåna mig över att den
              moderatledda majoriteten inte vågar ställa upp i debatten och
              svara på frågor. Men jag tror, herr talman, att det finns tid
              att anmäla sig till debatten, så än är kanske inte allt hopp ute.
            </seg>
          </u>
          <note type="speaker" xml:id="i-5e5a9e269ed74065-0">
            Anf. 91 HANS BACKMAN (fp) replik:
          </note>
          <u who="hans_backman_9286d1" xml:id="i-64535b3d8e8b3f8d-3">
            <seg xml:id="i-04cdbdf402aec6fd-0">
              Herr talman! Om jag får middag eller inte vet jag faktiskt inte,
              men det är trevligt att Patrik Björck vill inge mig den förhoppningen.
            </seg>
            <seg xml:id="i-c00c900e200d6112-0">
              Motivet är, som jag säger, att vi ska kunna forma en bra arbetsmarknadspolitik
              för dem som är i behov av det, vilket i princip är vi allesammans.
              Om vi råkar ut för arbetslöshet ska vi få bästa möjliga stöd för
              att kunna komma tillbaka i arbete. Det är det motiv som har efterfrågats.
            </seg>
            <seg xml:id="i-fa60575d8029a110-0">
              Beträffande varför vi vill ha in uppgifterna kan vi titta på
              konstitutionsutskottets yttrande. KU skriver i klartext: De uppgifter
              som arbetslöshetskassorna ska lämna i statistiksyfte kan enligt
              propositionen utgöras av exempelvis person- och samordningsnummer,
              tidpunkter för in- och utträde i en arbetslöshetskassa samt utbetald
              ersättning. Uppgifterna är enligt regeringen nödvändiga bl.a.
              för att kunna skapa en tydlig och korrekt bild av vilka grupper
              som omfattas av arbetslöshetsförsäkringen samt av vilka effekter
              och konsekvenser de olika villkoren och förutsättningarna i försäkringen
              får för enskilda grupper. Behovet av analyser och kartläggningar
              är emellertid föränderligt. De uppgifter som SCB behöver kan enligt
              regeringen förväntas variera över tid och det är därför inte möjligt
              att i förväg veta vilka uppgifter som är nödvändiga och vid vilken
              tidpunkt de behövs. Att reglera dessa frågor i lag skulle enligt
              regeringen inte vara ändamålsenligt och snarare riskera att göra
              uppgiftsskyldigheten vidare än nödvändigt. Det är svaret på frågan,
              och det står också att läsa i betänkandet.
            </seg>
          </u>
          <note type="speaker" xml:id="i-e726ad689207d84b-0">
            Anf. 92 PATRIK BJÖRCK (s) replik:
          </note>
          <u who="patrik_bjorck_d8ad48" xml:id="i-826f4dfb48266acd-2">
            <seg xml:id="i-02d0fe28bea57c34-0">
              Herr talman! Att regeringen vill veta allt om alla och överallt
              känner vi till. Vi har kunnat konstatera att den nuvarande regeringen
              kränker integriteten i stort sett vid varje riksdagsbeslut.
            </seg>
            <seg xml:id="i-381f67f0d865fb1a-0">
              Av konstitutionsutskottets yttrande framgår inte vilka uppgifter
              som på något sätt skulle underlätta för regeringen att föra en
              effektivare arbetsmarknadspolitik.
            </seg>
            <seg xml:id="i-8b285c9683f86a3e-0">
              Jag kan som exempel nämna den information vi i utskottet fick
              av Arbetslöshetskassornas Samorganisation häromdagen. De berättade
              väldigt konkret vilken information man skulle behöva ta till sig
              för att de arbetslösa ska få sin ersättning utbetald i tid.
            </seg>
            <seg xml:id="i-58584f1800b2457f-0">
              Det hade varit intressant för riksdagsmajoriteten eller regeringen
              att inhämta och ta till sig denna information och kanske förändra
              sin arbetsmarknadspolitik. Detta kom SO och meddelade helt frivilligt.
              Man lade det på bordet och sade: Vill ni föra en effektiv arbetsmarknadspolitik,
              vill ni betala ut a-kassan i tid, då kan ni göra de här och de
              här förändringarna. Ni kan dra ned arbetsgivarintyget från fyra
              A4-sidor med bilagor till en A4-sida. Ni kan underlätta regelverket
              för arbetsgivarna och se till att därmed hjälpa de arbetslösa.
              Det var väldigt konkret information som man kunde samla in och
              ändra sin arbetsmarknadspolitik utifrån.
            </seg>
            <seg xml:id="i-00a00e41bdd46441-0">
              Men på vilket sätt skulle de här obestämda uppgifterna som förändras
              över tid kunna vara ett redskap för Hans Backman och riksdagsmajoriteten
              för förändring av politiken? Det var det som var frågan. Här är
              Hans Backman svaret skyldig, och det är väl i och för sig inget
              att förvånas över.
            </seg>
            <seg xml:id="i-5581665f8c53d446-0">
              Man måste också passa på att fråga Hans Backman om det kan vara
              rimligt att säga att bara för att SCB skulle ha ett starkare sekretesskydd
              än a-kassorna själva skulle det vara ett skäl för dem att lämna
              ut sina uppgifter. Om min bakficka var större än Hans Backmans,
              ska han lämna sin plånbok där då?
            </seg>
          </u>
          <note type="speaker" xml:id="i-cf493eed9b0c18b4-0">
            Anf. 93 HANS BACKMAN (fp) replik:
          </note>
          <u who="hans_backman_9286d1" xml:id="i-64535b3d8e8b3f8d-4">
            <seg xml:id="i-3e7aa6a0a169f6c8-0">
              Herr talman! Det är viktigt att SCB:s sekretess är stark. Det
              är en viktig poäng i sammanhanget. Det var därför jag lyfte fram
              den frågan.
            </seg>
            <seg xml:id="i-13548e51b08663c5-0">
              Det är bra att SO kom och informerade oss. Vi tar tacksamt emot
              all information. Det är en del i att kunna forma en bra arbetsmarknadspolitik.
              Visst är det så.
            </seg>
            <seg xml:id="i-3160d927960294ac-0">
              Samtidigt finns det andra saker som är viktiga, förutom just
              det som SO redovisade för oss nu senast. Det är det som jag svarar
              och säger. Vi vet inte allt i dag. Om vi visste precis allting
              om allt i dag skulle vi kunna sätta oss nöjda och utforma allting
              på bästa sätt utan att behöva fundera vidare. Men så är det inte.
              Det händer saker i samhället. Det händer saker med våra system.
              Det händer saker inte minst på arbetsmarknaden, som vi ansvarar
              för.
            </seg>
            <seg xml:id="i-47f3d06c3c8cfe5d-0">
              Därför är det viktigt att ha ett system där vi kan få uppgifter
              som är viktiga för att över tid på bästa sätt ge bra service och
              bra möjligheter till dem som har behov av en bra arbetsmarknadspolitik,
              vilket är vi alla. Det är det som detta handlar om. Det går inte
              att i dag säga vad som är den viktigaste uppgiften år 2025. Det
              kan väl inte ens Patrik Björck göra.
            </seg>
          </u>
          <note type="speaker" xml:id="i-6d69cf78911916e1-0">
            Anf. 94 ULF HOLM (mp) replik:
          </note>
          <u who="ulf_holm_0cd69a" xml:id="i-48a381022cc43bf5-1">
            <seg xml:id="i-bbbcec4122b46e3b-0">
              Herr talman! Från Miljöpartiets sida tycker vi att det är självklart
              att det ska finnas bra statistiska underlag, så att vi politiker
              kan fatta rätt beslut och kan förmodas se konsekvenserna av de
              beslut som vi fattar. Det är självklart. Jag har förstått att
              regeringen inte har haft de här uppgifterna när man har beslutat
              om a-kassorna tidigare och därför vill ändra.
            </seg>
            <seg xml:id="i-3ccb8787672ff3ba-0">
              Jag har tre enkla frågor.
            </seg>
            <seg xml:id="i-19dea01d206eb722-0">
              Den första frågan är om ni på fullaste allvar inte har förstått
              varför en halv miljon människor har lämnat a-kassan.
            </seg>
            <seg xml:id="i-e37762decec176fd-0">
              Den andra frågan är varför ni väljer strid framför samförstånd
              med a-kassorna. Jag tror inte att det skulle vara något problem
              att få ut ganska mycket underlag från a-kassorna genom samtal.
              Men ni väljer strid. Jag skulle gärna vilja veta varför.
            </seg>
            <seg xml:id="i-eececbd9f0a4d3ac-0">
              Den sista frågan är: Varför följer ni konsekvent aldrig Lagrådets
              synpunkter?
            </seg>
          </u>
          <note type="speaker" xml:id="i-637208a76e7395e7-0">
            Anf. 95 HANS BACKMAN (fp) replik:
          </note>
          <u who="hans_backman_9286d1" xml:id="i-64535b3d8e8b3f8d-5">
            <seg xml:id="i-e3013b381569f661-0">
              Herr talman! Svaret på den sista frågan står att läsa i betänkandet
              och propositionen. I det här fallet har man från regeringens,
              alliansens och utskottsmajoritetens sida bedömt att man får väga
              olika skäl mot varandra. Att forma en bra arbetsmarknadspolitik
              är viktigt, och vi känner att vi i det här fallet på bästa sätt
              har lyckats avväga behovet av integritet för den enskilde och
              behovet av att få bra uppgifter för att forma en bra arbetsmarknadspolitik.
              Det är skälet till att förslagen som vi i dag diskuterar och debatterar
              läggs fram.
            </seg>
            <seg xml:id="i-2bc8a151749d0938-0">
              Att många har lämnat a-kassan finns det olika anledningar till.
              Visst hade avgiftshöjningarna effekt. Det vet vi alla. Samtidigt
              fick alla som hade arbete en vinst i lönekuvertet. Egentligen
              hade man inte behövt lämna a-kassan av det skälet. Men det var
              en väldigt uppskruvad retorik kring det här som jag tror gjorde
              att ganska många människor blev oroliga. Det var olyckligt att
              det var så uppskruvad retorik att olika debattörer missade att
              se helheten. Som anställd fick man en ekonomiskt positiv effekt
              av de åtgärder som alliansregeringen vidtog när den inledde sitt
              regerande. Jobbskatteavdraget kompenserade a-kasseavgifternas
              höjning. Nu tycker jag att det är glädjande att medlemsantalet
              i a-kassorna ökar igen.
            </seg>
            <seg xml:id="i-46860d15f78a80dd-0">
              Jag tycker också att man ska föra dialog med fackföreningar och
              arbetstagarorganisationer, och det gör inte minst vi i alliansen
              vid olika tillfällen. Själv har jag förstås mycket dialog med
              olika fackföreningar. Samtidigt har vi behov av att få samlad
              information, känner regeringen, och vi håller med om det. Det
              här kan vara ett sätt att över tid få bra information som gör
              att vi i olika lägen och i olika situationer kan utforma en bra
              politik.
            </seg>
          </u>
          <note type="speaker" xml:id="i-e25f257878530d84-0">
            Anf. 96 ULF HOLM (mp) replik:
          </note>
          <u who="ulf_holm_0cd69a" xml:id="i-48a381022cc43bf5-2">
            <seg xml:id="i-972cf1aeaf838b7c-0">
              Herr talman! Det är trevligt att Hans Backman träffar fackförbunden
              och så vidare. Det är väl synd att regeringen inte gör det. Såvitt
              jag har förstått har Sven Otto Littorin vid väldigt få tillfällen
              träffat de fackliga företrädarna för samtal om arbetsmarknadspolitiken.
              Jag tror att det skulle vara bra.
            </seg>
            <seg xml:id="i-bbb948f59c514313-0">
              Jag är också förvånad över att höra att det skulle finnas en
              brist på statistiska underlag i Sverige. Internationellt sett
              har vi väldigt mycket statistiska underlag i Sverige. Det kan
              inte vara där skon klämmer. Det är möjligen så att Arbetsmarknadsdepartementet
              inte litar på den statistik man får och därför vill ha särskild
              kontroll. Det är mycket möjligt, men i så fall får ni gärna konkretisera
              det och skriva i lagtexten vad det är man vill ha och på vilket
              sätt. Det skulle vara väldigt bra.
            </seg>
            <seg xml:id="i-d734271612eded2e-0">
              När det gäller att hoppa över Lagrådet: Lagrådets synpunkter
              var inte så kioskvältande trots allt. Man ville bara förtydliga
              för att värna den personliga integriteten. Jag förstår egentligen
              inte vad en borgerlig politiker kan ha emot detta.
            </seg>
            <seg xml:id="i-7c073a218e86716c-0">
              Slutligen vill jag kommentera resonemanget om att en halv miljon
              har lämnat a-kassan. Ni verkar fortfarande förvånade över det.
              Jag ser det som ett väldigt konsekvent ekonomiskt beslut av många
              medborgare. Ni ändrar kvalifikationsreglerna, och en person som
              jobbar ser att den inte kommer att kunna få någon ersättning från
              a-kassan om den förlorar jobbet. Varför ska man då betala? För
              mig är inte det någon särskilt svår ekvation. Jag tror att väldigt
              många människor var mycket duktiga på att räkna ut det här. Sedan
              finns naturligtvis gruppen 60-plus, som hade väldigt få år kvar
              till pension och såg att det inom en snar framtid skulle leda
              till uppsägningar. Det är inte så svårt. De uppgifterna finns
              redan i dag.
            </seg>
          </u>
          <note type="speaker" xml:id="i-a465a20a1688f529-0">
            Anf. 97 HANS BACKMAN (fp) replik:
          </note>
          <u who="hans_backman_9286d1" xml:id="i-64535b3d8e8b3f8d-6">
            <seg xml:id="i-f8b356f8c73f920b-0">
              Herr talman! Många har lämnat a-kassorna, men det var ganska
              många som stod utanför redan innan alliansregeringen tillträdde.
              Man kan förstås diskutera och debattera orsak och verkan. Men
              det låter som att Ulf Holm skulle gilla det förslag som inte minst
              jag tycker är bra: att införa en obligatorisk a-kassa. Det skulle
              på sätt och vis lösa problemet; alla får en trygghet vid arbetslöshet.
            </seg>
            <seg xml:id="i-27d826a769218d7c-0">
              När det gäller behovet av statistik nämnde jag i mitt anförande
              jag kan nämna det igen att det nu framlagda förslaget motiveras
              av behovet av en mer detaljerad analys eller kartläggning av arbetsmarknaden
              än vad som kan åstadkommas med de uppgifter av skilda slag och
              från olika källor som SCB i dag använder för att framställa och
              tillhandahålla statistik som sedan kan ligga till grund för utformningen
              av politiken. Det är det som är skälet. Vi vill ha en samlad statistik.
              Motivet är att vi vill kunna forma den politik som är bäst för
              varje individ som har behov av en bra arbetsmarknadspolitik och
              det har vi alla.
            </seg>
          </u>
          <note xml:id="i-ca61448b6ec8e0ff-7">
            Överläggningen var härmed avslutad.
          </note>
          <note xml:id="i-5bb0a7d3a450ddfb-0">
            19 § Bordläggning
          </note>
          <note xml:id="i-b72bf2396592afc0-0">
            Anmäldes och bordlades
          </note>
          <note xml:id="i-7d116da927e8eb61-0">
            20 § Anmälan om interpellationer
          </note>
          <note xml:id="i-69942d4c8b64fb45-0">
            Anmäldes att följande interpellationer framställts
          </note>
          <note xml:id="i-ed2b28300214d42b-0">
            den 23 november
          </note>
          <note xml:id="i-5e3a5cbda64b8f71-0">
            Ulla Andersson
          </note>
          <note xml:id="i-a4d4c491e04c80fe-0">
            Lena Olsson
          </note>
          <note xml:id="i-0743df46f5f42cbc-0">
            Sven-Erik Österberg
          </note>
          <note xml:id="i-0743df46f5f42cbc-1">
            Sven-Erik Österberg
          </note>
          <note xml:id="i-c5c7ed33b7900530-0">
            den 24 november
          </note>
          <note xml:id="i-0743df46f5f42cbc-2">
            Sven-Erik Österberg
          </note>
          <note xml:id="i-44e199469268cbf2-0">
            Olle Thorell
          </note>
          <note xml:id="i-c400c7f61db1a42f-0">
            Interpellationerna redovisas i bilaga som fogats till riksdagens
            snabbprotokoll tisdagen den 1 december.
          </note>
          <note xml:id="i-0b54fde251e0d97c-0">
            21 § Anmälan om frågor för skriftliga svar
          </note>
          <note xml:id="i-3f08a9c4c85fd4f1-0">
            Anmäldes att följande frågor för skriftliga svar framställts
          </note>
          <note xml:id="i-ed2b28300214d42b-1">
            den 23 november
          </note>
          <note xml:id="i-76ca99dfa967d4fc-0">
            Håkan Juholt
          </note>
          <note xml:id="i-c5c7ed33b7900530-1">
            den 24 november
          </note>
          <note xml:id="i-ad9a98287a63d5c2-0">
            Kerstin Haglö
          </note>
          <note xml:id="i-73ba574c3b7ca545-0">
            Eva Sonidsson
          </note>
          <note xml:id="i-245991ee0920e64d-0">
            Krister Örnfjäder
          </note>
          <note xml:id="i-64af1f916fad208f-0">
            Claes-Göran Brandin
          </note>
          <note xml:id="i-605732aeac74e0bb-0">
            Siw Wittgren-Ahl
          </note>
          <note xml:id="i-44e199469268cbf2-1">
            Olle Thorell
          </note>
          <note xml:id="i-6e5a27c9ea8ce006-0">
            Frågorna redovisas i bilaga som fogats till riksdagens snabbprotokoll
            tisdagen den 1 december.
          </note>
          <note xml:id="i-1ca118f2fffa4a48-0">
            22 § Anmälan om skriftliga svar på frågor
          </note>
          <note xml:id="i-dcbc1a39afda53c8-0">
            Anmäldes att skriftliga svar på följande frågor inkommit
          </note>
          <note xml:id="i-c5c7ed33b7900530-2">
            den 24 november
          </note>
          <note xml:id="i-cea38516bf3053a4-0">
            Carina Hägg
          </note>
          <note xml:id="i-cea38516bf3053a4-1">
            Carina Hägg
          </note>
          <note xml:id="i-fb09f8470f8fe4d3-0">
            Birgitta Eriksson
          </note>
          <note xml:id="i-e96856d81f0ace49-0">
            Svaren redovisas i bilaga som fogats till riksdagens snabbprotokoll
            tisdagen den 1 december.
          </note>
          <note xml:id="i-c3c9240ff926ce56-0">
            23 § Kammaren åtskildes kl. 20.59.
          </note>
          <note xml:id="i-5e9570ca2e9fee98-0">
            Förhandlingarna leddes
          </note>
          <note xml:id="i-47e9207820c3edc1-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
