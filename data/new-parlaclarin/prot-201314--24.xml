<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--24</head>
          <docDate when="2013-11-08">2013-11-08</docDate>
        </div>
      </front>
      <body>
        <div>
          <note xml:id="i-4e9ead040287cc25-0">
            ﻿
          </note>
          <note xml:id="i-f1502f685968bedc-0">
            Riksdagens protokoll
          </note>
          <note xml:id="i-929472096f3c033a-0">
            2013/14:24
          </note>
          <note type="date" xml:id="i-b14a7bb1ed2a9da9-0">
            Fredagen den 8 november
          </note>
          <note xml:id="i-626206a58bda2a32-0">
            Kl. 09:00 - 14:24
          </note>
          <note xml:id="i-fb475c76e91944bf-0">
            1 § Aktuell debatt: Integritet på nätet
          </note>
          <note type="speaker" xml:id="i-72aeb921fc521816-0">
            Anf. 1 HANS LINDE (V):
          </note>
          <u who="hans_linde_857e1f" xml:id="i-55e250d6733ed9b5-0">
            <seg xml:id="i-94313538341678fd-0">
              Herr talman! Ingen får utsättas för godtyckligt ingripande i
              fråga om privatliv, familj, hem eller korrespondens. Det slår
              man fast i artikel 12 i FN:s deklaration om de mänskliga rättigheterna.
              Rätten till privatliv gäller oavsett om jag skriver ett brev eller
              om jag skickar ett meddelande via Facebook. Den gäller oavsett
              om jag pratar i en fast telefon eller via Skype. Det är en rätt
              som inte gör någon skillnad på om jag går på ett fysiskt möte
              eller deltar i en politisk diskussion på nätet. Det är en rättighet
              som gäller oavsett om jag är demokratiaktivist i Jemen, småbarnsmamma
              i Lindome eller president i Mexiko. Men det är en grundläggande
              rättighet som i dag kränks i alltför stora delar av världen.
            </seg>
            <seg xml:id="i-cf83e4c9e643aaa9-0">
              I maj avslöjades hur USA genom NSA byggt upp kapacitet att massövervaka
              datatrafik i stora delar av världen. Genom övervakningsprogrammet
              Prism kan den amerikanska säkerhetstjänsten samla information
              om i praktiken allt som vi gör på Facebook, säger via Skype, vad
              vi googlar och det mesta av vad vi mejlar. Därefter har avslöjande
              följt på avslöjande. Vanliga människor har världen över övervakats
              och fått sina telefoner avlyssnade, och det har avslöjats hur
              folkvalda politiker fått sina telefoner och mejl hackade.
            </seg>
            <seg xml:id="i-fe24d3250b6da297-0">
              Vi vet i dag inte hur omfattande den amerikanska övervakningen
              är av svenska medborgare och svenska företag. Men vi vet att den
              amerikanska säkerhetstjänsten har kapacitet att övervaka svenska
              medborgare, och vi vet att NSA har fått i särskild uppgift att
              övervaka teknikutveckling i svenska företag.
            </seg>
            <seg xml:id="i-6539ba829ae7e4b3-0">
              Frågan är vad den svenska borgerliga regeringen gör för att förhindra
              att svenska medborgare och svenska företag övervakas av NSA. Därför
              har vi från Vänsterpartiet begärt denna debatt. Vi vill i dag
              ha besked från regeringen. Vad gör man för att skydda vår rätt
              till privatliv i dag?
            </seg>
          </u>
          <note type="speaker" xml:id="i-663a68c591a9de35-0">
            Anf. 2 Försvarsminister KARIN ENSTRÖM (M):
          </note>
          <u xml:id="i-331b60f275e452e1-0" who="unknown">
            <seg xml:id="i-19c818f35c57b77b-0">
              Herr talman! Teknikutvecklingen har förändrat människors vardag.
              Den är viktig för yttrandefriheten, och den berikar människors
              liv. Men de nya förutsättningarna att använda tekniken är inte
              bara på gott utan också på ont. Vi läser dagligen om hur den enskildes
              integritet kränks på internet. Det handlar om alltifrån oönskade
              foton som läggs upp och sprids till kapade identiteter.
            </seg>
            <seg xml:id="i-111c665cc9e7906c-0">
              Den nya tekniken används av enskilda människor och av företag
              men också av stater i syfte att sprida information och att främja
              demokrati. Att yttrandefriheten ska gälla även på internet är
              en viktig fråga för Sverige. Det kanske kan tyckas självklart
              för oss här i den svenska riksdagen, men det är långt ifrån verkligheten
              i många länder.
            </seg>
            <seg xml:id="i-bedf8abf9c454fef-0">
              Debatten i dag handlar om integritet på nätet. Det är en viktig
              fråga, och den berör många delar. Staten har det yttersta ansvaret
              för att värna fri åsiktsbildning, yttrandefrihet och demokrati.
            </seg>
            <seg xml:id="i-7e99bb4365c7dba0-0">
              Jag kommer att börja med att tala om försvarsunderrättelseverksamhet
              och sedan om hur regeringen stärker tryggheten och integriteten
              på nätet.
            </seg>
            <seg xml:id="i-9a9a3294b1406fce-0">
              Herr talman! Vi behöver en väl fungerande underrättelseverksamhet
              för att skydda Sverige mot hot. Försvarsunderrättelseverksamheten
              och den signalspaning som bedrivs av FRA får endast avse utländska
              förhållanden. Det är tydligt reglerat i lagen för vilka syften
              signalspaning får ske. Det får ske för att kartlägga yttre militära
              hot mot landet, främmande makts agerande eller avsikter av väsentlig
              betydelse för svensk utrikes-, säkerhets- och försvarspolitik,
              främmande underrättelseverksamhet mot Sverige, allvarliga hot
              mot samhällets infrastruktur, utveckling och spridning av massförstörelsevapen
              med mera.
            </seg>
            <seg xml:id="i-800200e6c86e5672-0">
              Alla länder har rätt att bedriva underrättelseverksamhet, men
              den rätten får inte bedrivas i strid mot gällande lagstiftning.
              Underrättelseverksamhet bedrivs mot Sverige av såväl demokratiska
              som odemokratiska stater, och Säpo har som uppgift att arbeta
              mot sådan verksamhet som strider mot svensk lag. FRA:s verksamhet
              sker inom ramen för en tydlig lagstiftning med strikt kontroll
              och parlamentarisk insyn. Regelverket syftar till att balansera
              säkerhetsintressen och den enskildes integritet.
            </seg>
            <seg xml:id="i-fc7c0a150a7dc435-0">
              Signalspaningen bedrivs numera också i kabel. Statens inspektion
              för försvarsunderrättelseverksamheten, Siun, har kontrollen, den
              så kallade rådigheten, över kablarna. Efter tillstånd från Försvarsunderrättelsedomstolen
              ger Siun FRA tillgång till de signalbärare som domstolen bestämt
              för det specifika inhämtningsuppdraget. Signalspaning får därefter
              ske inom de villkor som Försvarsunderrättelsedomstolen bestämt.
            </seg>
            <seg xml:id="i-2453a046a1db6de8-0">
              Jag vill här passa på att klarlägga vad som gäller rörande några
              av de påståenden som florerar. FRA har inte tillgång till all
              trafik som passerar Sveriges gränser. FRA har endast tillgång
              till de kablar som man har fått tillstånd av domstolen att bedriva
              signalspaning i. Det är inte heller så att ett annat land får
              koppla in sig på dessa kablar. Ett annat land kan inte heller
              inrikta FRA:s signalspaning, och FRA kan inte söka tillstånd för
              signalspaning i domstolen för annat lands räkning.
            </seg>
            <seg xml:id="i-19e3f40c011ca8df-0">
              Herr talman! Att FRA samarbetar med sina motsvarigheter i andra
              länder är välkänt och noga reglerat i lag. Samarbete får endast
              ske om syftet är att tjäna svenska intressen. De uppgifter som
              lämnas till andra länder och internationella organisationer får
              inte vara till skada för svenska intressen.
            </seg>
            <seg xml:id="i-022d59c69bd24b1c-0">
              Regeringen redovisar årligen en skrivelse till riksdagen om granskningen
              av integritetsskyddet vid signalspaning. Det finns behov av fortsatt
              uppföljning av lagen för att hela tiden följa att lagstiftningens
              intention om att skydda den enskilda integriteten följs. Jag utesluter
              inte heller justeringar av regelverket om så behövs. Upptäcks
              brister ska de åtgärdas.
            </seg>
            <seg xml:id="i-2ea34d0335bd9753-0">
              Herr talman! Frågor som rör den personliga integriteten är viktiga
              för regeringen. Varje människa har rätt till respekt för sin värdighet
              och sitt självbestämmande. Regeringen har därför vidtagit och
              vidtar en rad åtgärder för att stärka både tryggheten och integriteten
              på nätet. Här vill jag betona att det mesta av det som uppmärksammats
              som kränkningar på nätet är straffbart enligt gällande rätt. Det
              kan handla om olaga hot, förtal och förolämpning. Men flera av
              de bestämmelser som finns kring detta kom till i en tid när man
              inte kunde förutse den moderna teknikens konsekvenser. Inom Justitiedepartementet
              har man därför börjat analysera hur strafflagstiftningen kan ändras
              för att bättre träffa och motverka det som bör vara straffbart
              såväl på nätet som annars.
            </seg>
            <seg xml:id="i-51ce834e4d7b2712-0">
              Ett exempel är tidigare rättspraxis där skyddet mot kränkande
              fotografering av enskilda personer var bristfälligt. För att täppa
              till den luckan infördes den 1 juli i år ett nytt brott, kränkande
              fotografering.
            </seg>
            <seg xml:id="i-66f49e7e97a4748a-0">
              Regeringen har i en lagrådsremiss den 26 september bland annat
              föreslagit förändringar som innebär att ribban sänks för att väcka
              allmänt åtal vid förtal och förolämpning. Genom att ribban för
              allmänt åtal sänks kommer fler personer än tidigare att kunna
              få hjälp av allmän åklagare att driva sina ärenden. Det här innebär
              i förlängningen en förstärkning av enskildas integritet.
            </seg>
            <seg xml:id="i-bd7ab797ca27a7e2-0">
              Jag kommer i mina kommande inlägg att ge exempel på hur regeringen
              arbetar för att stärka den enskildes integritet på nätet.
            </seg>
          </u>
          <note type="speaker" xml:id="i-068230a57079d084-0">
            Anf. 3 MORGAN JOHANSSON (S):
          </note>
          <u who="morgan_johansson_2143dc" xml:id="i-de3e5e022fb5b255-0">
            <seg xml:id="i-1135ddff097a6091-0">
              Herr talman! Temat för debatten är brett. Det handlar om integritet
              på nätet, och det finns mycket att säga om det. Det är kanske
              rimligt att vi börjar i den ände som föranledde debatten, det
              vill säga de avslöjanden som kom i våras om den amerikanska underrättelsetjänsten
              NSA och dess avlyssning och signalspaning. Under de månader som
              har gått sedan avslöjandena har vi sett en alltmer ansträngd relation
              mellan USA och EU som en följd av just detta.
            </seg>
            <seg xml:id="i-f613af9f6c863ced-0">
              En uppseendeväckande uppgift var att den tyska förbundskanslern
              Angela Merkel skulle ha avlyssnats av NSA, men även andra europeiska
              ledare har nämnts i den diskussionen. Tyskland och Frankrike har
              därför gång på gång – med rätta skulle jag vilja säga – ställt
              krav på amerikanerna att klargöra vad de egentligen har hållit
              på med. Det har varit en berättigad fråga från EU att ställa,
              men underligt nog har den svenska regeringen inte varit med i
              den europeiska röst som har ställt de kraven. Tvärtom har den
              svenska regeringen, enligt min uppfattning, varit i det närmaste
              knäpptyst i den diskussionen trots att den svenska regeringen
              hade ett unikt tillfälle att ställa just dessa frågor när den
              amerikanske presidenten Barack Obama mellanlandade i Sverige i
              början av september. Inför det besöket hade vi socialdemokrater
              begärt att Fredrik Reinfeldt skulle ta upp frågan med Obama. Det
              gjorde han inte trots att denna avlyssningsfråga redan då var
              den stora konfliktfrågan mellan EU och USA. Det är anmärkningsvärt.
            </seg>
            <seg xml:id="i-29344cfedd902336-0">
              Herr talman! En svensk statsminister kan inte bli så star-struck,
              bara för att man har den amerikanske presidenten framför sig,
              att man fullständigt tappar målföret. Man måste våga och orka
              stå upp för svenska och europeiska intressen när man har den amerikanske
              presidenten på besök även om det innebär att man måste ta upp
              känsliga ämnen.
            </seg>
            <seg xml:id="i-5fd4c15119714712-0">
              Det gjorde inte Reinfeldt, och den undfallande attityden som
              vi såg då har fortsatt under hösten. När Frankrike, Tyskland och
              andra länder har krävt svar av USA har den svenska regeringen
              legat lågt. Det är inte bra; även Sverige har stora intressen
              att bevaka. Denna teknik som vi har sett utvecklas är ett mäktigt
              instrument för den som vill bedriva vanligt spionage, men också
              för den som vill bedriva industrispionage. Sverige har starka
              intressen att bevaka även i det avseendet. Sverige är ju en stor
              industrination.
            </seg>
            <seg xml:id="i-e657ed2b3d630375-0">
              Det finns starka skäl, herr talman, att kräva svar från USA om
              vad de har gjort och hur stor omfattningen av deras avlyssning
              egentligen är. Frågan är om detta innebär att Sverige ska upphöra
              med vår signalspaning eller att vi ska avbryta vårt samarbete
              med andra underrättelsetjänster. På de frågorna är mitt svar nej.
              Så länge den svenska signalspaningen sker inom ramen för svensk
              lagstiftning, endast används mot kommunikation utanför Sverige,
              inriktas för att exempelvis upptäcka terroristhot mot Sverige,
              står under tillsyn av svensk myndighet och beslutas av domstol
              är den svenska signalspaningen ett viktigt säkerhetspolitiskt
              instrument som vi inte vill eller kan vara utan.
            </seg>
            <seg xml:id="i-dbc391628d8d8cfd-0">
              För oss socialdemokrater finns det också ett starkt alliansfrihetsargument
              inbyggt. Om Sverige inte har en egen effektiv underrättelsetjänst
              kommer vi att vara helt i händerna på Natoländerna och kommer
              att få gå till Nato för att få veta vad som händer i vår omvärld.
              Skulle vi dessutom avbryta vårt underrättelsesamarbete med andra
              länder vore vi i en ännu värre situation. Man ska komma ihåg att
              det underrättelsesamarbete vi har handlar om att förebygga terrorism.
              Om vi exempelvis får uppgifter om att ett terroristdåd planeras
              mot USA är det klart att vi måste varna amerikanska myndigheter.
              Om amerikanska myndigheter får information om att ett dåd planeras
              i Sverige måste de naturligtvis varna svenska myndigheter.
            </seg>
            <seg xml:id="i-dbd758695e641d92-0">
              Det är en viktig verksamhet som kan vara till och med livsviktig
              för svensk säkerhet. Om vi skulle upphöra med signalspaning i
              kabel och dessutom avbryta vårt samarbete med andra underrättelsetjänster
              skulle vi bli blinda som kattungar i en internationellt sett mycket
              osäker miljö. Det kan vi inte utsätta Sverige för.
            </seg>
            <seg xml:id="i-403dfe8732fd44af-0">
              Vi ska alltså ha svensk signalspaning, herr talman, under de
              snäva former som finns med stark tillsyn under domstolsbeslut.
              Det är för att se till att detta mäktiga instrument inte missbrukas.
              Då hänger dock vår trovärdighet i den internationella diskussionen
              på att vi när vi ser att andra länder går över sina ramar måste
              reagera, precis som andra europeiska länder har gjort. Sverige
              har dess värre underlåtit att göra det när det gäller den amerikanska
              signalspaningen, och för det förtjänar regeringen kritik.
            </seg>
          </u>
          <note type="speaker" xml:id="i-86bca2d70491924b-0">
            Anf. 4 MARIA FERM (MP):
          </note>
          <u who="maria_ferm_5a996c" xml:id="i-96401ac1948c1ed5-0">
            <seg xml:id="i-e8e9001a1a4f7c1a-0">
              Herr talman! Övervakningen av oss medborgare har aldrig varit
              större. Sedan den 11 september 2001 har en rad integritetskränkande
              lagar antagits i USA, i EU och i Sverige. Den personliga integriteten
              åsidosätts, och i år har vi genom visselblåsaren Edward Snowden
              kunnat ta del av den enorma omfattning som USA:s övervakning innebär
              och vilken roll Sverige har spelat. Jag hoppas att vi kommer att
              få ytterligare klargöranden från regeringen om detta i dag.
            </seg>
            <seg xml:id="i-10b61fdbf5535259-0">
              Journalisten Martin Jönsson skriver i Försvarets Radioanstalt
              2003–2004, Rapport till Journalistfonden för vidareutbildning
              att FRA har varit en av de i särklass mest betydelsefulla men
              samtidigt minst kända delarna av vår samlade säkerhetspolitik
              under hela vår långa tid i skuggan av den sovjetiska makten.
            </seg>
            <seg xml:id="i-f46644921dba19f3-0">
              I och med att vi kontrollerar nätkablarna genom Östersjön har
              Sverige en strategisk position i världen. Företrädare för FRA
              menar att FRA-lagen kom till på grund av teknisk utveckling eftersom
              trafiken gått från satellit till kabel och på grund av att det
              krävdes en EU-anpassning av lagstiftningen.
            </seg>
            <seg xml:id="i-5c337a6faa11c852-0">
              FRA lyder under en tillsynsmyndighet vid namn Statens inspektion
              för försvarsunderrättelseverksamheten, Siun. Myndigheten har kritiserat
              FRA hela nio gånger sedan 2009. När representanter för regeringen
              försöker lugna oss med att Sverige har en tydlig lagstiftning
              och strikt kontroll och att allt sker inom lagens ramar är det
              förvisso inte att ljuga, men det är inte lugnande. Problemet är
              lagstiftningens omfattning. Även om lagstiftningen är tydlig,
              är den tydlig med att oerhört mycket övervakning tillåts. När
              det gäller kontrollen kan vi fråga oss hur pass tillfredsställande
              det fungerar när det är regeringen som beordrar övervakningen,
              det är regeringen som tillsätter kontrollorganet Siun, och det
              är regeringen som tillsätter domstolens ledamöter och nämnden
              som ska rapportera till riksdagen.
            </seg>
            <seg xml:id="i-5576d703d90aae08-0">
              När den tidigare CIA-anställde visselblåsaren Edward Snowden
              läckte uppgiften att NSA spionerar eller signalspanar på ett stort
              antal världsledare och miljontals privatpersoner världen över
              och att Sverige var en av NSA:s och GCHQ:s närmaste partner var
              det en bekräftelse på att FRA är en nyckelspelare och att GCHQ
              och NSA tillmäter samarbetet sådan betydelse. När den brittiska
              regeringen dessutom förbjuder tidningen The Guardian att publicera
              materialet understryks frågans känslighet.
            </seg>
            <seg xml:id="i-443105bc18af8ca0-0">
              I juli lade Sverige, tillsammans med Storbritannien, in sitt
              veto för att stoppa EU från att ställa en rad kritiska frågor
              till USA gällande landets omfattande spionage mot Tyskland och
              Frankrike. Frågan togs aldrig upp i EU-nämnden i riksdagen. Miljöpartiet
              undrar därför hur det kommer sig att regeringen inte gjorde det.
              Varför undanhöll regeringen riksdagen information om att de skulle
              stoppa EU från att fråga ut USA om spionaget?
            </seg>
            <seg xml:id="i-2a1127100d1900b7-0">
              För någon vecka sedan kom uppgifter om USA:s omfattande övervakning
              av europeiska regeringschefer. Omvärlden protesterade, men från
              svenskt håll var det tyst. När de tyska och franska regeringarna
              bjöd in EU:s medlemsländer till möte med USA om spionskandalen
              valde Fredrik Reinfeldt att utebli. Hur kommer det sig?
            </seg>
            <seg xml:id="i-60a4bb7cc5d19d4b-0">
              Frihet på nätet har tidigare varit en fråga där Moderaterna har
              försökt profilera sig, men när Tyskland och Frankrike stod upp
              för denna frihet valde Sveriges statsminister att ställa sig vid
              sidan av. Det är uppenbart att Sveriges statsminister undviker
              frågan. Hans kommentar till varför han inte deltar i det tysk-franska
              initiativet är att vi får se vad de kommer fram till och senare
              bedöma värdet av detta.
            </seg>
            <seg xml:id="i-9c8deadfbae17f87-0">
              Miljöpartiet anser att det är oerhört viktigt att regeringen
              reagerar när rättsstatens principer sätts ur spel, som i fallet
              med NSA:s övervakning. Vi riskerar att offra de grundläggande
              rättigheter som är själva förutsättningen för den fria demokrati
              som övervakningslagarna är tänkta att försvara.
            </seg>
            <seg xml:id="i-454ca1c16de31704-0">
              Man skulle kunna tycka att regeringen borde ha något att säga.
              På skriftliga frågor i riksdagen svarar utrikesministern på komplicerade
              frågor med en mening. Han är betydligt mer uttömmande i sina inlägg
              på Twitter.
            </seg>
            <seg xml:id="i-87103e92d6856403-0">
              Den moderatledda regeringen vill inte under några omständigheter
              kritisera USA:s massavlyssning. Till norska TV2 sade Carl Bildt
              häromdagen att han själv är restriktiv med sitt telefonanvändande,
              men det är inte amerikansk avlyssning jag fruktar, utan andra
              som – mycket aggressivt – använder avlyssning för att få fram
              information. Läs Ryssland och Kina, säger han.
            </seg>
            <seg xml:id="i-16f76fab4f979d7e-0">
              Enligt en artikel i Sydsvenskan den 2 juli säger representanter
              från FRA och Säpo att amerikanska NSA riktar sitt spionage även
              mot Sverige i form av signalspaning, dataintrång och avlyssning.
              FRA, Säpo och Must har på grund av den ökade avlyssningen mot
              svensk skyddsvärd information ett projekt som man kallar för Nationell
              samverkan till skydd mot allvarliga IT-hot.
            </seg>
            <seg xml:id="i-bd84693477ebbf40-0">
              Varför hänvisar inte Reinfeldt och Bildt till detta arbete i
              stället för att lägga så mycket tid och kraft på att bortförklara
              och tona ned den amerikanska avlyssningen? Om svensk företags-
              eller regeringsinformation stjäls av främmande makt är det brottsligt
              och ett stort problem oavsett om det stjäls av USA eller av Ryssland
              eller Kina. Och att inte agera när brottslighet sker gränsar till
              grov försumlighet.
            </seg>
          </u>
          <note type="speaker" xml:id="i-d23b0f23788648e8-0">
            Anf. 5 ALLAN WIDMAN (FP):
          </note>
          <u who="allan_widman_49f05b" xml:id="i-8d2ebaeca37fc8d9-0">
            <seg xml:id="i-330f30ae47c3e085-0">
              Herr talman! När man tar aktiv del av debatten om signalspaning
              är det lätt att glömma bort vad den representerar i termer av
              säkerhet för vår nation. Jag är tacksam över att Morgan Johansson
              tog sig tid att utveckla detta något. Jag vill gärna säga att
              i en alltmer osäker värld, en värld som inte minst för svensk
              del präglas av ett hotfullt övningsmönster i vår nära omvärld,
              är åtminstone jag lugn och trygg med att vi har avdelat både resurser
              och rättsliga befogenheter för att kunna hålla uppsikt över den
              typen av hot. Det är det som det handlar om. Det handlar om hot
              mot Sverige, hot mot vår nationella säkerhet.
            </seg>
            <seg xml:id="i-b56d3f8a6dec4ed1-0">
              Debatten om FRA och signalspaning har pågått några år. I går
              presenterade Sveriges Television en Sifoundersökning där svenska
              folket tillfrågades om deras oro för att, som det hette, bli avlyssnade.
              Något överraskande framkom det att 75 procent av de tillfrågade
              inte ansåg sig vara oroade. Man kan fundera på hur det kan komma
              sig.
            </seg>
            <seg xml:id="i-4a7428a7bf2e16aa-0">
              Herr talman! Jag vill inte göra anspråk på att representera någon
              absolut sanning i sammanhanget, men jag kan tänka mig att efter
              sju åtta års debatt börjar de flesta inse att det inte handlar
              om avlyssning av svenska folket. Det handlar om signalspaning
              mot utrikes förhållanden och ingenting annat. Det handlar inte
              om brottsbekämpning, om att ersätta de hemliga tvångsmedel som
              finns i rättegångsbalken med en mer generellt tillåten signalspaning.
              Det är inte FRA:s uppgift att bidra till den brottsbekämpande
              verksamheten. De får inte göra det.
            </seg>
            <seg xml:id="i-269282c4b5761129-0">
              De flesta har nog så småningom förstått att det inte är möjligt,
              åtminstone inte för Sverige, att delta i något ömsesidigt avlyssningsarbete
              där Sverige avlyssnar människor i andra länder och där utländska
              underrättelseverksamheter avlyssnar svenska och att man sedan
              byter uppgifterna. Det finns en generell regel i lagen om försvarsunderrättelseverksamhet
              som hela tiden kommer tillbaka till att vi bara får ta befattning
              med uppgifter som rör utrikes förhållanden.
            </seg>
            <seg xml:id="i-2f5178f023ba80bc-0">
              Jag tror nog att de flesta inser att vi nu har ett tämligen tydligt
              och omfattande regelverk. Vi har en självständig försvarsunderrättelsedomstol.
              Det är korrekt som Maria Ferm påstår att ledamöterna i den domstolen
              utses av Sveriges regering. Det gäller även justitieråden i Högsta
              domstolen och alla andra domare vi har vid våra allmänna domstolar,
              utan att de för den sakens skull misstänkliggörs.
            </seg>
            <seg xml:id="i-0ae397578b0f52bd-0">
              Vi har också en självständig tillsynsmyndighet som inte bara
              utövar kontroll över verksamheten i FRA utan dessutom tillhandahåller
              den faktiska möjligheten för myndigheten att genomföra signalspaning.
              Begås det allvarliga fel i den verksamheten och upptäcks dessa
              av tillsynsmyndigheten finns det en skyldighet för denna tillsynsmyndighet
              att anmäla det till allmänt åtal. Därtill finns det integritetsskyddsråd
              inuti FRA, det finns omfattande interna regler och policyer, det
              finns kontrollstationer som den här riksdagen har beställt, det
              sker årliga rapporter till riksdagen om verksamheten i dess helhet.
            </seg>
            <seg xml:id="i-ff19d3415bddef64-0">
              De senaste dagarna har en del debattörer i ganska svepande ordalag
              hänvisat till luckor i det regelverk som kringgärdar signalspaningen.
              Jag har ställt frågan vilka konkreta luckor det handlar om och
              bland annat fått till svar att det gäller testverksamheten. Testverksamheten
              och det underlag man använder för testverksamheten i FRA är ju
              inte underrättelseverksamhet, utan det är ett sätt att utveckla
              sin förmåga. Då kan man tänka konspiratoriskt: Inom ramen för
              testverksamheten kan man väl plocka fram en massa uppgifter och
              sedan använda de uppgifterna och byta dem med andra länder? Det
              är naturligtvis inte möjligt enligt den lagstiftning som finns.
              Så fort man byter uppgifter eller information med något annat
              land förvandlas det till underrättelse, och därmed finns inte
              möjligheten att kringgå regelverket.
            </seg>
            <seg xml:id="i-3233a69e47cd305a-0">
              När det gäller intern trafik är det viktigt att framhålla att
              den trafik som sker mellan en svensk avsändare och en svensk mottagare
              är uttryckligen förbjuden att användas som underrättelseunderlag
              av FRA. Då påstår några experter att ja, men ibland kanske det
              är svårt att avgöra om de som har haft en kommunikation befinner
              sig i Sverige eller om någon av dem befunnit sig utanför, och
              så menar man att det är en lucka i lagen. Jag säger inte att det
              är en lucka i lagen. Av lagen framgår att om det framkommer att
              man fångat upp information mellan avsändare och mottagare i Sverige
              ska den informationen omedelbart förstöras. Om myndigheten skulle
              ha tekniska svårigheter att klara av det, ja då är det en utmaning
              för myndigheten och något som tillsynsmyndigheten naturligtvis
              ska se till att myndigheten klarar av.
            </seg>
            <seg xml:id="i-e366f4c298be3510-0">
              Jag återkommer, herr talman, i mina kommande inlägg med kommentarer
              till mina kolleger.
            </seg>
          </u>
          <note type="speaker" xml:id="i-04fd207f2a30a5c0-0">
            Anf. 6 JOHAN LINANDER (C):
          </note>
          <u who="johan_linander_6c27ef" xml:id="i-23ca13fd119041cc-0">
            <seg xml:id="i-f2fd4edd9398f477-0">
              Herr talman! Dagens debattema, integritet på nätet, är viktigt.
              Det finns många infallsvinklar när man ska diskutera integritet
              på nätet. En är den som vi hittills hört, nämligen om jag kan
              känna mig säker på att inte någon statlig underrättelsetjänst
              övervakar vad jag gör på nätet. Men det finns flera andra, oerhört
              viktiga, infallsvinklar. Hur vet jag att bilder och uppgifter
              som jag lägger ut på nätet inte används i helt andra sammanhang?
              Hur vet jag att inte kränkande bilder tas och sprids på nätet?
              Kan jag betala via nätet utan att vara rädd för att bli bestulen?
              Hur ska vi agera för att barn, och vuxna, inte ska kränkas och
              förtalas på nätet? Hur skyddar vi deras integritet på nätet? Hur
              agerar vi mot gromning och mot nätpedofiler som kränker barn sexuellt
              över nätet?
            </seg>
            <seg xml:id="i-64566a9cef6ee547-0">
              Det har uppstått många nya former av brottslighet som kränker
              människors integritet. När jag lyssnat på debatten så här långt
              har det låtit, åtminstone vad gäller Vänsterpartiet och Miljöpartiet,
              som att alla kränkningar av människors integritet på nätet skulle
              försvinna, problemet skulle vara löst, om vi bara tog bort FRA
              och NSA. Det är naivt. Det är långt från verkligheten på nätet
              som många människor lever i.
            </seg>
            <seg xml:id="i-8c0dad081bfcc569-0">
              För 78-åriga Bengt från Munkfors är det inte NSA som är problemet.
              Hans problem är nätbedrägeriet som kostade honom det mesta av
              hans besparingar. För den 14-åriga flickan i Solna är inte FRA
              problemet. Hennes problem är att hon blivit lurad av en vuxen
              man över nätchatten. Han tvingar henne att posera naken framför
              webbkameran och hotar att annars sprida bilderna på henne. För
              den lille killen i Limhamn är det inte statliga underrättelsetjänster
              som är problemet. Hans problem är att han mobbas och förolämpas
              dagligen på Facebook. Hans så kallade klasskamrater lägger ut
              kränkande bilder som sprids på Instagram och aldrig kan tas bort.
              När ska ni tänka på hans integritet på nätet? Att inte ens nämna
              dessa grova kränkningar av människors integritet när vi har en
              aktuell debatt om integritet på nätet är anmärkningsvärt.
            </seg>
            <seg xml:id="i-72f654ed7927cee6-0">
              Men, herr talman, inte heller jag kan eller vill låta bli att
              prata signalspaning. Den ska skötas korrekt, och det är givetvis
              viktigt att människors integritet inte kränks på nätet. Det är
              självklart att FRA ska följa den lagstiftning som vi stiftat här
              i Sveriges riksdag. Sverige har till skillnad från många andra
              länder en öppen offentlig reglering av vår försvarsunderrättelsetjänst.
              Vi har också domstolsprövning i förväg och särskild tillsyn i
              efterhand. Det är en kontroll som till stor del tillkom tack vare
              Centerpartiet när den nya signalspaningslagen antogs 2008.
            </seg>
            <seg xml:id="i-b5f8677fda580fca-0">
              Man får inte heller glömma bort att all signalspaning som FRA
              får bedriva kräver tillstånd av den särskilda Försvarsunderrättelsedomstolen.
              Men med ett sådant tillstånd är det inte så att det är fritt fram
              att signalspana, utan det framgår bland annat av inhämtningsuppdraget
              för signalspaningen vilka signalbärare och sökbegrepp som får
              användas samt vilka krav man i övrigt måste uppfylla för att begränsa
              intrånget i enskildas personliga integritet. Detta är viktigt.
            </seg>
            <seg xml:id="i-e3c9ae00ed699088-0">
              Sedan är det Statens inspektion för försvarsunderrättelseverksamheten,
              Siun, som tilldelar signalbärarna. FRA kan inte självt koppla
              upp sig som de vill. Siun kontrollerar också att domstolens beslut
              har följts. Det sker alltså en omfattande kontroll av vår svenska
              försvarsunderrättelsetjänst, något som flera andra länder verkligen
              också skulle behöva. Att detta sköts och följer alla lagar är
              givetvis oerhört viktigt.
            </seg>
            <seg xml:id="i-7d756d7829dd30ba-0">
              Herr talman! Jag kan inte låta bli att kommentera dagens artikel
              på DN Debatt, där Stefan Löfven inte vågar säga att han har för
              avsikt att bilda regering med Vänsterpartiet och Miljöpartiet
              om de rödgröna skulle vinna valet nästa år. Jag måste säga att
              jag förstår varför när jag lyssnar på dagens debatt. Miljöpartiet
              och Vänsterpartiet vill lägga ned FRA och ta bort svensk signalspaning.
              Samtidigt vill de plocka bort hemlig rumsavlyssning, buggning
              och många andra av polisens allra viktigaste verktyg för bekämpning
              av grov organiserad brottslighet och terrorism. Men detta vill
              inte alls Socialdemokraterna göra. Ni kan väl åtminstone berätta
              hur ni ska göra om ni ska regera om ett år? Ska en rödgrön regering
              ge grovt kriminella, terrorister och skurkstater en tidig julafton
              efter valet nästa år? Det är väl ett svar vi kan få under denna
              debatt.
            </seg>
          </u>
          <note type="speaker" xml:id="i-5bf59a8e4902ec96-0">
            Anf. 7 KENT EKEROTH (SD):
          </note>
          <u who="kent_ekeroth_fa6033" xml:id="i-5f826afadefed603-0">
            <seg xml:id="i-d8ddd5849974909c-0">
              Herr talman! Signalspaning har bedrivits i Sverige under lång
              tid. När trafiken alltmer kom att ske i marken i stället för i
              luften omorganiserades lagstiftningen så att man tillät spaning
              i kablar också, som andra redan redogjort för. För oss är det
              en naturlig utveckling som är nödvändig för att möta de hot som
              i dag kommer från andra länder i form av terrorism, grov organiserad
              brottslighet och hot mot rikets säkerhet.
            </seg>
            <seg xml:id="i-4074d7916ec53039-0">
              Signalspaning är ett kraftfullt informationsinsamlande verktyg.
              Det kan också vara integritetskränkande och rent av farligt om
              det missbrukas. Det är därför det finns en lagstadgad tillsyn
              av denna verksamhet. Det som framkommit i medier under senare
              tid ger förvisso anledning till vissa frågor. Den brittiska tidningen
              The Guardian har presenterat uppgifter om hur svenska, tyska,
              franska och spanska underrättelsetjänster under de senaste åren
              i nära samarbete med den engelska signalspaningsbyrån ska ha utvecklat
              metoder för det man kallar massövervakning av nät- och telefontrafik.
              Enligt dessa uppgifter ska FRA vara inblandat i detta.
            </seg>
            <seg xml:id="i-5e1c7fdca5d3ad2a-0">
              Reinfeldt och Carl Bildt bekräftar att Sverige samarbetar även
              med amerikanska NSA, men talar inte om hur formen för detta samarbete
              ser ut. Att Sverige samarbetar med USA eller för den delen med
              övriga underrättelsetjänster i Europa är inget konstigt; vi ser
              det som nödvändigt. Om Sverige får information om hot mot andra
              länder är det en självklarhet att vi delger dem denna information,
              precis som vi förväntar oss att de delger Sverige information
              de får om hot mot oss. Lagen ger tillåtelse till internationellt
              samarbete. Den svenska debatten har framför allt handlat om integriteten
              för svenska medborgare; FRA får inte användas för kommunikation
              mellan personer inom landet.
            </seg>
            <seg xml:id="i-5123d01311c529bf-0">
              Frågan vi har är hur detta internationella samarbete har skett.
              Vi fick delvis svar på den frågan av försvarsministern i hennes
              anförande. Andra länders underrättelsetjänster ges inte direktåtkomst
              till kablarna och har inte rätt att avgöra inriktningen. Då måste
              det vara så att Sverige har sorterat ut informationen till dem.
              Är det information som vi har snappat upp, eller är det information
              de har bett oss att söka av någon specifik anledning?
            </seg>
            <seg xml:id="i-78dce46093870725-0">
              I den kontrollmekanism som är tillsatt för att övervaka FRA,
              Siun, ingår bara ledamöter från FP, S och M. Men i denna typ av
              verksamhet, som till sin art är hemlig och kan leda till diskussioner
              såsom denna, är det viktigt att det finns en demokratiskt förankrad
              kontroll utöver vad som är fallet i dag. Vi menar, vilket vi också
              påpekat tidigare, att representanter från samtliga riksdagspartier
              bör ges tillfälle att närvara i denna nämnd, som styr kontrollen
              av signalspaningsverksamheten vid FRA.
            </seg>
          </u>
          <note type="speaker" xml:id="i-b93bba05abd4fbd5-0">
            Anf. 8 HANS LINDE (V):
          </note>
          <u who="hans_linde_857e1f" xml:id="i-55e250d6733ed9b5-1">
            <seg xml:id="i-dcb29e0eb10a570a-0">
              Herr talman! Jag tror att jag får inleda mitt anförande med att
              påminna försvarsministern och de borgerliga ledamöterna om varför
              vi har denna debatt i dag. I juni begärde Vänsterpartiet en aktuell
              debatt efter avslöjandena om NSA:s verksamhet som kom fram genom
              visselblåsaren Edward Snowden. Vi begärde debatten för att vi
              och många med oss kände djup oro över uppgifterna om att NSA byggt
              upp kapacitet att kunna övervaka i praktiken allt vi gör i dag
              på nätet. Vi kände djup oro över att NSA fått en uttalad uppgift
              att bedriva övervakning av svenska företag och den teknikutveckling
              de bedriver. Därför begärde vi denna debatt, en debatt som också
              bifallits av talmannen. Vi har ställt en tydlig fråga till försvarsministern.
              Försvarsministern är här i dag som regeringens representant för
              att svara på denna fråga. Vad gör den borgerliga regeringen för
              att skydda vårt privatliv och det svenska näringslivets integritet
              mot den övervakning som USA i dag bedriver, eventuellt också mot
              svenska medborgare och svenska företag?
            </seg>
            <seg xml:id="i-bb937af21962eca8-0">
              Nu har vi hört försvarsministern, Allan Widman och Johan Linander
              prata i sex minuter var. De har inte ens en gång bemött den fråga
              som vi har ställt och som är grunden för denna debatt. Jag förstår
              att den borgerliga regeringen inte vill prata om NSA. Det har
              blivit alldeles uppenbart de senaste månaderna att man har noll
              intresse av att prata om de här frågorna. Men nu är den här debatten
              utlyst. Ni är här för att svara på den fråga som har ställts.
            </seg>
            <seg xml:id="i-80f951e67035a8c6-0">
              Försvarsministern! Lägg bort de förskrivna manusen och svara
              på de frågor vi ställer! Det här är för viktiga frågor för att
              hanteras på detta sätt. De allra flesta människor i Sverige och
              runt om i världen lever i dag en allt större del av sina liv på
              nätet. På nätet bedriver vi i dag politiskt arbete som vi för
              tio år sedan kanske i stället bedrev i fysiska lokaler. Vi ser
              i dag hur allt fler av oss gör alltmer av det mest privata i våra
              liv på nätet. Vi flörtar med folk i sociala forum. Vi betalar
              våra räkningar över nätet. Vi googlar våra sjukdomar. I takt med
              att nätet blivit allt viktigare i våra liv blir det också allt
              viktigare att försvara den personliga integriteten på nätet.
            </seg>
            <seg xml:id="i-017cb36fb72106f8-0">
              Jag tror inte att speciellt många människor varit så naiva att
              de trott att det inte förekommit någon övervakning på nätet. Men
              jag tror att få människor hade kunnat föreställa sig att övervakningen
              varit så omfattande som den visat sig vara de senaste månaderna.
              Jag vill upprepa de avslöjanden som gjorts. Den amerikanska säkerhetstjänsten
              NSA har byggt upp kapacitet att övervaka och kartlägga allt vi
              skriver på Facebook och Hotmail, allt vi söker via Google och
              Yahoo och allt vi säger på Skype eller andra sajter. Man kartlägger
              våra adressböcker och vänlistor. Detta är en massövervakning av
              vanliga medborgare. Bara under 30 dagar i våras bearbetade programmet
              Prism nästan tre miljarder informationsenheter. Den 10 december
              i fjol och den 8 januari i år ska NSA ha avlyssnat 60 miljoner
              telefonsamtal bara i Spanien.
            </seg>
            <seg xml:id="i-c62385a875e63c92-0">
              Vi pratar inte här om terrorister eller hårdnackade säkerhetshot.
              Vi pratar om pensionärer som pratar med sina barnbarn över Skype.
              Vi pratar om tonåringar som flörtar via Facebook. Vi pratar om
              Amnestyaktivister som mejlar upprop till sina vänner. Vi pratar
              om mig, försvarsministern och alla dem som lyssnar till denna
              debatt. Men det slutar inte ens där. Vi vet att NSA har buggat
              FN:s högkvarter i New York och EU:s kontor i Washington. Man har
              läst den mexikanske och den brasilianske presidentens mejl. Man
              har till och med avlyssnat Angela Merkels mobiltelefon.
            </seg>
            <seg xml:id="i-cabb25a42d660fc9-0">
              Herr talman! Det borgerliga regeringen säger att friheten på
              nätet är en av dess viktigaste utrikespolitiska frågor. Visst
              har man gjort en hel del på detta område. Med bistånd har man
              stött nätaktivister i Nordafrika och Mellanöstern. Man har här
              i Helsingfors arrangerat konferenser om frihet på nätet.
            </seg>
            <seg xml:id="i-522657073dc2ef7d-0">
              Allt detta har varit välkomna satsningar. Men ska man med trovärdighet
              stå upp för frihet på nätet måste man också vara konsekvent och
              försvara friheten på nätet oavsett vem som försöker begränsa vår
              frihet och vem som övervakar oss.
            </seg>
            <seg xml:id="i-05ad6948815d0e27-0">
              Detta är inget konstigt vi begär från Vänsterpartiets sida här
              i dag. Vi begär att den borgerliga regeringen ska göra det som
              de flesta andra regeringar redan gör runt om i Europa, höja rösten,
              kritisera USA:s övervakning och kräva garantier för att medborgares
              privatliv ska respekteras. Det har andra länder gjort.
            </seg>
            <seg xml:id="i-849eca06132ee0f0-0">
              I Spanien, Frankrike och Danmark protesterar politiker från vänster
              till höger. Tyskland har varit med och tagit initiativ till en
              FN-resolution för att förhindra övervakningen. Brasiliens president
              har till och med ställt in sitt besök i Vita huset. Men vad har
              den borgerliga regeringen gjort? Det utmärkande för den borgerliga
              regeringen inte bara i den här debatten utan också under det gångna
              halvåret har varit dess tystnad.
            </seg>
            <seg xml:id="i-d64c2cb28374465f-0">
              När Barack Obama var här sade man inte flaska. När Angela Merkel
              och François Hollande bjöd in Sverige att delta i dialog med USA
              om övervakning tackade Sverige nej. När EU-länderna gemensamt
              ville lyfta frågan om övervakning lade Sverige in sitt veto och
              blockerade unionen för att lyfta frågan om massövervakning.
            </seg>
            <seg xml:id="i-4c2aaf0f4423e7f4-0">
              I Sverige säger man ibland att man är tyst som en mus. Efter
              att ha lyssnat på försvarsministern i dag och ha lyssnat på den
              borgerliga regeringens företrädare de senaste månaderna tror jag
              att det finns kyrkmöss som varit tydligare och mer högljudda i
              den här frågan än den borgerliga regeringen.
            </seg>
            <seg xml:id="i-a9a878439c4b4c5c-0">
              Min fråga till Karin Enström kvarstår: Varför denna tystnad?
              Varför har ni inte tagit ett enda initiativ för att försvara svenska
              medborgares och svenska företags rätt att slippa bli övervakade
              av USA?
            </seg>
          </u>
          <note type="speaker" xml:id="i-f3b77f54417048ce-0">
            Anf. 9 MIKAEL OSCARSSON (KD):
          </note>
          <u who="mikael_oscarsson_725142" xml:id="i-4d971f26f2f73d85-0">
            <seg xml:id="i-3170bc37750bbd19-0">
              Herr talman! Det är en viktig diskussion vi har i dag. Hans Linde
              har just höjt temperaturen. Det är viktigt att vi har en saklig
              debatt och att ha information.
            </seg>
            <seg xml:id="i-63c894bc562ab2a7-0">
              Vi i försvarsutskottet åkte ut till FRA i går för att ställa
              frågor och kontrollera. Hur är egentligen lagstiftningen, och
              efterföljs den? Då var inte Hans Linde med. För hans skull och
              för andra vill jag gärna ge ett litet sammandrag av vad som där
              klarlades.
            </seg>
            <seg xml:id="i-d8420573b0769b05-0">
              All signalspaning riktas mot utländska förhållanden. Det sker
              inte mot svenskar i Sverige med svenska mottagare eller sändare.
              Det finns en rad förstöringskrav, till exempel när det gäller
              tryckfrihet, bikt, själavård, kommunikation mellan åtalad och
              försvarare, och det gäller inte brottsbekämpning. Detta är väldigt
              viktiga saker att ta med sig i diskussionen så att vi vet vad
              vi talar om.
            </seg>
            <seg xml:id="i-2087ab2f62c9bdb9-0">
              En annan intressant sak som vi fick oss till livs i går var bakgrunden.
              Hur kom egentligen FRA till stånd? Vi måste då gå tillbaka till
              1942. Det var brinnande krig i Europa, och vårt grannland Norge
              hade blivit ockuperat. Då knackade tyskarna på dörren till Utrikesnämnden
              och sade: Vi vill använda ledningen och kunna ha kommunikation
              mellan Tyskland och Oslo. Vi vill använda den svenska ledningen
              genom Sverige från Skåne upp mot Oslo.
            </seg>
            <seg xml:id="i-cdf14e16a1edfe04-0">
              Vad skulle man göra? Det blev en diskussion. Man hade olika uppfattningar
              och visste inte hur man skulle göra. Till slut kom man på: Vi
              gör motstånd, men sedan tackar vi ja. Samma stund som man tackade
              ja till detta satte man i gång ett arbete. Efter bara ett par
              månader kunde en matematikprofessor från Uppsala knäcka krypteringskoden.
              Man kunde avlyssna kommunikation, och sedan kunde Sverige under
              ett och ett halvt år få viktig information direkt om vad Hitler
              höll på med. Det hade en viktig betydelse.
            </seg>
            <seg xml:id="i-8ae9734c38119332-0">
              Det kom att förstöras. Det var slarv, och det kom fram. Sedan
              kunde inte Sverige på samma sätt veta vad som hände. När tyskarna
              skulle gå mot Sovjet visste man exempelvis om det. Detta var bara
              ett exempel på vad man kunde göra under andra världskriget.
            </seg>
            <seg xml:id="i-04d7f652c3017810-0">
              Efter andra världskriget startades ett annat krig med en annan
              karaktär, det kalla kriget. Det var en fortsättning som höll världens
              ledare på tå. Kunskapen om vad främmande makt planerade var helt
              avgörande för att själva kunna agera upplyst och korrekt i situationer
              som uppstod. Även i det här sammanhanget spelade FRA en avgörande
              roll för Sverige i sammanhanget.
            </seg>
            <seg xml:id="i-d6cbbb504c4cfaa7-0">
              I modern tid behöver vi bara komma ihåg det fruktansvärda den
              11 september 2001 och den 20 juli 2005 med bombningen av tunnelbana
              och buss i London. Vid dessa tillfällen angreps platser där oskyldiga
              fick sätta livet till för att terroristorganisationer bestämt
              sig för att döda oskyldiga.
            </seg>
            <seg xml:id="i-fefb5c431c749be4-0">
              De som låg bakom dessa attacker var högt utbildade personer med
              kunskaper om att bygga bomber men också kunskaper om att flyga
              jumbojet. De var således mycket tekniskt kunniga. Men dagens terroristorganisationers
              tekniska kunskaper slutar inte här. Dessa personer och organisationer
              hanterar även kommunikation via internet mycket väl.
            </seg>
            <seg xml:id="i-813c9ec6569cea26-0">
              Att då inte tillåta underrättelseverksamhet i den infrastruktur
              som den absoluta majoriteten av datakommunikation använder vore
              både farligt och ologiskt. Det har kommit fram i andra förhör
              hur många terroristattacker som har förhindrats tack vare spaningen.
            </seg>
            <seg xml:id="i-7c8e2f01c1be66a1-0">
              Vi har också erfarenheter från Helsingfors, mina vänner, år 2010
              med självmordsbombaren inte långt härifrån. Då blev tack och lov
              ingen dödad. Det är tråkigt att vi lever i en värld där signalspaning
              behövs, men den behövs. Det är för att skydda svenska intressen
              och medborgare.
            </seg>
          </u>
          <note type="speaker" xml:id="i-000b4024c2b53161-0">
            Anf. 10 Försvarsminister KARIN ENSTRÖM (M):
          </note>
          <u xml:id="i-331b60f275e452e1-1" who="unknown">
            <seg xml:id="i-860bb8376d3c83f8-0">
              Herr talman! Den här debatten, som har rubriken Integritet på
              nätet, innehåller väldigt många olika delar. När man försöker
              omfamna hela bredden av innehållet i debatten blir det väldigt
              brett.
            </seg>
            <seg xml:id="i-0eea44a35cb8dc72-0">
              För regeringen är friheten på nätet en väldigt viktig fråga.
              Det är också, som flera av ledamöterna har varit inne på, en fråga
              som regeringen driver. Det har vi gjort väldigt tydligt inte minst
              inom ramen för FN. Vi har också tagit initiativ till att hitta
              en internationell norm för hur cybersäkerhet ska kunna förbättras.
            </seg>
            <seg xml:id="i-ffbc2ab912e68f68-0">
              För att kunna slå vakt om friheten på nätet driver vi en aktiv
              utrikespolitik som värnar och främjar ett öppet och säkert internet
              där yttrandefriheten ska gälla fullt ut. De mänskliga rättigheterna
              ska respekteras även på nätet. Det gäller även då åtgärder vidtas
              för att höja säkerheten.
            </seg>
            <seg xml:id="i-85f8351effa7a56c-0">
              Detta har vi gjort genom det uttalande som på svenskt initiativ
              gjordes i FN:s råd för mänskliga rättigheter i juni. Det uttalandet
              stöddes av mer än 70 stater världen över. Nu har Sverige tagit
              initiativ till att driva på för ett internationellt normsystem
              för hur övervakning i cyberspace skulle kunna få gå till. Alla
              länder har rätt att bedriva underrättelseverksamhet.
            </seg>
            <seg xml:id="i-f9c674759ea54f0b-0">
              Det normsystem vi har föreslagit skulle bygga på sju principer.
              De är följande:
            </seg>
            <seg xml:id="i-466d414d594338ba-0">
              Sverige är och har varit aktivt inom EU-samarbetet. Vi stöder
              arbetet för att se över hur man kan utforma en gemensam strategi
              om friheten på nätet och hur den kan främjas i EU:s politik.
            </seg>
            <seg xml:id="i-0619b231f6febd9b-0">
              Hans Linde tar upp och kritiserar i väldigt högt tonläge hur
              Sverige har agerat eller inte agerat som en reaktion på de uppgifter
              som har kommit inte minst via Snowdenaffären.
            </seg>
            <seg xml:id="i-72cfbd399455f5d8-0">
              Då måste vi också ha klart för oss vad det är för uppgifter och
              vad det egentligen är vi har fått veta. Som Sveriges regering
              uttalar vi oss om Sverige. Tysklands regering uttalar sig om Tyskland.
              Frankrikes regering uttalar sig om Frankrike. I det material som
              har publicerats finns det ingenting som handlar om någon verksamhet
              riktad mot svenska intressen.
            </seg>
            <seg xml:id="i-104b738e45f341e1-0">
              Det finns en lagstiftning i Sverige. Det är inte tillåtet att
              spionera i Sverige; det är tydligt reglerat i lag. Det måste man
              ha klart för sig. Vi tillåter inte olovlig underrättelseverksamhet
              i Sverige. Det ska självfallet följas upp. Men som sagt: Som Sveriges
              regering uttalar vi oss om Sverige och om svenska förhållanden.
              Andra länders regeringar har funnit att de har velat uttala sig,
              och då har de gjort det.
            </seg>
            <seg xml:id="i-2c7db560f2843396-0">
              Jag vill återigen understryka att frågor som rör den personliga
              integriteten, inte bara på nätet utan över huvud taget, är viktiga
              för regeringen. Därför har vi vidtagit och vidtar en rad åtgärder
              för att stärka både tryggheten och integriteten på nätet. Det
              rör sig bland annat om åtgärder inom strafflagstiftningen, vilka
              jag kommer att återkomma till i nästa inlägg.
            </seg>
          </u>
          <note type="speaker" xml:id="i-dccd78955bab0f34-0">
            Anf. 11 MORGAN JOHANSSON (S):
          </note>
          <u who="morgan_johansson_2143dc" xml:id="i-de3e5e022fb5b255-1">
            <seg xml:id="i-58de11036c7e427b-0">
              Herr talman! Jag vill först säga några ord till Johan Linander,
              som försökte göra en poäng av att Socialdemokraterna inte är överens
              med Vänsterpartiet och Miljöpartiet i denna fråga. Det stämmer.
              Situationen var likadan för några år sedan när det gäller Centerpartiet.
              Ditt eget parti var emot detta förra året, och din egen partiledare
              var den stora motståndaren i diskussionen. Nu har ni en annan
              position.
            </seg>
            <seg xml:id="i-54eb9cd799d66b04-0">
              Detta lär mig att i frågor av denna karaktär, när diskussionen
              finns i båda blocken, måste vi söka blocköverskridande lösningar.
              Det var därför vi socialdemokrater tog detta initiativ och denna
              diskussion för några år sedan efter självmordsbombaren på Drottninggatan,
              som har varit uppe tidigare här i debatten. Vi tillskapade också
              en blocköverskridande överenskommelse. Det ska man ha när det
              gäller frågor som rör rikets säkerhet och där blocken håller den
              interna diskussionen levande. Så försök inte ta några poäng på
              mig i den frågan, för det tror jag faller platt till marken!
            </seg>
            <seg xml:id="i-586799ebe7a55ed5-0">
              När det gäller den andra delen, det vill säga huvudfrågan, skulle
              jag vilja sammanfatta vår position så här: Vi behöver en svensk
              underrättelseverksamhet. Den behövs för vår alliansfrihets skull,
              och den behövs för vår säkerhets skull. Men vi inser samtidigt
              att det är ett mäktigt instrument, inte bara för Sverige utan
              för alla länder. Just därför måste det vara strikt reglerat. När
              vi då får uppgifter om att detta kanske har gått utanför sina
              ramar i andra länder måste Sverige också reagera.
            </seg>
            <seg xml:id="i-8554c9db6d35d739-0">
              Jag tycker inte att det argument som Karin Enström kommer med
              är särskilt starkt när hon säger att vi bara uttalar oss om Sverige.
              Sverige har starka intressen över huvud taget i detta. När vi
              märker att andra länder kanske har gått utanför sina ramar måste
              Sverige också reagera. Då kan vi inte bara försöka krypa undan
              på det sätt som vi upplever att regeringen försöker göra. Det
              är en ny linje om man hävdar att vi bara uttalar oss om svenska
              förhållanden. Normalt sett försöker vi i EU-kretsen hitta en samsyn
              och en gemensam linje utåt. Det har vi gjort i utrikespolitiken
              tidigare, eller hur? Jag tycker att detta är ett svagt argument.
            </seg>
            <seg xml:id="i-3d4fde69567ef71a-0">
              Jag skulle vilja ställa en fråga. När man nu har Barack Obama
              framför sig mitt i denna diskussion: Varför tar man då inte upp
              frågan? Varför undviker man den? Den information som jag har inhämtat
              är att när Barack Obama var här var det Helle Thorning-Schmidt
              och Jens Stoltenberg som tog upp frågan när de anslöt till besöket.
              Det var de socialdemokratiska ministrarna i Norden som vågade
              ta upp frågan med Barack Obama. Fredrik Reinfeldt gjorde det inte.
              Varför tog inte den svenska regeringen upp frågan om NSA när man
              hade den amerikanske presidenten framför sig? Det vill jag gärna
              veta.
            </seg>
            <seg xml:id="i-3fc7e603397266f0-0">
              Hela debatten är en bred diskussion. Jag vill säga några ord
              om någonting annat än bara underrättelseverksamheten och FRA-diskussionen.
              Frågan om integritet på nätet är så mycket större. Vi har länge
              uppehållit oss vid gränssnittet staten kontra individen. Men det
              finns också ett annat gränssnitt som handlar om integritet, och
              det gäller företagen kontra individen. Det är ett perspektiv som
              vi försöker spela in i integritetsdiskussionen.
            </seg>
            <seg xml:id="i-561279d4b0fb8af8-0">
              Hur mycket information sitter enskilda företag på om oss medborgare
              när det handlar om Facebook, Google och annat av denna karaktär?
              Just Facebook är ett börsnoterat företag, som ska leverera vinst.
              Kan vi vara säkra på att de inte säljer uppgifter om oss vidare?
              Kan vi åtminstone reglera detta på ett bättre sätt när det gäller
              att skydda den personliga integriteten också i detta avseende?
              Den bollen och den vinkeln har vi spelat in till regeringen under
              de förhandlingar som vi nu sitter i när det gäller att tillskapa
              en ny integritetskommitté som behandlas på Justitiedepartementet.
            </seg>
            <seg xml:id="i-4e4b80e6fbf9b837-0">
              Jag tycker att också detta är en viktig aspekt att ta med sig
              när man diskuterar integritet på nätet. Det handlar inte bara
              om stat och individ, utan också om företag och individ.
            </seg>
          </u>
          <note type="speaker" xml:id="i-1d70df51d0e757fd-0">
            Anf. 12 MARIA FERM (MP):
          </note>
          <u who="maria_ferm_5a996c" xml:id="i-96401ac1948c1ed5-1">
            <seg xml:id="i-541730df81233f24-0">
              Herr talman! Det svensk-amerikanska samarbetet kring signalspaning
              har pågått i decennier. Det är i sig inget nytt. Bland annat signalspanade
              Sverige på Sovjetunionen för USA:s räkning, vilket gjorde att
              ryssarna sköt ned ett svenskt militärt flygplan 1952. Men utvecklingen
              av modern informationsteknik har på senare år öppnat för helt
              nya möjligheter för massiv informationsinsamling hos myndigheterna
              – i Sverige i form av FRA.
            </seg>
            <seg xml:id="i-f26090644e8defc2-0">
              Vid en utfrågning i EU-parlamentets utskott för medborgerliga
              fri- och rättigheter för någon månad sedan kom det fram att Sverige
              genom FRA har spelat en viktig roll i den senaste avlyssningsskandalen.
              Enligt den grävande journalisten Duncan Campbell ger Sverige USA
              tillgång till de baltiska undervattenskablar som en stor del av
              den ryska telefon- och internettrafiken passerar igenom.
            </seg>
            <seg xml:id="i-4773a3703559c0b4-0">
              Sverige byter sedan informationen från baltkablarna mot något
              – oklart vad. En expert på it-säkerhet, Jakob Schlyter på konsultfirman
              Kirei, säger till Svenska Dagbladet att amerikanska NSA uppger
              att de inte spionerar på amerikanska medborgare och att svenska
              FRA inte får signalspana inom Sveriges gränser. Myndigheterna
              löser problemet genom att byta underrättelseuppgifter med varandra.
            </seg>
            <seg xml:id="i-da99799e7d812c8a-0">
              Oavsett hur det ligger till kan vi anta att utbytet av uppgifter
              mellan svenska och utländska myndigheter sker i ett allt högre
              tempo och på ett allt hemligare sätt. Ingen vet i dag hur många
              myndigheter i vårt land eller utanför som på lagliga vägar har
              fått uppgifter om svenska medborgare. Vi har inte någon helhetsbild
              av hur övervakningen sker.
            </seg>
            <seg xml:id="i-36ba07c17a087751-0">
              Den avgörande frågan är egentligen denna: Övervakas svenska medborgares
              telefonsamtal, e-post, sjukjournaler och annan information av
              antingen svensk, amerikansk eller annan utländsk underrättelsetjänst?
              Blotta misstanken kan få långtgående konsekvenser för den svenska
              demokratin.
            </seg>
            <seg xml:id="i-1ce353b762f2553b-0">
              Statsminister Reinfeldt säger att han inte är oroad och försöker
              att bagatellisera frågan med kommentarer som: Alla ägnar sig åt
              övervakning. På samma sätt säger utrikesminister Carl Bildt att
              han vet vilken värld vi lever i. Han anser att statsmän bör förutsätta
              att övervakning förekommer och modifiera sin kommunikation därefter.
            </seg>
            <seg xml:id="i-39663d94b4b793d9-0">
              Vad innebär egentligen detta resonemang för den enskilda medborgaren?
              Bör den enskilda medborgaren också inse och acceptera att den
              tekniska möjligheten att övervaka honom eller henne kräver att
              personen vidtar säkerhetsåtgärder för att inte bli övervakad av
              främmande stater?
            </seg>
            <seg xml:id="i-24aceee194f486d4-0">
              Ett antal professorer skriver på Brännpunkt: Om medborgare förväntas
              vidta försiktighetsåtgärder liknande dem som Bildt förordar för
              statsmän för att värna privat korrespondens och den personliga
              integriteten kommer det demokratiska samhället att försvagas.
              Medborgare kommer sannolikt att vara mindre benägna att uttrycka
              samhällskritik, potentiellt känsliga åsikter och avvikande uppfattningar,
              liksom att medverka i organisationer vars värderingar strider
              mot den dominerande politiska ordningen – aktiviteter som är centrala
              för en vital demokrati. Försiktighetsåtgärder och självcensurering
              kan bidra till ett mer slutet samhälle.
            </seg>
            <seg xml:id="i-cfa1be0c60dbf692-0">
              Svensk lag säger att medborgare endast ska kunna utsättas för
              hemliga kontrollmedel om det finns synnerliga skäl. Att ställa
              svagare krav eller inga krav alls på främmande staters agerande
              i Sverige är helt orimligt.
            </seg>
            <seg xml:id="i-0299ac9cabf7ef67-0">
              Jag skulle återigen vilja ställa en fråga till försvarsminister
              Enström: Hur kommer det sig att Sverige inte agerar mot USA:s
              oerhört långtgående spionage? Jag tycker inte att Enströms svar
              – som i princip kan sammanfattas som att vi inte kände för det
              – är tillräckligt tillfredsställande.
            </seg>
          </u>
          <note type="speaker" xml:id="i-d1c9b87fcc47fbf8-0">
            Anf. 13 ALLAN WIDMAN (FP):
          </note>
          <u who="allan_widman_49f05b" xml:id="i-8d2ebaeca37fc8d9-1">
            <seg xml:id="i-a6b45e21638c7bbe-0">
              Herr talman! Jag tycker att debatten om NSA och FRA har en del
              unika egenskaper. En av dem är att en del partier och deras företrädare
              i den här debatten tycks utgå från att våra statliga tjänstemän
              inte följer den lagstiftning som riksdagen beslutar.
            </seg>
            <seg xml:id="i-9a3f8787fb6d5309-0">
              Det finns naturligtvis alltid skäl till frågor och oro, men jag
              tycker mig kunna notera att vi i motsvarande debatter på andra
              politikområden inte har den utgångspunkten. Tvärtom har vi utgångspunkten
              att de utför beslut och arbetar i enlighet med de instruktioner
              som de politiska instanserna ger.
            </seg>
            <seg xml:id="i-744fa7dce96066ad-0">
              En annan egenhet är att debatten i otroligt hög grad präglas
              av andrahandsuppgifter och påståenden. Jag hör gång efter annan
              företrädare komma upp och säga att någon journalist har påstått
              något eller att en professor har skrivit det och att det därför
              måste vara sant. Utöver det som gäller våra nationella förhållanden
              och vad våra underrättelsemyndigheter gör är det faktiskt väldigt
              lite man vet, och jag tycker att man ska ha en viss ödmjukhet
              inför detta. Tvärtom tycks dock fantasin triggas av bristen på
              möjlighet att få vare sig bekräftelser eller dementier.
            </seg>
            <seg xml:id="i-d40035952f7523b3-0">
              Det tråkiga är också att det i den här debatten sker en smygande
              övergång där det som tillvitas NSA också tillvitas FRA. Ibland
              är detta svårt att detektera, men jag märker det likväl gång efter
              annan.
            </seg>
            <seg xml:id="i-ac66e802cf87a279-0">
              Jag tycker inte heller att någon har nämnt det faktum att en
              grön förbundsdagsledamot från Tyskland för en vecka sedan var
              på väg till Moskva för att prata med Edward Snowden. Av rapporteringen
              framgick att Edward Snowden, hur altruistisk han än må ha varit
              en gång, nu tog emot i den ryska säkerhetstjänstens lokaler. Jag
              säger inte att detta underminerar sanningshalten i allt han påstår,
              men det är en del i det hela som jag tror att vi behöver ta in
              när vi bedömer de skadeverkningar som nu uppstår i internationella
              relationer.
            </seg>
            <seg xml:id="i-7272c9407bebf10d-0">
              Sverige borde kalla till sig USA:s ambassadör och läxa upp vederbörande
              för de påståenden som cirkulerar i massmedierna, har det sagts.
              Jag vill påminna den här kammaren om att vi avlyssnar andra nationer
              – inte i den meningen att vi särskilt avlyssnar norrmän, danskar,
              finnar eller italienare, men vi avlyssnar hot mot Sverige oavsett
              var dessa hot emanerar i den internationella kommunikationen.
              Detta är något vi måste komma ihåg när vi har synpunkter på att
              andra kan ta del av kommunikation som sker i Sverige.
            </seg>
            <seg xml:id="i-0c0a180f8b69b962-0">
              Mot bakgrund av detta att man vill att vi ska kalla till oss
              olika ambassadörer vill jag ställa några frågor till Hans Linde.
              SORM är den ryska underrättelseverksamheten som ägnar sig åt signalspaning.
              Den sker, vill jag påstå, utan den rättsstatlighet som vi från
              Sveriges sida kan visa upp. I Peking sitter 135 000 människor
              och sysslar med signalspaning i det som kallas den tredje försvarsavdelningen.
              Borde vi inte också kalla till oss den kinesiske ambassadören
              och ställa frågor om detta?
            </seg>
            <seg xml:id="i-817acab3f8e20d02-0">
              Jag har därtill några frågor som jag tycker att det vore väldigt
              klargörande om Hans Linde och Maria Ferm svarade på. Ska Sverige
              över huvud taget ha någon försvarsunderrättelseverksamhet? Ni
              kritiserar lagstiftningen, men vad är ert alternativ? Ska den
              bara tas bort, och ska vi i Sverige därmed, som Morgan Johansson
              så väl uttryckte saken, bli blinda som kattungar?
            </seg>
          </u>
          <note type="speaker" xml:id="i-df11011920f0c4cf-0">
            Anf. 14 JOHAN LINANDER (C):
          </note>
          <u who="johan_linander_6c27ef" xml:id="i-23ca13fd119041cc-1">
            <seg xml:id="i-36499bfd63e309b6-0">
              Herr talman! Först av allt, Hans Linde: Att inte få det svar
              man vill ha betyder ju inte att man inte har fått något svar.
            </seg>
            <seg xml:id="i-b9d8677f268efcbe-0">
              Jag ska också påpeka att Vänsterpartiet begärde en debatt om
              USA:s massövervakning. Det blev inte någon aktuell debatt om USA:s
              massövervakning, utan talmannen och gruppledarna beslöt i stället
              att det skulle bli en aktuell debatt om integritet på nätet, och
              det är den debatten vi har här i dag. Det är dock uppenbart att
              det för Vänsterpartiet är så oviktigt med nätpedofili, nätmobbning
              och nätbedrägerier att ni väljer att inte ens nämna det i en aktuell
              debatt om integritet på nätet.
            </seg>
            <seg xml:id="i-5feafdf32b8a853b-0">
              Låt mig gå tillbaka till den typ av integritetskränkning på nätet
              som människor i vårt land upplever dagligen. Samtidigt som många
              former av brottslighet har minskat i Sverige de senaste åren –
              från mord till bilstölder och skadegörelse – finns det en brottstyp
              som nästan har tredubblats de senaste tio åren, och det är bedrägerier.
              Det allra mesta bakom dessa siffror är det vi lite slarvigt brukar
              kalla för nätbedrägerier. Det är bedrägerier som skulle ha kunnat
              ske på annat sätt också, men möjligheten att nå väldigt många
              människor via internet gör den här brottsligheten mycket mer omfattande.
              Det kan handla om bluffakturor, försäljning av saker som inte
              finns, uthyrning av lägenheter som någon annan bor i, skimning,
              kortbedrägerier, köp med någon annans identitet och så vidare.
            </seg>
            <seg xml:id="i-3a4f1fb7705a7610-0">
              Från Centerpartiets sida skulle vi vilja se en kriminalisering
              av identitetskapningar. I dag är det inte olagligt att kapa någon
              annans identitet. Det kan bli olagligt senare beroende på vad
              man gör med den kapade identiteten, men själva identitetskapningen
              är inte olaglig. Vi tycker också att man behöver se över straffskalan
              för bedrägeri när en person systematiskt, med tusentals offer,
              gör sig skyldig till försök till bedrägeri. Vi menar också att
              banker och andra betalningstjänster måste se till att säkra sina
              system så att de inte blir redskap för kriminella att tjäna pengar.
            </seg>
            <seg xml:id="i-c0317e56f501427e-0">
              Vi behöver också bli betydligt vassare när det gäller att utreda
              och förebygga it-relaterad brottslighet. Polisen måste vara mer
              aktiv på nätet. Vi tror att det behövs ett nationellt it-brottscenter
              som kan utreda de mest omfattande och komplicerade brotten och
              också bistå andra poliser med expertkompetens.
            </seg>
            <seg xml:id="i-84085cb3bfa7a41d-0">
              Vi ser tyvärr i dag att många utredningar som skulle behöva göras
              inte blir av. Det pågår otroligt mycket ute på nätet. Vuxna män
              tar kontakt med unga flickor, lurar dem och får dem att göra saker
              de inte skulle vilja. Det behövs en helt annan typ av närvaro
              på nätet för att komma åt den typen av brottslighet. Vi behöver
              en ambitionshöjning och en kompetenshöjning för polisarbetet på
              nätet.
            </seg>
            <seg xml:id="i-ee76fc744ea9235b-0">
              Vidare behöver vi sänka ribban för när åklagare ska kunna väcka
              allmänt åtal när det gäller förtal och förolämpning. Vi behöver
              också se efter hur brottsskadeersättning kan betalas ut till dessa
              brottsoffer. Tyvärr är det så att många som utsätts för ärekränkning
              även om de får rätt i domstol och skadestånd utdöms ändå inte
              får en enda krona eftersom det inte ingår i brottsskadeersättningen,
              och det är otidsenligt.
            </seg>
            <seg xml:id="i-b8a4b77a97dcb1af-0">
              Herr talman! Jag önskar att den här debatten vid sidan om de
              viktiga frågorna om hur signalspaning sköts i Sverige och i andra
              länder också mer skulle handla om det som människor faktiskt varje
              dag upplever som kränkningar på nätet. Men det är tydligt att
              det finns de som inte vill diskutera detta över huvud taget.
            </seg>
          </u>
          <note type="speaker" xml:id="i-1d54b3e83783d104-0">
            Anf. 15 KENT EKEROTH (SD):
          </note>
          <u who="kent_ekeroth_fa6033" xml:id="i-5f826afadefed603-1">
            <seg xml:id="i-9ef2f8a3fbc3c43b-0">
              Herr talman! En av de aspekter som delvis har berörts i den här
              debatten när det gäller underrättelsetjänst och signalspaning
              är industrispionage från andra länder, kanske främst från Kina
              och Ryssland men även från USA. Danska medier tog upp den här
              aspekten och menade att en tidigare CIA-chef hade erkänt bland
              annat amerikanskt spionage mot europeiska företag.
            </seg>
            <seg xml:id="i-e5e56df6996fd8be-0">
              Integritet för den enskilda individen är viktig. Samtidigt är
              det extremt viktigt med integriteten för företag i Sverige och
              Europa, för det påverkar indirekt också sysselsättning, välfärd
              och tillväxt i Sverige och i europeiska länder.
            </seg>
            <seg xml:id="i-2c4a65bbe23082a4-0">
              BBC rapporterade för snart tio år sedan att man hade förlorat
              kontrakt till USA på grund av signalspaning. Airbus förlorade
              ett kontrakt med Saudiarabien till ett värde av 33 miljarder,
              rapporterade någon, till följd av NSA. New York Times har skrivit
              att NSA delgav fax och telefonsamtal mellan Airbus och saudiska
              myndigheter. Omfattningen av denna typ av industrispionage från
              andra staters underrättelsetjänster, och då även Ryssland och
              Kina, är kanske av naturliga skäl inte så känd.
            </seg>
            <seg xml:id="i-4d10e215743ba042-0">
              Jag anser dock att denna form av övervakning är extremt allvarlig.
              Jag skulle vilja ha en kommentar från försvarsministern om hur
              hon ser på Sveriges beredskap rörande kontraspionage när det gäller
              industrispionage från andra underrättelsetjänster och andra stater.
              Hur är Sveriges beredskap rörande dessa frågor? Det skulle jag
              vilja ha en liten kommentar till.
            </seg>
            <seg xml:id="i-205f854fbf3fea56-0">
              Så som centerpartisten Johan Linander var inne på handlar integritet
              om mer än bara underrättelsetjänster och NSA, FRA och allt vad
              det kan vara. Ett av de problem vi ser när det gäller integritet
              på nätet i dag, som Sverigedemokraterna ser extremt allvarligt
              på, är pedofiler som är ute på nätet för att leta upp unga pojkar
              och flickor och utnyttja dem sexuellt på nätet men kanske också
              i den fysiska verkligheten.
            </seg>
            <seg xml:id="i-6567d8f52a5b2807-0">
              För att komma åt det här menar vi att polisen måste ges större
              möjligheter till brottsprovokation i dessa specifika fall. Eftersom
              den här typen av brottslighet är så svåråtkomlig som den är i
              dag menar vi att polisen ska få tillåtelse att utöva brottsprovokation
              för att komma åt dem som försöker komma i kontakt med små barn
              i landet. Det menar vi är en viktig åtgärd för att delvis stävja
              sexuellt utnyttjande av barn i Sverige.
            </seg>
          </u>
          <note type="speaker" xml:id="i-14942c1e4ff41f51-0">
            Anf. 16 HANS LINDE (V):
          </note>
          <u who="hans_linde_857e1f" xml:id="i-55e250d6733ed9b5-2">
            <seg xml:id="i-b1b079317711ceaf-0">
              Herr talman! Jag noterar att de fyra borgerliga deltagarna i
              den här debatten vill debattera allting annat än just den fråga
              som debatten är avsedd att handla om. Den här debatten begärde
              vi från Vänsterpartiet efter avslöjandena i juni om USA:s massövervakning
              på nätet. I stället vill Johan Linander prata om nätpedofili.
              Mikael Oscarsson vill hålla historielektioner. Allan Widman vill
              prata om situationen i Kina, och Karin Enström vill prata om någonting
              helt annat.
            </seg>
            <seg xml:id="i-306c0dd62d5c10f3-0">
              Jag tar gärna debatt om alla de här sakerna. Ni är välkomna att
              komma till riksdagen med en begäran om en aktuell debatt, så tar
              vi de debatterna då. Men nu har Vänsterpartiet begärt en debatt
              om USA:s övervakning på nätet.
            </seg>
            <seg xml:id="i-89cdab69cd69e496-0">
              Sedan juni har vi ställt samma fråga gång på gång till regeringen
              i denna kammare men också utanför denna kammare: Varför väljer
              den borgerliga regeringen i Sverige att inte stå upp för friheten
              på nätet när USA uppenbarligen bygger upp kapacitet för att kunna
              övervaka i stort sett allt det som de flesta av oss gör dagligen
              på nätet?
            </seg>
            <seg xml:id="i-f7d6e2b814b5d3ed-0">
              Den här frågan har blivit mer och mer relevant när vi ser att
              många av våra grannländer gör just det som vi i Vänsterpartiet
              har efterfrågat från den borgerliga regeringen. Vi ser att Norge,
              Danmark, Tyskland och Frankrike tar de initiativ som jag hade
              önskat att Sverige hade tagit. Men så till slut i dag, efter månader
              av frågor, får vi ett svar från försvarsministern när hon lägger
              bort sitt manus: Sverige uttalar sig om Sverige.
            </seg>
            <seg xml:id="i-18e4e820250b260c-0">
              Skulle detta vara sant skulle det kanske vara en av de största
              utrikespolitiska omläggningarna i vårt lands historia. Så är det
              inte, och det tror jag även försvarsministern inser. Jag är helt
              övertygad om att den borgerliga regeringen kommer att fortsätta
              att kritisera Kinas inskränkningar av friheten på nätet – med
              rätta. Jag är helt övertygad om att den borgerliga regeringen
              kommer att fortsätta att stödja nätaktivister i Nordafrika och
              Mellanöstern när deras regimer försöker inskränka deras frihet
              på nätet. Det är satsningar som jag välkomnar och kraftfullt stöder.
            </seg>
            <seg xml:id="i-abf871c3ab4d9d5e-0">
              Jag tycker att det här visar ett grundläggande problem i den
              borgerliga regeringens politik i de här frågorna. Man har olika
              måttstockar. Man är beredd att hålla högtidstal och prata om frihet
              på nätet gång på gång så länge det är vissa stater som kränker
              denna frihet. Men när det är USA som gör det tystnar man. Då vill
              man prata om helt andra saker; då vill man inte ens hålla sig
              till frågan.
            </seg>
            <seg xml:id="i-6d2b79f2ddb0e9b6-0">
              Jag kan inte låta bli att fråga försvarsministern utifrån detta:
              Bedömer försvarsministern att det inte förekommer någon övervakning
              från USA:s sida av svenska medborgare och svenska företag? Jag
              kan inte dra någon annan slutsats efter att ha lyssnat på försvarsministern
              i flera inlägg än att man bedömer att detta inte är ett problem.
              Det förekommer ingen övervakning av svenska medborgare. Sverige
              ska uppenbarligen uttala sig om Sverige, och i Sverige är detta
              tydligen inte ett problem. Det är uppgifter som i så fall skulle
              förvåna de flesta – att regeringen är så säker på att det inte
              förekommer någon övervakning från amerikansk sida av svenska medborgare
              och svenska företag.
            </seg>
            <seg xml:id="i-0b6ecef5b1b6daf2-0">
              Jag ska påminna om att till exempel Dansk Industri, den danska
              motsvarigheten till Svenskt Näringsliv, har gått ut och sagt att
              de har belägg för att USA via NSA bedriver rent industrispionage
              mot deras verksamhet och att den danska industrin har skadats
              av NSA:s övervakning. Varför skulle det svenska näringslivet gå
              helt fritt från detta?
            </seg>
            <seg xml:id="i-ab2abe3dafe17681-0">
              Vi vet att NSA bara under en månad i vintras avlyssnade 60 miljoner
              telefonsamtal i Spanien. Tror den borgerliga regeringen att det
              inte har förekommit ett enda samtal i Sverige som övervakats av
              USA? Var ligger logiken i detta?
            </seg>
            <seg xml:id="i-78a0ffa35c1e960d-0">
              Från Vänsterpartiet har vi ett tydligt krav att Sverige ska göra
              det som flera andra länder redan har gjort: att stå upp för vår
              frihet på nätet, stå upp för svenska medborgares och svenska företags
              rätt att kunna leva sina liv på nätet, bedriva sin verksamhet
              på nätet utan att bli utsatta för övervakning från USA:s sida.
              När ska Sverige på allvar börja driva det kravet och stå upp för
              vår rätt till ett privatliv?
            </seg>
          </u>
          <note type="speaker" xml:id="i-8c2f712190e36b88-0">
            Anf. 17 MIKAEL OSCARSSON (KD):
          </note>
          <u who="mikael_oscarsson_725142" xml:id="i-4d971f26f2f73d85-1">
            <seg xml:id="i-fceceb8437a75899-0">
              Herr talman! Vi fick höra i Hans Lindes förra inlägg att han
              tycks ha oro när han är ute och lever sitt liv på nätet, när han
              mejlar, chattar, håller på med Twitter, Facebook och när han betalar
              räkningar. Till och med när han flirtar känner han sig orolig.
            </seg>
            <seg xml:id="i-b74ffb19c8e4518e-0">
              Jag kan lugna dig, Hans Linde, att du inte behöver vara orolig
              för FRA. Vad du däremot kanske ska tänka på är att när du skickar
              ett mejl till din partiledare, kanske bara tre rum ifrån dig,
              hinner det mejlet gå genom kanske 15 länder innan det hamnar hos
              Jonas Sjöstedt. Det kan du fundera på. Det kan gå genom öststater
              som, som vi vet, inte har någon som helst kontroll eller insyn.
              Vi måste se verkligheten som den är.
            </seg>
            <seg xml:id="i-d31940fdf47140c4-0">
              Jag vill påminna om den fråga som nu flera gånger har ställts
              till dig, Hans Linde: Ska vi vara blinda som kattungar? Är det
              på det viset vi ska ha det? Ska vi ha någon försvarsunderrättelse?
              Den frågan kräver sitt svar, för det är avgörande för hur svenska
              folket ska rösta i nästa val, tror jag. Det har också med regeringsalternativen
              och med trovärdighet att göra. Det rör svenska intressen, och
              det rör svenska medborgare. Det är fråga om verklighetsanpassning.
              Jag tycker att svenska folket förtjänar ett svar, för det är en
              viktig fråga.
            </seg>
            <seg xml:id="i-60bef7108c48d2b8-0">
              Vad är det som FRA håller på med? Jo, all signalspaning riktas,
              som jag sade förut, mot utländska förhållanden, inte mot svenskar
              i Sverige med svenska mottagare eller sändare. Man förstör direkt.
              Man får in saker som kan röra tryckfrihet och andra sådana saker.
              Det är inte brottsbekämpning. Vad är det då för någonting? Jo,
              FRA kan rapportera om militärförmåga. Hur är det? Kan vissa av
              våra grannar flyga på natten? Har de, som de säger, 500 stridsvagnar?
              Kanske har de 700 eller bara 200? Detta kan vi få svar på.
            </seg>
            <seg xml:id="i-cf72d2921a6ca9be-0">
              Man kan rapportera om säkerhetsläget i områden där det finns
              svenska trupper, Hans Linde. Är detta inte rimligt? Vi sänder
              ut trupper, män och kvinnor. Ska vi då inte ha denna möjlighet?
              Jag tycker att det tarvar ett svar från dig och från ditt parti.
            </seg>
            <seg xml:id="i-f7f1b4127c9ce00d-0">
              Man kan ta reda på framställningen av kärnvapen och spridningen
              av kemiska vapen. Man kan ha kontroll på läget för mänskliga rättigheter
              i auktoritärt styrda länder, länder som ditt parti hade nära kontakt
              med förr i tiden. Man kan kontrollera internationell terrorism,
              och man kan hitta aktörer bakom avancerade it-angrepp.
            </seg>
            <seg xml:id="i-4fb46230bc8ecacd-0">
              Ska vi ha den här typen av verksamhet eller inte? Jag hoppas
              att vi får ett svar.
            </seg>
          </u>
          <note type="speaker" xml:id="i-ce3686acef66a9f9-0">
            Anf. 18 Försvarsminister KARIN ENSTRÖM (M):
          </note>
          <u xml:id="i-331b60f275e452e1-2" who="unknown">
            <seg xml:id="i-46a9864cd4a9149f-0">
              Herr talman! Jag tänker uppehålla mig en del kring samarbete,
              för det är många missförstånd i debatten.
            </seg>
            <seg xml:id="i-0fcf38d4c1797089-0">
              När det gäller samarbete i underrättelsefrågor får våra myndigheter
              etablera och upprätthålla samarbete i underrättelsefrågor med
              andra länder och internationella organisationer. Att FRA har ett
              samarbete med andra länders underrättelse- och säkerhetstjänster
              är viktigt – detta för att säkerställa att vi får tillgång till
              ett så kvalificerat underlag som möjligt inför bland annat säkerhetspolitiska
              ställningstaganden men också för att identifiera och bekämpa yttre
              hot.
            </seg>
            <seg xml:id="i-ba208f5311dfa004-0">
              Det internationella försvarsunderrättelsesamarbetet är reglerat
              i olika författningar. Det gäller även för samarbetet i signalspaningsfrågor.
            </seg>
            <seg xml:id="i-ef679e64e02028da-0">
              Dessutom ger lagen om offentlighet och sekretess, OSL, och personuppgiftslagen
              på just detta område ett starkt skydd för vissa uppgifter om enskildas
              förhållanden. Det skyddet gäller självklart också i förhållande
              till andra länder. Det är reglerat i lag hur personuppgifter ska
              hanteras. Datainspektionen har mandat att ingripa om personuppgifter
              behandlas på ett olagligt sätt.
            </seg>
            <seg xml:id="i-3e81877ded7942c7-0">
              Siun är det oberoende granskningsorgan som har till uppgift att
              granska FRA:s verksamhet. Siun har vid tre tillfällen granskat
              FRA:s samarbete med andra länder och internationella organisationer.
              Ingen av de tre granskningarna föranledde någon synpunkt eller
              något förslag från Siun.
            </seg>
            <seg xml:id="i-454ce42f324642bb-0">
              Sedan finns en annan fråga, nämligen vad främmande makt gör.
              Har de underrättelseverksamhet i Sverige? Då gäller det att komma
              ihåg att det naturligtvis är olagligt. Det finns en tydlig strafflagstiftning
              mot spioneri och annan otillåten underrättelseverksamhet. Detta
              hänger också samman med den säkerhet vi behöver ha mot dataintrång
              i allmänhet. Det gäller självklart också företag. Det finns en
              tydlig lagstiftning på detta område.
            </seg>
          </u>
          <note type="speaker" xml:id="i-05403658f6fa602f-0">
            Anf. 19 MORGAN JOHANSSON (S):
          </note>
          <u who="morgan_johansson_2143dc" xml:id="i-de3e5e022fb5b255-2">
            <seg xml:id="i-5b3c0deaa284f5db-0">
              Herr talman! Låt mig först säga något om den allmänna integritetsdiskussionen.
              Låt oss titta på alla de förslag som Centern lägger fram och se
              om det finns saker som kan göras för att stärka integriteten –
              när det handlar om tvärsnittet individ mot individ. Det är egentligen
              vad vi talar om där.
            </seg>
            <seg xml:id="i-cc5ad989e8d16292-0">
              För något år sedan blev det möjligt att hämta IP-nummer i ärenden
              som rör bötesbrott. Det öppnade möjligheten att bättre bekämpa
              gromning. Kanske kan vi utveckla lagstiftningen till det bättre
              även i det avseendet. Jag ser gärna på de förslagen igen. Jag
              hoppas att den borgerliga sidan ser på våra förslag om gränssnittet
              mellan företag och individ, som handlar om att bättre reglera
              hur enskilda företag kan förhålla sig till och använda känsliga
              personuppgifter om oss. Där har vi en bra process på gång.
            </seg>
            <seg xml:id="i-222ccbe2f2f96049-0">
              Sedan var det NSA-frågan och FRA-frågan. Vår position är tydlig.
              Vi behöver en svensk underrättelseverksamhet. Den ska vara strikt
              reglerad just eftersom det rör så känsliga frågor, och just eftersom
              vi har haft så stora diskussioner på båda sidor om blockgränsen
              behöver vi ha en blocköverskridande överenskommelse om detta.
              Det här gäller ytterst rikets säkerhet. Då ska vi försöka samarbeta
              över blockgränsen.
            </seg>
            <seg xml:id="i-61cc53af2cac1aa1-0">
              För vår trovärdighets skull måste vi också reagera när vi ser
              andra länder som går ut över sina ramar. Därför säger vi att här
              borde Sverige ha reagerat när vi fick uppgifterna om USA. Man
              kan inte bara säga att Sverige uttalar sig om Sverige och inte
              bryr sig om annat. Här måste finnas en allmän reaktion från EU
              när sådana uppgifter kommer fram. Dess värre underlät regeringen
              att göra så. Det är synd.
            </seg>
            <seg xml:id="i-fa022c5338c003e5-0">
              Här är det fråga om kvalificerat hemlig verksamhet. Även om man
              ställer frågor om vad de spanar på, hur det går till och vem de
              samarbetar med, måste vi till slut komma till en gräns där vi
              accepterar att vi inte får svar. Vi kan inte i detalj gå igenom
              och redovisa hur allt fungerar. Där måste allmänheten, medier
              och även vi politiker ibland lita på att de myndigheter och domstolar
              som har till uppgift att upprätthålla lagarna faktiskt gör det
              på ett omdömesgillt sätt.
            </seg>
          </u>
          <note type="speaker" xml:id="i-a1150fac13b51763-0">
            Anf. 20 MARIA FERM (MP):
          </note>
          <u who="maria_ferm_5a996c" xml:id="i-96401ac1948c1ed5-2">
            <seg xml:id="i-5d71d23ecb3b96d3-0">
              Herr talman! Den svenska regeringen sviker svenska medborgare
              som genom NSA:s övervakning får sina mänskliga rättigheter kränkta.
              Enligt artikel 12 i konventionen om de mänskliga rättigheterna
              står det att ingen får utsättas för godtyckligt ingripande i fråga
              om privatliv, familj, hem eller korrespondens och inte heller
              för angrepp på sin heder eller sitt anseende.
            </seg>
            <seg xml:id="i-9cc2ac319f8c8df4-0">
              Sveriges regering måste stå upp för friheten på nätet. Sverige
              och USA samarbetar i en oklar omfattning om övervakningen, men
              det finns också många andra problem med FRA-lagen. FRA-lagen har
              utvidgats sedan 2008. Inte ens den överenskommelse som regeringen
              gjorde för att få igenom FRA-lagen står man fast vid. I stället
              sker precis det som kritiker har befarat, nämligen att FRA-lagen
              har utvidgats till allt fler områden. Nu får även Säkerhetspolisen
              och Rikskriminalpolisen möjligheter att inrikta signalspaningen,
              trots att lagen drevs igenom i syfte att endast spana på utländska
              hot.
            </seg>
            <seg xml:id="i-cefc1b459f26518d-0">
              FRA har också prickats flera gånger för brister i personuppgiftshanteringen.
              I somras uppdagades att FRA medvetet flyttar personuppgifter från
              en databas till en annan så att de kan sparas längre tid än vad
              som egentligen är tillåtet. Allt detta är mycket oroväckande.
              Därför kräver Miljöpartiet att en kriskommission för integritetsskyddet
              tillsätts som kan genomlysa FRA:s arbete och föreslå förändringar.
              Vi vill också att regeringens organisation av cyberfrågorna granskas.
              I dag är det en rad olika myndigheter som hanterar frågorna, och
              det finns ingen minister som har huvudansvaret – vilket är ett
              problem.
            </seg>
            <seg xml:id="i-ef7583af85f6816d-0">
              Samma sak gäller integritetsskyddsfrågorna. Därför bör det inrättas
              en integritetsskyddsmyndighet som ligger under riksdagen för att
              på allvar ta till vara medborgares intressen.
            </seg>
          </u>
          <note type="speaker" xml:id="i-8b0740669c2e1929-0">
            Anf. 21 ALLAN WIDMAN (FP):
          </note>
          <u who="allan_widman_49f05b" xml:id="i-8d2ebaeca37fc8d9-2">
            <seg xml:id="i-00d6af12c6cc7b04-0">
              Herr talman! Hans Linde har ett inlägg om två minuter kvar. Jag
              kan bara hoppas att han väljer att använda några sekunder av den
              tiden till att svara på den fråga som jag har ställt. Den massiva
              kritik som Vänsterpartiet och Miljöpartiet riktar mot det som
              är den stora massan av svensk försvarsunderrättelseverksamhet
              ger ett intryck av att vi inte behöver hålla uppsikt utanför våra
              gränser. Jag undrar fortfarande om vi behöver det eller inte.
            </seg>
            <seg xml:id="i-0cbdf7bfb0567944-0">
              Det har tidigare i debatten sagts att EU borde agera. Jag kan
              inte erinra mig, herr talman, att det normalt sett är en uppfattning
              hos Vänsterpartiet och Miljöpartiet att just nationella säkerhetsfrågor
              och försvarspolitik skulle föras upp som en gemensam EU-kompetens,
              men det är möjligt att man anser det nu.
            </seg>
            <seg xml:id="i-ca47e5bedf535f4c-0">
              Herr talman! Jag har tidigare försökt säga att nästan alla länder
              i Europa ägnar sig åt någon form av signalspaning. I någon mening
              kan man säga att alla spanar på alla. Det är viktigt att komma
              ihåg att det inte handlar om att spana på andra länder eller andra
              länders befolkningar i allmänhet, utan det handlar om att hitta
              hot i form av terrorister och militära spioner som helt ofrivilligt
              kan finnas i de länder som är Sveriges bästa vänner. Tyvärr vittnar
              den moderna historien om flera exempel på att det har varit just
              så, det vill säga att från länder som vi normalt sett inte känner
              något som helst hot har det plötsligt dykt upp sådana.
            </seg>
            <seg xml:id="i-abdfc2f979d09d3c-0">
              Jag är glad att socialdemokratin så starkt står bakom den nu
              gällande lagstiftningen. Jag minns debatter här för sju år sedan
              med en tidigare kollega till Morgan Johansson: Thomas Bodström.
              Det var inte lika tydligt vid den tiden.
            </seg>
            <seg xml:id="i-85505e68cc65c005-0">
              Herr talman! Svensk underrättelseverksamhet är en central del
              av svenskt försvar och av svensk nationell säkerhet.
            </seg>
          </u>
          <note type="speaker" xml:id="i-db8076b46564ccb2-0">
            Anf. 22 JOHAN LINANDER (C):
          </note>
          <u who="johan_linander_6c27ef" xml:id="i-23ca13fd119041cc-2">
            <seg xml:id="i-1acdf24e81f176c0-0">
              Herr talman! Först vill jag kort kommentera Hans Linde, som vid
              två tillfällen har sagt att NSA avlyssnade 60 miljoner spanska
              telefonsamtal på en månad. Jag tror att du blandar ihop signalspaning
              och avlyssning. Fundera på hur mycket personal det skulle krävas
              för att avlyssna 60 miljoner samtal på en månad. Då inser du nog
              att det du påstår inte är så realistiskt.
            </seg>
            <seg xml:id="i-6c8d1efa9352e71e-0">
              Herr talman! För pojken som drabbas av hat, hot och kränkningar
              på nätet är det nog inte NSA han tänker på när han kopplar upp
              sig. Hans identitet kränks på nätet varje dag. Smygtagna bilder
              från duschen efter idrottslektionen har hamnat på Instagram. På
              Twitter och Facebook sprids förolämpningar om honom. Där kan vi
              tala om kränkningar av integritet på nätet. Det är ett verkligt
              helvete när mobbningen följer med efter skolan in i hemmet, in
              i pojkrummet.
            </seg>
            <seg xml:id="i-ab5b1dddced7858c-0">
              Flickan som gråtande tar av sig kläderna framför en webbkamera
              vill inte göra det, men hon vågar ingenting annat av rädsla för
              de hot som kommer från mannen bakom kameran. I det fallet kan
              vi prata om kränkning av integritet på nätet.
            </seg>
            <seg xml:id="i-a69a424e12bbb8dd-0">
              Vi har nu haft en aktuell debatt om just integritet på nätet.
              Jag tycker att de här frågorna är värda betydligt mer uppmärksamhet
              än vad vissa partier har velat ge dem.
            </seg>
            <seg xml:id="i-1b31fa025d5d0ced-0">
              Visst är det viktigt med signalspaning. Den ska skötas inom de
              lagar som vi har. Andra länder ska inte hålla på med företagsspionage
              mot Sverige, det är helt klart.
            </seg>
            <seg xml:id="i-8ce9cc3158aef39c-0">
              Men det som människor varje dag upplever som kränkning av deras
              integritet på nätet förekommer i mycket större utsträckning. De
              mobbas, råkar ut för bedrägerier och tvingas till sådana sexuella
              kränkningar som de absolut inte skulle önska sig. Detta är integritetskränkningar
              på nätet.
            </seg>
          </u>
          <note type="speaker" xml:id="i-22960d21fcd9fcf0-0">
            Anf. 23 KENT EKEROTH (SD):
          </note>
          <u who="kent_ekeroth_fa6033" xml:id="i-5f826afadefed603-2">
            <seg xml:id="i-c2fbc8707d3710ff-0">
              Herr talman! Som jag nämnde är signalspaning i fiberkablar nödvändig.
              Det ska man få använda sig av i Sverige i dag; det är någonting
              som Sverigedemokraterna anser. All information går i dessa kablar
              nu för tiden. Att inte ha möjlighet till detta vore totalt oansvarigt.
              Det skulle förhindra vår underrättelseförmåga helt och hållet,
              vilket givetvis vore ohållbart.
            </seg>
            <seg xml:id="i-d980f48bc1fd0aef-0">
              Jag har diskuterat vissa problem som kan uppstå, inte minst rörande
              industrispionage. Det ser jag som extremt allvarligt. Samtidigt
              som rapporter om industrispionage har framkommit har det rapporterats
              om hur denna typ av verksamhet har kunnat förhindra terrordåd
              och därmed räddat många liv.
            </seg>
            <seg xml:id="i-067b6dab108fbe8b-0">
              Virtuell säkerhet är såklart viktigt, men i slutändan är vår
              fysiska säkerhet ännu viktigare. Där spelar den här formen av
              underrättelse en väldigt stor roll.
            </seg>
            <seg xml:id="i-50bbe4cc598c5db6-0">
              För övrigt tycker jag att det var en fördel att Centerpartiet
              i debatten lyfte fram den vardagliga integritetskränkning som
              vanliga personer utsätts för varje dag. Det gäller bland annat
              mobbning och det som pedofiler utsätter små barn för. Precis som
              Johan Linander tror jag att detta är vad folk tänker på allra
              mest när det handlar om integritetskränkning, framför allt när
              det gäller sexuellt utnyttjande av barn som sker på nätet.
            </seg>
            <seg xml:id="i-1c2650ab26363182-0">
              Den här debatten har varit inriktad på FRA och underrättelseverksamhet
              med anledning av Vänsterpartiets initiativ till den. Men de frågor
              som rör vanliga människor i deras vardag – som Johan Linander
              tog upp – hoppas jag att vi kan diskutera mer framöver.
            </seg>
          </u>
          <note type="speaker" xml:id="i-e78fb2408815015b-0">
            Anf. 24 HANS LINDE (V):
          </note>
          <u who="hans_linde_857e1f" xml:id="i-55e250d6733ed9b5-3">
            <seg xml:id="i-58ba35f0e1d01bf5-0">
              Herr talman! Efter att ha lyssnat på den här debatten är det
              inte utan att man tänker på en cirkusföreställning, inte för att
              den har varit speciellt underhållande eller för att det finns
              någon som jag skulle vilja likna vid en clown, utan snarare för
              att man undrar om det inte finns en cirkusdirektör i kulisserna
              i de borgerliga partierna som har sagt: Får jag be om största
              möjliga tystnad.
            </seg>
            <seg xml:id="i-00b94ea19cfae348-0">
              Så har det ju varit. Efter månader av avslöjanden om USA:s massövervakning
              på nätet, deras grova brott mot den personliga integriteten, denna
              grundläggande mänskliga rättighet att kunna ha ett privatliv också
              på nätet, vill man inte kommentera, inte diskutera och inte berätta
              om man tar några som helst initiativ för att försvara svenska
              medborgares och svenska företags rätt till integritet. Man har
              inte på något sätt velat rikta kritik mot den verksamhet som USA
              har bedrivit. Man är inte i dag beredd att på något sätt utlova
              några ytterligare initiativ för att värna vår rätt till ett privatliv.
              Det beklagar jag.
            </seg>
            <seg xml:id="i-97ec79c456356f16-0">
              För mig som vänsterpartist är utgångspunkten solklar. Det är
              en grundläggande mänsklig rättighet att kunna ha ett privatliv,
              även på nätet. För mig är det ett av fundamenten i en demokratisk
              rättsstat att vi – var och en av oss – är oskyldiga tills motsatsen
              har bevisats. Massövervakning strider mot dessa två principer
              och mot rätten att ha ett privatliv, och den bygger på att vi
              alla betraktas som potentiella brottslingar.
            </seg>
            <seg xml:id="i-f5f4f4f68bb855e0-0">
              Vi i Vänsterpartiet har varit tydliga gång på gång i den här
              kammaren. Vi var motståndare till FRA-lagen därför att vi anser
              att den behöver göras om i grunden för att den ska vara i enlighet
              med rättsstatens principer och med de mänskliga rättigheterna.
            </seg>
            <seg xml:id="i-0c2cfb823f93ee14-0">
              Därför kräver vi tydligt och klart av den borgerliga regeringen
              att den nu agerar mot USA:s övervakning av svenska medborgare
              och svenska företag, att den står upp för grundläggande mänskliga
              rättighet att kunna ha ett privatliv, även om man är på nätet.
            </seg>
          </u>
          <note type="speaker" xml:id="i-dd424a03a11002a0-0">
            Anf. 25 MIKAEL OSCARSSON (KD):
          </note>
          <u who="mikael_oscarsson_725142" xml:id="i-4d971f26f2f73d85-2">
            <seg xml:id="i-ff21e121168e597b-0">
              Herr talman! Hans Linde har haft flera tillfällen att ge svar
              på tal. Han pratade om största möjliga tystnad, och den tystnaden
              är väl bokstavligen bedövande, för det kommer inga svar. Däremot
              har jag och flera andra varit klara över att det behövs en försvarsunderrättelse.
              Den kom till under andra världskriget då Uppsalaforskare kunde
              vara med och knäcka koden och se till att vi fick underrättelser
              om vad Hitler höll på med. Försvarsunderrättelser behövs alltjämt
              för att avslöja industrispionage – någonting som är vanligt förekommande
              – för att avvärja terroristhot och för att hålla koll på vad som
              händer på Östersjön.
            </seg>
            <seg xml:id="i-622c449bbfa400b4-0">
              Jag tycker att den här debatten har varit väldigt klargörande.
              FRA:s verksamhet sker inom ramen för en tydlig lagstiftning med
              strikt kontroll och med parlamentarisk insyn. Regelverket syftar
              till att balansera säkerhetsintressen och den enskildes integritet.
            </seg>
            <seg xml:id="i-8ae1c264d4b51254-0">
              I ett demokratiskt samhälle är det av största vikt att skydda
              den personliga integriteten. Underrättelseverksamheten i konungariket
              Sverige sker därför inom ramen för en tydlig lagstiftning. Detta
              är ett viktigt besked som har lämnats i den här angelägna diskussionen.
            </seg>
          </u>
          <note type="speaker" xml:id="i-5b87fd88a15a0735-0">
            Anf. 26 Försvarsminister KARIN ENSTRÖM (M):
          </note>
          <u xml:id="i-bcdd76c780bf64d6-0" next="cont" who="unknown">
            <seg xml:id="i-a158b9ee7e2245ce-0">
              Herr talman! Det är viktigt att Sverige driver en aktiv politik
              som värnar och främjar ett öppet och säkert internet där yttrandefriheten
              ska gälla fullt ut. Säkerhet på nätet är nödvändig för att säkerställa
              våra demokratiska grundvärden, samhällets funktionalitet och individens
              fri- och rättigheter.
            </seg>
            <seg xml:id="i-14ee57527b9451d5-0">
              Av den här debatten framgår det väldigt klart och tydligt att
              FRA:s verksamhet sker inom ramen för en tydlig lagstiftning. Det
              finns ett regelverk, och upptäcks det brister ska dessa självfallet
              åtgärdas.
            </seg>
            <seg xml:id="i-de21cf22c34b0c9f-0">
              Det har också framgått väldigt tydligt att allt partnersamarbete
              är noga reglerat i lagstiftningen. Samarbete får endast ske om
              syftet är att tjäna svenska intressen. De uppgifter som lämnas
              till andra länder och internationella organisationer får inte
              vara till skada för svenska intressen.
            </seg>
            <seg xml:id="i-ea6a734055b16615-0">
              Herr talman! Användningen av it och den tekniska utvecklingen
              ställer ju stora krav både på den enskilde och på andra aktörer
              i samhället. Lagstiftaren har här ett stort ansvar att se till
              att regelverket svarar upp mot de utmaningar som teknikanvändningen
              innebär. Användning får endast ske i enlighet med folkrättsliga
              normer.
            </seg>
            <seg xml:id="i-2421ac6d0f4f244c-0">
              Som jag nämnde har regeringen genomfört ett antal ändringar inom
              straffrätten för att åstadkomma ett ännu starkare skydd för den
              personliga integriteten. Den straffrättsliga regleringen är ett
              viktigt instrument för att kunna svara upp mot de nya it-relaterade
              hot som finns.
            </seg>
          </u>
          <note xml:id="i-4716539b3ac61a68-0">
            Överläggningen var härmed avslutad.
          </note>
          <note xml:id="i-1feb70f7dc4e8236-0">
            2 § Avsägelse
          </note>
          <note xml:id="i-857e9aa0141bfbd2-0">
            Tredje vice talmannen meddelade att Matilda Sundquist Boox (FP)
            avsagt sig uppdraget som ersättare för riksdagsledamot.
          </note>
          <note xml:id="i-78d8ed6dfa760efe-0">
            Kammaren biföll denna avsägelse.
          </note>
          <note xml:id="i-ca8364d924d4a915-0">
            3 § Anmälan om subsidiaritetsprövning
          </note>
          <note xml:id="i-19c6738384006fe1-0">
            Tredje vice talmannen anmälde att utdrag ur prot. 2013/14:6 för
            tisdagen den 5 november i ärende om subsidiaritetsprövning av
            EU-förslag hade kommit in från justitieutskottet.
          </note>
          <note xml:id="i-db08cabcb137eb0f-0">
            4 § Anmälan om faktapromemoria
          </note>
          <note xml:id="i-fa5d0f59fc606a7b-0">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note xml:id="i-5632a9dc35b43e8f-0">
            KOM(2013) 690
          </note>
          <note xml:id="i-2c0e34fa6a928022-0">
            5 § Anmälan om fördröjt svar på interpellation
          </note>
          <note xml:id="i-36cfa3c619e35219-0">
            Följande skrivelse hade kommit in:
          </note>
          <note xml:id="i-d0e1ad02a967340b-0">
            Interpellation 2013/14:73
          </note>
          <note xml:id="i-ec205225a8b9b7ff-0">
            Interpellation 2013/14:73 Ett förstärkt svenskt arbete med FN-resolution
            1325
          </note>
          <note xml:id="i-cff3943337b72772-0">
            Interpellationen kommer att besvaras måndagen den 9 december
            2013.
          </note>
          <u prev="cont" who="unknown" xml:id="i-e5b4c5d76ba852c4-0">
            <seg xml:id="i-efffa296712bc5ec-0">
              Skälet till dröjsmålet är tidigare inbokat engagemang och resor.
            </seg>
          </u>
          <note xml:id="i-d31ddbebbf56a8e9-0">
            Fredrik Jörgensen
          </note>
          <note xml:id="i-5b349bcdbc84e771-0">
            6 § Ärende för hänvisning till utskott
          </note>
          <note xml:id="i-54c950193a70c8ea-0">
            Följande dokument hänvisades till utskott:
          </note>
          <note xml:id="i-a1bb10878030ad9a-0">
            7 § Svar på interpellation 2013/14:28 om statsministerns deltagande
            i riksdagens frågeinstitut
          </note>
          <note type="speaker" xml:id="i-93a2289dc1664b8b-0">
            Anf. 27 Statsminister FREDRIK REINFELDT (M):
          </note>
          <u xml:id="i-331b60f275e452e1-3" who="unknown">
            <seg xml:id="i-432a0c7ec82048d9-0">
              Herr talman! Mikael Damberg har frågat mig varför jag endast
              har svarat på en skriftlig fråga och ingen interpellation under
              den senaste mandatperioden. Vidare har Mikael Damberg frågat mig
              om jag vill etablera en ny praxis genom att inte besvara skriftliga
              frågor eller delta i interpellationsdebatter i riksdagen.
            </seg>
            <seg xml:id="i-76439d517b1c1aff-0">
              Det är inte första gången jag besvarar denna typ av interpellation.
              Jag har deltagit i interpellationsdebatter. Jag har också svarat
              på skriftliga frågor. Jag har ingen avsikt att sluta med detta.
            </seg>
            <seg xml:id="i-4f4c81377fd552da-0">
              Riksdagens arbete med att granska regeringen och dess arbete
              är en viktig del i vårt parlamentariska styrelseskick. Riksdagens
              kontrollmakt kan utövas på flera sätt. Några exempel är konstitutionsutskottets
              granskning, de olika frågeinstituten frågor och interpellationer,
              muntliga frågestunder samt statsministerns frågestund. Det finns
              således många tillfällen för riksdagens ledamöter att ställa frågor
              och granska statsministerns och övriga statsråds tjänsteutövning.
              Det är för mig som statsminister självklart att vi från regeringens
              sida ska bidra till att underlätta och möjliggöra denna granskningsprocess.
            </seg>
            <seg xml:id="i-d3e3f439cfbda216-0">
              Regeringen fungerar så att den svarar gemensamt och kollektivt
              för politiken. Som jag och andra framfört vid tidigare debatter
              i detta ämne är det inte avgörande vilket statsråd som svarar
              på en viss interpellation eller en viss fråga. Det svar på en
              fråga eller en interpellation ett statsråd ger i denna kammare,
              och då oavsett vilket statsråd det är, ska dessförinnan beredas
              inom Regeringskansliet – detta för att svaret ska återspegla regeringens
              uppfattning.
            </seg>
            <seg xml:id="i-893f8ddf3d3424a8-0">
              Jag hoppas att det är ett tillräckligt svar för Mikael Damberg.
              Om inte kan det vara värt att påminna om att en av grundprinciperna
              för parlamentarismen är att regeringen svarar gemensamt för den
              förda politiken.
            </seg>
          </u>
          <note type="speaker" xml:id="i-28b329c31d9f6ee1-0">
            Anf. 28 MIKAEL DAMBERG (S):
          </note>
          <u who="mikael_damberg_23b905" xml:id="i-2b3588fa54a3d2b3-0">
            <seg xml:id="i-aa8fa1a6bd1fcece-0">
              Herr talman! Tack, herr statsminister, för att du kommer hit
              till riksdagen och besvarar den första interpellationen den här
              mandatperioden!
            </seg>
            <seg xml:id="i-d0649011d003130e-0">
              Bakgrunden till den här interpellationen är ett inslag i TV4
              den 1 september i år som handlade om det faktum som vi alla känner
              till, att statsministern inte har svarat på någon interpellation
              under den här mandatperioden fram till i dag. Men av inslaget
              kunde man när man lyssnade till statsministern också få intrycket
              att han ville införa en ny praxis, att han inte tänkte svara på
              frågor i riksdagen längre, eftersom det finns andra tillfällen
              för debatt och beslut i riksdagen.
            </seg>
            <seg xml:id="i-2a3c9fa88a4f447c-0">
              Jag ställde därför två frågor i min interpellation till statsministern.
              Den första gällde huruvida han ville etablera en ny praxis genom
              att inte besvara skriftliga frågor och delta i interpellationsdebatter.
              I och med att statsministern närvarar här i dag har han klargjort
              detta. Det tycker jag är väldigt bra.
            </seg>
            <seg xml:id="i-ba568f9ff3c75472-0">
              Den andra frågan handlade om varför statsministern bara har svarat
              på en skriftlig fråga och, före den här debatten, inte svarat
              på någon interpellation under hela mandatperioden. Den frågan
              tycker jag inte att statsministern ger ett svar på. Han säger
              i sitt svar att han visst har deltagit i interpellationsdebatter,
              men jag finner inte att han har varit med i någon interpellationsdebatt
              den här mandatperioden.
            </seg>
            <seg xml:id="i-d1325b6edf4dfbe7-0">
              Faktum är att sedan 2010 har riksdagens ledamöter ställt 30 skriftliga
              frågor och 17 interpellationer till statsministern. Han har fram
              till i dag inte svarat på en enda interpellation och bara besvarat
              en enda skriftlig fråga.
            </seg>
            <seg xml:id="i-4b3f81451f46bfb1-0">
              Tycker statsministern verkligen att detta är att besvara interpellationer
              och delta i interpellationsdebatter i riksdagen?
            </seg>
          </u>
          <note type="speaker" xml:id="i-cda75908e6175e30-0">
            Anf. 29 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-2ba5821587f3e760-0">
            <seg xml:id="i-b53544cf5bbbc913-0">
              Herr talman! Tack, statsministern, för svar på Mikael Dambergs
              interpellation! Jag begär ordet för att jag också är intresserad
              av den här frågan. I svaret säger statsministern: Det är inte
              första gången jag besvarar denna typ av interpellation. Det är
              så att statsministern en gång har besvarat en interpellation med
              likartad lydelse, som jag har ställt.
            </seg>
            <seg xml:id="i-256a09e89f5b3f65-0">
              Man kan konstatera att det inte är första gången som statsministern
              besvarar en sådan här interpellation. Det går en tid, och sedan
              ställs samma typ av interpellation igen, herr talman. Då funderar
              jag över en sak: Drar statsministern inte några som helst slutsatser
              av att man återigen efterfrågar statsministerns närvaro i kammaren
              och i interpellationsdebatterna? Då har det faktiskt inte blivit
              bättre, om man jämför med förra gången en sådan här interpellation
              ställdes. Det är lite tråkigt, kan jag tycka, att statsministern
              ska behöva hamna i den situationen att han får besvara den här
              typen av interpellationer. Det är en reflexion.
            </seg>
            <seg xml:id="i-706a3e7484695c3d-0">
              Sedan säger statsministern att han har deltagit i interpellationsdebatter.
              Mikael Damberg konstaterade tidigare att det i alla fall inte
              har skett under denna mandatperiod. Nej, men det skedde under
              den förra mandatperioden – visst. Vilka interpellationsdebatter
              var det då som statsministern deltog i? Jo, det var just den här
              typen av interpellationsdebatter. Vid några tillfällen under förra
              mandatperioden efterfrågades statsministerns närvaro i kammaren,
              och då kom statsministern och svarade på interpellationer precis
              om det. Då blir det så att statsministern bara kommer när man
              ifrågasätter formerna för riksdagens kontrollmakt och hur den
              fungerar. Det är också lite märkligt, kan man väl säga.
            </seg>
            <seg xml:id="i-a642ea55c90a0381-0">
              Sedan tycker jag, herr talman, att statsministern borde få utveckla
              en del av sitt svar. Statsministern säger, herr talman, att regeringen
              ska bidra till att underlätta och möjliggöra riksdagens granskningsprocess.
              Då blir min fråga: Hur? Vi upplever ju inte som riksdagsledamöter
              att man gör det. Det skulle vara spännande om statsministern kunde
              klargöra det.
            </seg>
            <seg xml:id="i-19604c450b606f04-0">
              Sedan är det en intressant fråga som också uppkom förra gången.
              Jag ifrågasatte från min sida statsministerns närvaro i kammaren.
              Då var en av de bärande punkterna i statsministerns argumentation
              att det egentligen inte spelade någon som helst roll vilket statsråd
              som svarade på frågorna.
            </seg>
            <seg xml:id="i-e919a7722535a814-0">
              Jag tycker att det kan vara intressant att borra lite i detta
              och se om statsministern kan reda ut hur han resonerar, för jag
              kan tycka att det i praktiken faktiskt har en viss betydelse vem
              som svarar på en viss fråga. När det gäller interpellationsdebatter
              är det normala att om jag till exempel ställer en fråga inom arbetsmarknadspolitikens
              område får jag svar av arbetsmarknadsministern, av det självklara
              skälet att det är den minister som har sakkunskapen, som arbetar
              med de här frågorna och som kan delge kammaren regeringens uppfattning
              i detaljer och så vidare.
            </seg>
            <seg xml:id="i-0b3b7f08461adfb6-0">
              Det finns naturligtvis områden inom regeringens ansvar som är
              specifika för statsministern. Jag förstår mycket väl att interpellanter
              ibland kan missförstå regeringens ansvarsområden och att man därför
              från regeringens sida tvingas flytta en interpellation från en
              minister till en annan. Men när man gör det, herr talman, är det
              inte någon slumpmässig process. Om jag har missförstått vem som
              ansvarar för bostadsbyggandet och ställt interpellationen till
              näringsministern hamnar den hos rätt minister när man har gått
              igenom vem det är som ansvarar för det här. Då är det ingen slumpmässig
              process.
            </seg>
            <seg xml:id="i-1f65342d1b9eb064-0">
              Men statsministern låter i sitt svar här nästan antyda att det
              finns en slumpmässighet i detta. Jag skulle vilja ha svar på det,
              herr talman.
            </seg>
          </u>
          <note type="speaker" xml:id="i-c1a86a66f284c024-0">
            Anf. 30 Statsminister FREDRIK REINFELDT (M):
          </note>
          <u xml:id="i-331b60f275e452e1-4" who="unknown">
            <seg xml:id="i-52c596091c5139e3-0">
              Herr talman! Under min tid som riksdagsledamot förändrades frågeinstituten
              i riksdagen. Det ska man minnas i ljuset av att regeringsformen
              och beskrivningen av kontrollmakten utgick från en situation i
              mitten av 70-talet. Men det har tillkommit instrument därefter.
            </seg>
            <seg xml:id="i-45f3708483007c26-0">
              Det var först en allmän frågestund. Sedan blev det en särskild
              frågestund för statsministern. Det är någonting som alltså inte
              har funnits tidigare och som väldigt mycket följer exempel från
              andra länder.
            </seg>
            <seg xml:id="i-1bfe751ee4fd8972-0">
              Jag har under min tid som statsminister nu deltagit i över 30
              statsministerfrågestunder här i riksdagen, och jag har under dessa
              frågestunder svarat på en bra bit över 500 frågor. Det är över
              500 frågesvar som inte gavs innan det här frågeinstitutet fanns.
              Det ska då också räknas in när vi för den här diskussionen.
            </seg>
            <seg xml:id="i-9337221f91b04be6-0">
              Jag vill också påminna om att jag vid 40 tillfällen har genomfört
              öppna samråd med EU-nämnden inför Europeiska rådet. Där har det
              funnits möjlighet att ställa frågor. Dessutom har jag i efterhand
              återrapporterat till riksdagen. Detta är någonting som har tillkommit
              i och med det svenska EU-medlemskapet.
            </seg>
            <seg xml:id="i-c4fafb895378d04c-0">
              Jag skulle säga att dessa två konstateranden pekar på en ökad
              närvaro av Sveriges statsminister när det gäller tillgängligheten
              för att svara på frågor. Det gäller då statsministerns frågestund
              och just EU-frågorna, för att ta de exemplen.
            </seg>
            <seg xml:id="i-a9fd2f2b2a62c4e7-0">
              Grundfrågan är då: Har jag syftat till att etablera en ny praxis?
              Det implicerar att det fanns en gammal praxis. Vad var i så fall
              den gamla praxisen? Var det alltså att statsministrar före mig
              stod här och svarade på alla interpellationer som ställdes av
              riksdagsledamöter? Gjorde Göran Persson det? Svaret är att det
              gjorde han inte.
            </seg>
            <seg xml:id="i-44685326b0f61520-0">
              Det är faktiskt så att med det svar jag i dag ger på en interpellation
              i riksdagen ligger jag nu i nivå med det antal interpellationer
              som Göran Persson svarade på under sina tio år som statsminister.
              Man kan alltså säga att jag nu toppar Persson.
            </seg>
            <seg xml:id="i-a85dd7593e0bd220-0">
              Det intressanta är dessutom att Göran Persson under en hel mandatperiod
              avstod från att svara på interpellationer. Det blir än mer intressant
              när man ser vilka medarbetare Göran Persson hade under dessa år
              då han inte svarade på interpellationer. En av dem var Mikael
              Damberg.
            </seg>
            <seg xml:id="i-88716d219d19e4ad-0">
              Då kan ju Mikael Damberg för riksdagen redovisa hur han som politiskt
              sakkunnig hos Göran Persson resonerade när interpellationerna
              ställdes av riksdagsledamöter med den gamla praxis som Mikael
              Damberg hänvisar till. Hur resonerade den sakkunnige Damberg,
              som hade att ta fram underlagen för interpellationssvaren, när
              man valde att inte svara på interpellationer? Finns det ingen
              gammal praxis kan det inte komma en ny praxis.
            </seg>
            <seg xml:id="i-21e9e6338edac2c7-0">
              Det finns också en antydan om att det inte skulle vara kollektiva
              svar från regeringen. Det ifrågasätter jag. En regering i Sverige
              är enligt regeringsformen kollektivt ansvarig. Vi har ett kollektivt
              beslutsfattande. I Sverige finns inte den typ av ministerstyre
              som finns i andra länder.
            </seg>
            <seg xml:id="i-9d1f8eb1154cf641-0">
              Det görs ibland försök att snarare ställa frågan till mig som
              regeringsbildare, och då kan man ju välja vart och ett av de statsråd
              som jag har utsett och helt enkelt ställa frågan om jag har förtroende
              för de enskilda statsråden.
            </seg>
            <seg xml:id="i-966814c37377f58d-0">
              Låt mig inför kammaren konstatera att det bara kan finnas ett
              svar på den frågan, och det är att jag har förtroende för alla
              mina statsråd tills något annat meddelas. Och är det så att det
              ifrågasätts om det från riksdagens sida finns ett förtroende för
              ett enskilt statsråd finns det andra instrument i riksdagen att
              använda för att uttrycka det.
            </seg>
          </u>
          <note type="speaker" xml:id="i-32d0fdf6b122f8af-0">
            Anf. 31 MIKAEL DAMBERG (S):
          </note>
          <u who="mikael_damberg_23b905" xml:id="i-2b3588fa54a3d2b3-1">
            <seg xml:id="i-21ed1198937dd3c0-0">
              Herr talman! Herr statsminister! Naturligtvis ska statsministern
              inte besvara alla frågor och interpellationer som kommer till
              regeringen. Många kan besvaras av en fackminister, men det finns
              en del frågor som är av den arten att det bara är statsministern
              som kan besvara dem.
            </seg>
            <seg xml:id="i-8909ce0a274b93ce-0">
              Efter att ha lyssnat på statsministerns andra inlägg måste jag
              säga att det var tur att jag ställde den här interpellationen,
              för frågan reses ju verkligen: Anser statsministern att vi numera
              har en ny praxis i Sverige där statsministern egentligen inte
              behöver delta i sakpolitiska interpellationsdebatter därför att
              det finns ett frågeinstitut där enskilda ledamöter kan ställa
              en fråga i en minut, få ett svar och sedan inte få kommentera
              det statsministern har sagt?
            </seg>
            <seg xml:id="i-5c01edf38223b893-0">
              Det är ett viktigt besked till Sveriges riksdag om det är så
              att statsministern inte kommer att delta i sakpolitiska interpellationsdebatter
              utan bara deltar i frågestunder där enskilda ledamöter inte får
              följa upp det statsministern har sagt. Partiföreträdarna får göra
              det, så jag har förutsättningar att delta i debatt med statsministern,
              men enskilda riksdagsledamöter kan inte delta i diskussion med
              statsministern.
            </seg>
            <seg xml:id="i-5782843687ff2694-0">
              Jag tycker att statsministern glider lite i diskussionen. Det
              som sägs i svaret är att statsministern anser att han och regeringen
              ska medverka till att underlätta och möjliggöra denna granskningsprocess
              för riksdagen. På vilket sätt gör man då det genom att inte, som
              statsministern har gjort under en mandatperiod, delta i någon
              interpellationsdebatt fram till i dag, när det handlar om form
              snarare än innehåll? Låt mig ta ett exempel.
            </seg>
            <seg xml:id="i-e30b916f537a04de-0">
              Jag har ställt en interpellation till statsministern om Nuonaffären.
              Det är den största ekonomiska kontantaffären i svensk historia
              – 97 miljarder kronor. Det är ett helägt statligt bolag som har
              gått in och köpt ett annat bolag. Och nu kan vi efteråt konstatera
              att det blev enorma förluster i detta bolag som man köpte.
            </seg>
            <seg xml:id="i-d18da4898b4bd810-0">
              Då vet statsministern och jag att vi har en KU-granskning som
              handlar om statsrådens ansvar och den formella processen, men
              det finns ju andra frågor om denna affär som handlar om det politiska
              ansvaret. Hur gjorde man bedömningen att släppa igenom affären
              i regeringen? Vilka ekonomiska underlag fanns det? Hur tänkte
              man?
            </seg>
            <seg xml:id="i-19344c934f8fa7be-0">
              Den frågan har jag ställt till statsministern, och då har jag
              fått diskutera med Norman. Det är en bra minister, men han satt
              inte ens i regeringen när Nuonaffären diskuterades. Han var inte
              med. Han kan inte ens veta. Regeringen kan inte själv ens reda
              ut vad olika ministrar visste.
            </seg>
            <seg xml:id="i-2e671664c7d8a928-0">
              Den enda person som var med under hela resan och som kan detta
              hela vägen är statsministern själv. Då känner jag att det är rimligt
              att statsministern själv svarar på den frågan och inte delegerar
              den till en minister som inte ens var med.
            </seg>
            <seg xml:id="i-5852c787d6ae9b58-0">
              Jag tycker att det i frågan om statsministern anser att det numera
              finns en praxis som innebär att statsministern inte behöver delta
              i sakpolitiska interpellationsdebatter är viktigt att lämna ett
              besked till denna kammare och till talmannen.
            </seg>
          </u>
          <note type="speaker" xml:id="i-5417db8613de5a17-0">
            Anf. 32 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-2ba5821587f3e760-1">
            <seg xml:id="i-cce9ca7aba71dc84-0">
              Herr talman! Det finns ingen kritik mot hur statsministern sköter
              frågestunden. Det finns ingen kritik mot hur statsministern agerar
              i EU-nämnden. Jo, det finns lite kritik – det gick väldigt fort
              med budgeten, men det ska vi inte ta upp här. Återrapporterna
              tycker vi också att statsministern sköter exemplariskt. Det finns
              ingen kritik mot det.
            </seg>
            <seg xml:id="i-93c1092ac8976697-0">
              Det finns en kritik mot att statsministern inte vill delta i
              interpellationsdebatter, och det är det detta handlar om. Vi kan
              konstatera att den kritiken har förföljt statsministern, och statsministern
              har fått svara på sådana frågor tidigare, herr talman. Statsministern
              får nu svara på frågan igen, och det innebär att kritiken ligger
              kvar.
            </seg>
            <seg xml:id="i-b047f6ac03a0b8cd-0">
              Nu skulle jag ändå vilja veta: Hur ska statsministern bidra till
              att underlätta granskningsprocessen och oftare svara på frågor?
              Det var en av de frågor som jag ställde som jag inte fick svar
              på i statsministerns anförande.
            </seg>
            <seg xml:id="i-9a67b2302c221743-0">
              Jag funderar också över detta med vem som besvarar frågorna.
              Nej, vi ifrågasätter inte alls det kollektiva regeringsansvaret.
              Det är inte det. Jag säger bara att det i alla andra interpellationsdebatter
              finns en logik i vilken minister som besvarar frågan. Jag tog
              som exempel att om jag ställer en fråga inom arbetsmarknadspolitikens
              område får jag inte debattera den med jordbruksministern, utan
              det blir med arbetsmarknadsministern. Det finns en logik i hur
              man fördelar interpellationer inom regeringen.
            </seg>
            <seg xml:id="i-6d10885f2220ea2a-0">
              Jag skulle vilja höra, herr talman, om statsministern inte ser
              och förstår den logiken. Alternativt får man tolka det så att
              det inte finns några frågor som statsministern har ansvar för.
              Det blir i så fall utfallet. Antingen finns det en logik i hur
              man fördelar interpellationssvar, eller också är det så att en
              massa ministrar i regeringen har ansvar och statsministern inte
              har ansvar för någonting.
            </seg>
          </u>
          <note type="speaker" xml:id="i-6313d0f2493a4d40-0">
            Anf. 33 Statsminister FREDRIK REINFELDT (M):
          </note>
          <u xml:id="i-331b60f275e452e1-5" who="unknown">
            <seg xml:id="i-c8d85f89a6ea8cf9-0">
              Herr talman! Får jag återgå till påståendet om en ny praxis.
              Man kan inte sägas ha en ny praxis om det inte finns någon gammal
              praxis. Då skulle det alltså ha rått en annan ordning innan jag
              tillträdde som statsminister.
            </seg>
            <seg xml:id="i-89239fa2ba9c22a7-0">
              Mikael Dambergs exempel är mycket talande. Han säger att det
              är en enskild sakfråga där han har sökt ett svar, och enligt hans
              uppfattning ska det inte lottas på ansvarigt statsråd.
            </seg>
            <seg xml:id="i-a0e72d80080faada-0">
              Var det alltså så förut att statsminister Persson inte vidareförde
              sakpolitiska frågor till därför ansvariga statsråd? Hur arbetade
              politiskt sakkunnige Mikael Damberg med de här frågorna under
              den tid han var i Statsrådsberedningen? Kan Mikael Damberg redogöra
              för hur många interpellationer som Göran Persson svarade på under
              den tid som Mikael Damberg var politiskt sakkunnig i Statsrådsberedningen?
              Kan Mikael Damberg redogöra för hur många interpellationer som
              Göran Persson inte svarade på under den tid som Mikael Damberg
              var sakkunnig i Statsrådsberedningen?
            </seg>
            <seg xml:id="i-fe24e5b147bf93f3-0">
              Det äger viss relevans att hänvisa till frågeinstitutet. När
              det tillkom sades det att statsministerns frågestund huvudsakligen
              skulle göra det möjligt för partiledare och ledande företrädare
              att ställa frågor direkt till statsministern. Utvärderingar har
              visat att det fram till 2006 fungerade ganska väl. Som oppositionsledare
              ställde jag direkt frågor till Göran Persson vid statsministerns
              frågestund.
            </seg>
            <seg xml:id="i-a5b442c93e01fbca-0">
              Därefter har framför allt socialdemokratin ändrat beteende inför
              statsministerns frågestund. Jag tror att vi har räknat till över
              tio olika socialdemokratiska företrädare som har ställt frågor
              till statsministern under denna frågestund.
            </seg>
            <seg xml:id="i-69771d47a7bc44cd-0">
              Dock har vi noterat en sak. Mikael Damberg är nu den som ställer
              frågorna vid statsministerns frågestund. Vad har hindrat Mikael
              Damberg från att ställa den fråga han tycker är angelägen att
              ställa under statsministerns frågestund?
            </seg>
            <seg xml:id="i-db3d6d41dc69f39d-0">
              Det går alltså att bevisa påståendet att det går att framföra
              den typen av frågor. Det går dessutom för andra socialdemokrater
              att ställa den typen av frågor under statsministerns frågestund
              till exempel.
            </seg>
            <seg xml:id="i-38f482966ae5652c-0">
              Återigen: Regeringen är kollektivt ansvarig. Vi har ett kollektivt
              beslutsfattande. Därför spelar det i den meningen ingen roll vem
              som framför svaren. Det är denna regerings uppfattning, och det
              har varit en markerad linje av tidigare regeringar.
            </seg>
            <seg xml:id="i-f9dafe3547d50731-0">
              Jag kan till och med namnge det statsråd som var väldigt tydlig
              med att sjösätta denna princip här i riksdagen – låt oss kalla
              den för Nuderprincipen.
            </seg>
            <seg xml:id="i-15fafc55e1c50774-0">
              Pär Nuder berättade för riksdagen om denna princip, som var så
              viktig för socialdemokratin under den tid de hade regeringsmakten.
              Pär Nuder visste att berätta för riksdagen att det inte spelar
              någon roll vem som framför svaren eftersom det är ett kollektivt
              svar. Pär Nuder svarade i Göran Perssons ställe.
            </seg>
            <seg xml:id="i-a41681d8706496f9-0">
              Jag tycker att det är en riktig uppfattning – vi ger kollektiva
              svar. I den meningen spelar det ingen roll vilket statsråd som
              framför dem.
            </seg>
            <seg xml:id="i-c7fa56005384577f-0">
              Finns det något specifikt ansvar för mig som regeringschef? Ja,
              det har jag redogjort för; det handlar om att det är jag som har
              att utse statsråden i Sveriges regering. Det är därför mitt svar
              på alla frågor om förtroende är att jag har förtroende för alla
              statsråd tills annat meddelas. Om det ifrågasätts när det gäller
              enskilda statsråd finns det andra verktyg i Sveriges riksdag för
              att utkräva ansvar.
            </seg>
          </u>
          <note type="speaker" xml:id="i-35b3c90de62d6270-0">
            Anf. 34 MIKAEL DAMBERG (S):
          </note>
          <u who="mikael_damberg_23b905" xml:id="i-2b3588fa54a3d2b3-2">
            <seg xml:id="i-01a86d7b64015de2-0">
              Herr talman! Tack, statsministern!
            </seg>
            <seg xml:id="i-8c8697f077c9b21c-0">
              Det är väldigt viktigt för demokratin att statsministern tar
              riksdagens roll som granskande organ på allvar. Därför är det
              bra att vi diskuterar interpellationsinstitutet i Sveriges riksdag
              igen. När jag lyssnar på statsministern uppfattar jag nämligen
              att det fortfarande finns en tveksamhet om statsministern behöver
              – eller vill – och kommer att delta i sakpolitiska interpellationsdebatter
              framöver. Jag kan inte tolka hans svar på något annat sätt än
              att det är på det viset, och det känns inte bra. Jag vill dock
              tacka statsministern för att han är med och diskuterar den här
              frågan i kammaren.
            </seg>
            <seg xml:id="i-3dc06a37b7911274-0">
              Jag tror att det är viktigt att se att det som har hänt den senaste
              tiden är ganska exempellöst. När vi har en så stor ekonomisk fråga
              som hela Nuonaffären, och statsministern är den enda person som
              har följt hela affären genom alla dess turer, då är det rimligt
              att statsministern tar ansvar för den frågan. Jag tycker det –
              särskilt när enskilda statsråd har helt olika bilder av vad som
              hände och vem som var ansvarig. Då finns det bara en som är ytterst
              ansvarig, och det borde vara statsministern. Statsministern har
              svårt att ta ansvar.
            </seg>
            <seg xml:id="i-421cfcf3705b68f0-0">
              När det gäller frågan om statsministerns förtroende för enskilda
              statsråd förutsätter jag att statsministern är tydlig med att
              man, när förtroendet väl är förbrukat, inte är statsråd längre.
              Men det hindrar inte oss i oppositionen från att ställa frågan
              till statsministern om han har förtroende för ett av statsråden.
            </seg>
            <seg xml:id="i-ee1b941bf098b552-0">
              Det gjorde jag i en skriftlig fråga, och då var det inte statsministern
              som svarade. Jag frågade statsministern om han hade förtroende
              för migrationsminister Tobias Billström. Då delegerades svaret
              till Tobias Billström, som fick försöka svara på om statsministern
              hade förtroende för honom.
            </seg>
            <seg xml:id="i-6111c9f9b527f76e-0">
              Jag tycker att det blir lite löjeväckande om vi ska arbeta på
              det sättet i Sveriges riksdag. Då är det väl lättare att statsministern
              säger: Jag har förtroende för mina ministrar, punkt slut, och
              ger det svaret till Sveriges riksdag. Svårare än så borde det
              inte behöva vara.
            </seg>
          </u>
          <note type="speaker" xml:id="i-0f1357a8e3919774-0">
            Anf. 35 Statsminister FREDRIK REINFELDT (M):
          </note>
          <u xml:id="i-331b60f275e452e1-6" who="unknown">
            <seg xml:id="i-434cc3d99042980a-0">
              Herr talman! Jag vill återigen understryka att jag har givit
              just det beskedet, och det gäller i alla sammanhang. Jag har alltid
              förtroende för alla mina statsråd tills annat meddelas. Det finns
              andra instrument.
            </seg>
            <seg xml:id="i-6c398a56b7861076-0">
              Låt mig bara konstatera att Mikael Damberg inte en enda sekund,
              inte med en enda mening och inte i en enda del av sina anföranden
              berörde sin egen roll i Statsrådsberedningen eller hur det var
              under Göran Persson. Jag tolkar det som ett tyst medgivande att
              det inte har funnits någon gammal praxis som har följts av en
              ny praxis. Det har snarare funnits ett mycket konsekvent beteende.
              Vi behöver kanske inte kalla det en Nuderdoktrin, men det är samma
              typ av hantering av interpellationsinstitutet nu som det har varit
              tidigare.
            </seg>
          </u>
          <note xml:id="i-4716539b3ac61a68-1">
            Överläggningen var härmed avslutad.
          </note>
          <note xml:id="i-134c7dba97261fe1-0">
            8 § Svar på interpellation 2013/14:32 om Särlevnadsutredningens
            förslag om växelvisbidrag
          </note>
          <note type="speaker" xml:id="i-695aceeeb5c0f8f2-0">
            Anf. 36 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-effac77ee37e5fca-0">
            <seg xml:id="i-583c398a9beeda77-0">
              Herr talman! Sara Karlsson har frågat socialförsäkringsministern
              om hen avser att lägga fram ett förslag i enlighet med utredningen
              och hur det i så fall motiveras.
            </seg>
            <seg xml:id="i-9a75952dbef71adb-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-3c8b5c5a22b1430b-0">
              I juni 2011 lämnade Särlevandeutredningen sin utredning med analys
              och flera förslag vad gäller familjer där föräldrar inte längre
              lever ihop. Där konstaterades olika brister inom regelverken för
              föräldrar som har separerat och hur dessa regler bör ändras.
            </seg>
            <seg xml:id="i-fb6ed7088104cecc-0">
              Grundläggande utgångspunkter för utredningens förslag är att
              de offentliga systemen så långt som det är möjligt inte ska vara
              konfliktdrivande för särlevande föräldrar och inte heller särbehandla
              någon särskild boendeform.
            </seg>
            <seg xml:id="i-b73669e740262605-0">
              Ett av förslagen gäller just förändringar inom bostadsbidraget
              för barnhushåll och växelvisstödet inom underhållsstödet. Ett
              problem med bostadsbidraget är att reglerna utgår från att barn
              bor heltid hos den förälder som barnet är skrivet hos, och det
              kan bara vara skrivet på en adress. Det tas ingen hänsyn till
              om barnet bor växelvis hos föräldrarna eller om föräldern som
              barnet är skrivet hos också får ett underhållsstöd som är kopplat
              till växelvis boende.
            </seg>
          </u>
          <note xml:id="i-d332e27bc1909595-0">
            Förslagen, utifrån utredningen och remissinstansernas åsikter,
            bereds inom Regeringskansliet.
          </note>
          <note type="speaker" xml:id="i-fda96173352ea112-0">
            Anf. 37 SARA KARLSSON (S):
          </note>
          <u who="sara_karlsson_6c50ab" xml:id="i-d4dcf99b66d7cbbf-0">
            <seg xml:id="i-98e6c077d7d3f932-0">
              Herr talman! Tack för försöket till svar, Göran Hägglund!
            </seg>
            <seg xml:id="i-55e2ade3d95f383c-0">
              Jag ställde den här interpellationen med anledning av en artikel
              i DN den 9 oktober eftersom den gjorde mig orolig.
            </seg>
            <seg xml:id="i-ba80dc7fffa5e6ef-0">
              Jag förstår så klart att det är svårt för Göran Hägglund att
              i dag ge något mer klargörande svar eftersom frågan är under beredning,
              men när propositionen väl landar på riksdagens bord står vi ju
              inför fullbordat faktum. Jag vill därför ta chansen att innan
              dess höra hur regeringen resonerar.
            </seg>
            <seg xml:id="i-342f92c3fdbd4d81-0">
              Den utredning som diskuteras här tar som utgångspunkt den ökning
              som skett av barn som bor växelvis hos föräldrar som inte lever
              ihop. Att föräldraskapet på så sätt blivit mer jämställt är en
              mycket positiv utveckling, men det ändrar så klart förutsättningarna
              för en del av de ekonomiska stöd som samhället tillhandahåller.
              Därför är den här utredningen viktig.
            </seg>
            <seg xml:id="i-2ba99c2d1e960368-0">
              Många delar i utredningen är helt rimliga. Såväl barnbidrag som
              underhållsstöd behöver ändras för att följa utvecklingen i boendemönstren.
              Det gäller också bostadsbidraget. Men man måste vara försiktig
              med hur det utformas för att det inte ska få oönskade effekter.
            </seg>
            <seg xml:id="i-12e99d67e4128a8d-0">
              Det finns en väsentlig skillnad mellan det stöd som finns till
              för att täcka delar av de kostnader som uppkommer när man har
              ett barn i hushållet och det som finns till för att täcka en del
              av själva boendekostnaden. Skillnaden är att det inte går att
              krympa boendet de veckor barnet inte bor hos en.
            </seg>
            <seg xml:id="i-e243d6aba35fafb9-0">
              I utredningen förslås att ett särskilt växelvisbidrag inrättas
              inom bostadsbidraget till de föräldrar som har barn växelvis boende
              hos sig. I dag är, som Göran Hägglund sade, bara den förälder
              barnet är folkbokfört hos berättigad till bostadsbidrag, och växlingen
              av stöd sker inom underhållsstödet. Att slopa det och göra båda
              föräldrarna berättigade till bostadsbidrag vore jättebra; det
              vill jag understryka.
            </seg>
            <seg xml:id="i-5168fe4e2c4bfb2f-0">
              Problemet är att det som föreslås är ett växelvisbidrag på en
              lägre nivå. Det skulle slå hårt mot ekonomiskt utsatta föräldrar.
              Det är framför allt kvinnor, som redan i dag missgynnas av regeringens
              politik. I förlängningen drabbar det så klart barnen.
            </seg>
            <seg xml:id="i-c6513e6dc48fbb0b-0">
              Varför skulle man vilja göra det sämre för redan ekonomiskt utsatta?
              Svaret är så klart att det inte får kosta. Om båda boendeföräldrarna
              ska ha rätt till bostadsbidrag, vilket är rimligt, men det inte
              får kosta, då blir förslaget så här.
            </seg>
            <seg xml:id="i-45e8f0e8230bccb8-0">
              Problemet här är alltså att regeringen bygger sin politik på
              föreställningen att vi inte längre har råd med varandra. Omsorg,
              moral och värdighet får stå tillbaka när välfärden slimmas och
              monteras ned.
            </seg>
            <seg xml:id="i-c02cb52b6e079e8c-0">
              Det är inte bara jag som ger uttryck för den här oron. Den har
              uttryckts av flera av de organisationer som har skrivit remissvar
              till den här utredningen. Därför vore det betydelsefullt om Göran
              Hägglund kunde svara något på hur regeringen resonerar när frågan
              ändå bereds på departementet.
            </seg>
          </u>
          <note type="speaker" xml:id="i-c63906dae3b7b486-0">
            Anf. 38 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-effac77ee37e5fca-1">
            <seg xml:id="i-1e020b7760b2f6b7-0">
              Herr talman! Tack för synpunkterna, Sara Karlsson – och för interpellationen!
              Det här är otroligt viktiga frågor.
            </seg>
            <seg xml:id="i-57f09c217dcd96d6-0">
              Jag tror att det är viktigt att påminna om att vår syn självklart
              inte är att vi inte längre har råd med varandra. Tvärtom bygger
              vi ut, förstärker och förbättrar för framför allt utsatta barnfamiljer.
            </seg>
            <seg xml:id="i-3a3457303a77fd70-0">
              I den proposition som har landat på riksdagens bord, alltså budgetpropositionen
              för 2014, finns det på just det här området alla möjligheter för
              riksdagen att bidra till att höja det särskilda stödet för hemmavarande
              barn med ytterligare 200 kronor per månad för ett barn, 250 kronor
              för två barn och 300 kronor för tre eller fler barn.
            </seg>
            <seg xml:id="i-aad4545acc1ab293-0">
              Vi har under de senaste åren gjort stora förstärkningar. Sammantaget
              har anslaget ökat med 48 procent på tre år. Det är 1,7 miljarder
              kronor. Vi förstärker. Vi förbättrar.
            </seg>
            <seg xml:id="i-8b4d3c85556271e1-0">
              Utgångspunkten i det arbete som sker nu är detsamma, att säkerställa
              att barnfamiljer som lever under knappa ekonomiska förhållanden
              får en bättre situation – inte en sämre. Den utredning som kom
              att kallas Särlevandeutredningen har landat på ett antal slutsatser.
            </seg>
            <seg xml:id="i-0072d261d290c4e8-0">
              Man vill åstadkomma ett regelverk som är bättre anpassat till
              de förändrade familjemönster som vi ser och de olika boendeformer
              som finns. Man vill öka möjligheterna till fördelning av olika
              familjepolitiska stöd utifrån respektive förälders antagna försörjningsbörda
              för barnen. Man vill tydliggöra föräldrarnas primära och gemensamma
              försörjningsansvar för barnen. Man vill öka föräldrarnas valfrihet
              i frågor som rör barnens boende och försörjning och öka utbudet
              av informations- och stödinsatser för att föräldrarna ska kunna
              göra välinformerade val.
            </seg>
            <seg xml:id="i-b446bfbd5e40c326-0">
              Det utredningen ägnade ganska mycket omsorg åt var att försöka
              sätta fingret på det som är betydande problem och föreslå åtgärder.
              Vi vet att föräldrar som väljer att gå skilda vägar ibland tyvärr
              hamnar i en situation där man tvistar om ekonomin. Särlevandeutredningen
              är ganska dramatisk i sina formuleringar, när man säger att barnet
              ibland kommer att användas som ett slagträ i konflikten mellan
              vuxna människor.
            </seg>
            <seg xml:id="i-7d5a039ddd718c1e-0">
              Det är något som jag utgår från att vi gemensamt vill försöka
              undvika. Då gäller det att hitta så smidiga lösningar som möjligt
              som vi vet underlättar. Kommer föräldrarna på samtalsfot med varandra
              och gemensamt kan hitta goda lösningar blir konflikten mindre
              mellan föräldrarna och det är i första hand mycket viktigt för
              barnen.
            </seg>
            <seg xml:id="i-48e4b377bc73e33b-0">
              När en proposition så småningom kommer att landa på riksdagens
              bord är det naturligtvis inte ett fullbordat faktum. Parlamentet
              har att pröva alla regeringens förslag. Jag hoppas förstås att
              det förslag som vi kommer att lägga fram ska få ett brett stöd
              i riksdagen. Det kommer vi självklart att anstränga oss för.
            </seg>
            <seg xml:id="i-7141232a56505a69-0">
              Sara Karlsson säger att det är viktigt att vara försiktig vid
              utformningen. Jag kan verkligen garantera att vi inte kommer att
              göra något förhastat eller något som vi föreställer oss kommer
              att försämra för de barn och föräldrar som befinner sig i en utsatt
              ekonomisk situation. De familjer och föräldrar som vi nu diskuterar
              är per definition de som har det sämre ekonomiskt ställt. Därför
              är det mycket viktigt att vi gör eventuella förändringar med stor
              varsamhet för att få de effekter som vi vill ha – inte de som
              vi inte vill ha.
            </seg>
          </u>
          <note type="speaker" xml:id="i-d34e92dd6930b8a1-0">
            Anf. 39 SARA KARLSSON (S):
          </note>
          <u who="sara_karlsson_6c50ab" xml:id="i-d4dcf99b66d7cbbf-1">
            <seg xml:id="i-b3169fadcfd8387f-0">
              Herr talman! Göran Hägglund var i sitt svar inne på att ett av
              de uttalade syftena med utredningen var att se till att systemen
              för ekonomiskt stöd inte driver fram konflikter mellan föräldrarna.
              Det är såklart bra, vällovligt och viktigt. Hur stödet ges kan
              ju styra människors beteende. Därför är det viktigt att det är
              genomtänkt. Frågan är då om förslaget om växelvisbidrag är så
              genomtänkt.
            </seg>
            <seg xml:id="i-4f1eab28c71d3505-0">
              Som det fungerar i dag, att bara en förälder är berättigad till
              bostadsbidrag, är konfliktdrivande. Då kan det bli så som Göran
              Hägglund sade, att barnet blir något slags slagträ i en ekonomisk
              tvist.
            </seg>
            <seg xml:id="i-15772b93241105de-0">
              Men samma sak riskerar man om man sänker stöden, så att en av
              föräldrarna utifrån dagens läge förlorar ekonomiskt på detta.
              Det kan ju också driva fram konflikter om den ena föräldern inte
              vill att barnet ska bo växelvis.
            </seg>
            <seg xml:id="i-005ce1d535d3d74d-0">
              Det enda sättet att lösa den konflikten är att se till att båda
              är berättigade till bostadsbidrag utan att sänka bostadsbidraget.
              Det här är personer som lever med små marginaler. De pengar som
              de enligt förslaget riskerar att förlora skulle leda till problem
              för de föräldrarna och de barnen.
            </seg>
            <seg xml:id="i-f6c6ecfbd6d1bd05-0">
              Systemet för ekonomiskt stöd har också andra styrande effekter.
              Något som har varit avgörande för utvecklingen av svensk jämställdhet
              är att kvinnor har gjorts ekonomiskt oberoende av män. Under lång
              tid hade vi en politik i Sverige för att få ut kvinnor på arbetsmarknaden.
              Man slutade beskatta familjer gemensamt. Man byggde upp välfärdssystem
              för att samhället gemensamt skulle kunna ta hand om barn och äldre
              föräldrar och för att kvinnor skulle kunna komma ut på arbetsmarknaden
              och bli självförsörjande. Man byggde också upp ett socialförsäkringssystem
              som ger individer en ekonomisk trygghet.
            </seg>
            <seg xml:id="i-dbede2f8de86309d-0">
              De systemen har försämrats kraftigt under de senaste åren med
              borgerligt styre. Regeringen har fört en politik som systematiskt
              har missgynnat låginkomsttagare och systematiskt försämrat för
              arbetslösa och sjuka. Många av de personer som lever i ekonomisk
              utsatthet är kvinnor. Detta skulle göra det ännu värre. Då riskerar
              man att få en styrande effekt som hindrar just kvinnor att bli
              ekonomiskt oberoende och som låser fast kvinnor i dåliga relationer
              och äktenskap. Det skulle vara ett stort bakslag för den svenska
              jämställdhetspolitiken.
            </seg>
            <seg xml:id="i-a52129e0f20f32c5-0">
              Den bild som Göran Hägglund målar upp av att man på något sätt
              skulle ha gett familjer som är ekonomiskt utsatta så mycket bättre
              villkor menar jag är en förljugen bild. På det stora hela har
              människor som hade det dåligt ställt innan fått det ännu sämre,
              och många av dem är ensamstående kvinnor, lågavlönade kvinnor,
              deltidsarbetslösa kvinnor eller sjukskrivna kvinnor. För dem skulle
              det här förslaget göra det betydligt sämre. Det är alltså en förljugen
              bild, menar jag.
            </seg>
            <seg xml:id="i-28e216a4af7c8b8c-0">
              Det är tydligt i utredningen att ansatsen är att göra det bättre
              för barnen, att förändra systemen ur ett barnperspektiv. Därför
              vore det mycket oklokt och sorgligt om resultatet blev att man
              lägger fram ett ogenomtänkt förslag som kan leda till något som
              är precis tvärtom, alltså något som är sämre för barnen.
            </seg>
          </u>
          <note type="speaker" xml:id="i-59b62de2c1aabc32-0">
            Anf. 40 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-effac77ee37e5fca-2">
            <seg xml:id="i-0c65abfe718ffa3f-0">
              Herr talman! Först och främst: Vad vi nu diskuterar är ett utredningsförslag.
              Regeringen överväger det förslaget utifrån utredningens egna tankar
              och förslag och mot bakgrund av de synpunkter som kommer från
              remissinstanserna. Regeringen ska väga ihop detta till en klok
              och genomtänkt proposition.
            </seg>
            <seg xml:id="i-b5abb7cf9a4c0685-0">
              Utgångspunkten är att båda föräldrarna ska ha möjlighet att umgås
              med sina barn. Man kan hamna i en mycket olycklig situation –
              som finns för vissa i dag – att ekonomin inte räcker till för
              att kunna umgås med barnen, framför allt när föräldrarna bor med
              långa avstånd mellan sig. Vi vet att det är bra för mamman och
              för pappan men framför allt för barnen med kontakt mellan föräldrar
              och barn, även om de inte råkar bo tillsammans.
            </seg>
            <seg xml:id="i-1cfb9c4926375e35-0">
              Regeringen har vidtagit en lång rad åtgärder som förstärker och
              förbättrar för personer som har låga inkomster. Det är något som
              är prioriterat för regeringen och som är av allra största betydelse
              för ett samhälle som håller ihop, ett samhälle där skillnaderna
              inte blir för stora.
            </seg>
            <seg xml:id="i-212b19c0a6358e91-0">
              Det är också mot bakgrund av det som man ska se vårt arbete med
              att utveckla politiken på det här området, att säkerställa situationen
              för barn som ibland råkar i ekonomisk knipa därför att deras föräldrar
              har det ekonomiskt svårt och har gjort valet att leva åtskilda.
              Vi vet ju att om man som vuxen lever ensam har man sämre ekonomi,
              allt annat lika, i jämförelse med om man kan dela kostnader med
              andra.
            </seg>
            <seg xml:id="i-e2a9e117bfba0e1d-0">
              Då gäller det att utforma systemet på ett förnuftigt sätt, så
              att det blir möjligt för föräldrar att umgås med sina barn och,
              kanske viktigare, för barn att umgås med båda sina föräldrar.
              Men det gäller också att säkerställa att det finns likvärdiga
              förutsättningar för föräldrar ekonomiskt att uppfylla sitt ansvar
              och sin i regel uttalade vilja att vara förälder.
            </seg>
            <seg xml:id="i-99868c26117e328f-0">
              Vi kommer att fortsätta arbetet med att utforma förslaget. Som
              jag sade kommer vi självklart att vara mycket noggranna, så att
              utformningen blir sådan att den förbättrar. Det är själva utgångspunkten
              – det är få gånger man har som idé att försämra något, utan tvärtom
              vill man utveckla och förbättra utifrån de brister som Särlevandeutredningen
              har identifierat. Förslagen ska vara sådana att det blir bättre.
            </seg>
          </u>
          <note type="speaker" xml:id="i-bede84468d97301f-0">
            Anf. 41 SARA KARLSSON (S):
          </note>
          <u who="sara_karlsson_6c50ab" xml:id="i-d4dcf99b66d7cbbf-2">
            <seg xml:id="i-9fb9beb71f381373-0">
              Herr talman! Om knappt ett år är det val i Sverige. Förhoppningsvis
              kan vi få en ny regering efter det valet, men till dess får vi
              dras med den sittande regeringen. Denna regering har en inriktning
              på politiken som har slagit hårt mot personer i ekonomisk utsatthet.
              Det kanske inte alltid har varit syftet, men likväl är det detta
              som har blivit konsekvensen.
            </seg>
            <seg xml:id="i-ac8b16eafaf0472c-0">
              Jag ser en stor risk för att även detta förslag kommer att leda
              till samma sak, eftersom det inte får kosta. När man läser utredningen
              blir det tydligt hur pengar flyttas om inom systemet för att det
              inte får kosta. Samtidigt har vi i riksdagen att behandla regeringens
              budgetproposition, där man vill sänka skatterna kraftigt. Det
              är en tydlig prioritering, och den tar inte sin utgångspunkt i
              barnperspektivet eller barnens behov.
            </seg>
            <seg xml:id="i-e7a2a7022d9834eb-0">
              Det vore väldigt sorgligt om regeringen lade fram detta förslag.
              Därför har jag ställt min interpellation. Jag får tacka för svaret,
              även om det inte var särskilt klargörande. Trots allt får jag
              avsluta med en vädjan till Göran Hägglund och den övriga regeringen
              att inte försämra villkoren ytterligare för ensamstående föräldrar
              och deras barn.
            </seg>
          </u>
          <note type="speaker" xml:id="i-4e1a263dbe0d9291-0">
            Anf. 42 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-effac77ee37e5fca-3">
            <seg xml:id="i-19971ea0b53dbf9a-0">
              Herr talman! Det skulle vara synd om Sara Karlsson sov dåligt
              på grund av förslag som ännu inte har lagts fram. Jag kan försäkra
              att vi har de bästa ambitioner och att vi till vårt förfogande
              har människor som drivs av samma vilja som jag själv drivs av,
              nämligen viljan att åstadkomma en bättre lösning för de barn vars
              föräldrar har gått skilda vägar.
            </seg>
            <seg xml:id="i-0b0bb4dfb976f64b-0">
              När Sara Karlsson säger att det är tydligt att det inte får kosta
              kan jag bara påminna om att det här har varit en regel inom utredningsväsendet
              under väldigt lång tid, oavsett regeringsfärg. I händelse av att
              utredningar föreslår nya reformer som kostar pengar ska också
              en möjlig finansiering redovisas. Så har det varit i många år,
              och det gäller också denna utredning. Det är ingenting unikt.
              Men det är upp till regeringen att pröva det här i ett större
              sammanhang och lägga fram förslag som leder till den lösning som
              vi vill ha.
            </seg>
            <seg xml:id="i-e4e3e0dd972897f5-0">
              Jag är tacksam för att vi kunnat ha detta meningsutbyte. Jag
              har haft möjlighet att berätta om en del av de åtgärder vi vidtagit
              för att förbättra för ekonomiskt utsatta familjer, till exempel
              i form av flera gånger genomförda förstärkningar av bostadsbidrag,
              förstärkning av flerbarnstillägg och annat. Vår ambition är att
              fortsätta arbetet för att göra livet lättare att leva för de familjer
              som lever under små ekonomiska omständigheter.
            </seg>
          </u>
          <note xml:id="i-4716539b3ac61a68-2">
            Överläggningen var härmed avslutad.
          </note>
          <note xml:id="i-930bfeee8f9a536d-0">
            9 § Svar på interpellation 2013/14:2 om kostnader för massarbetslösheten
          </note>
          <note type="speaker" xml:id="i-686f0e1f1d322a94-0">
            Anf. 43 Finansminister ANDERS BORG (M):
          </note>
          <u xml:id="i-331b60f275e452e1-7" who="unknown">
            <seg xml:id="i-f6bbe44199b701dc-0">
              Herr talman! Monica Green har frågat mig vad jag avser att göra
              för att sänka arbetslösheten, bli bäst i Europa på att bekämpa
              arbetslöshet och uppnå maximalt resursutnyttjande i ekonomin.
            </seg>
            <seg xml:id="i-9a323a5101cb484e-0">
              För att förbättra arbetsmarknadens funktionssätt och varaktigt
              sänka arbetslösheten är det centralt att skatte- och socialförsäkringssystemet
              ger tydliga drivkrafter att arbeta, att utbildnings- och arbetsmarknadspolitiken
              rustar människor för jobb samt att det finns ett väl fungerande
              företagsklimat. Vidare är det viktigt med en väl fungerande lönebildning.
            </seg>
            <seg xml:id="i-af75918fd990a14a-0">
              Regeringen har genomfört omfattande åtgärder för att förbättra
              arbetsmarknadens funktionssätt. Jobbskatteavdraget och en återupprättad
              arbetslinje i socialförsäkringssystemen har stärkt drivkrafterna
              att arbeta. Regeringen har reformerat arbetsmarknads- och utbildningspolitiken
              samt vidtagit åtgärder för att stimulera efterfrågan på grupper
              med svag förankring på arbetsmarknaden, till exempel sänkta socialavgifter
              för unga och nystartsjobb. Sedan 2011 för regeringen samtal med
              parterna, bland annat för att öppna nya vägar in på arbetsmarknaden
              för unga.
            </seg>
            <seg xml:id="i-b46b94613002ef95-0">
              Bland annat OECD, Riksbanken och Konjunkturinstitutet bedömer
              att regeringens åtgärder kommer att leda till en varaktigt högre
              sysselsättning och lägre jämviktsarbetslöshet.
            </seg>
            <seg xml:id="i-6858dd670d0a6ba9-0">
              Sverige har bland Europas starkaste offentliga finanser och goda
              säkerhetsmarginaler. Det ger utrymme för åtgärder som påskyndar
              återhämtningen och är jobbskapande på lång sikt.
            </seg>
          </u>
          <note type="speaker" xml:id="i-89656436ac0dffec-0">
            Anf. 44 MONICA GREEN (S):
          </note>
          <u who="monica_green_e58cbb" xml:id="i-c9b798fb7655c2a0-0">
            <seg xml:id="i-0ef421c84c06d171-0">
              Herr talman! Jag tackar finansminister Anders Borg för svaret,
              även om det var ett svar där han talade om vad man har gjort men
              inte vad man ska göra. Problemet kvarstår ju. Anders Borg räknar
              upp allt det man gjort och talar om drivkrafterna och incitamenten.
              Han använder nationalekonomiska teoretiska termer som låter väldigt
              bra. Men i praktiken har det visat sig att det inte fungerar.
              Min fråga är då: Vad ska ministern göra för att vi ska komma ifrån
              massarbetslösheten?
            </seg>
            <seg xml:id="i-8367b5b25d59819e-0">
              Ni kan inte skylla på sossarna hur länge som helst. Ni kan inte
              heller skylla på den internationella krisen hur länge som helst.
              Anders Borg älskar att jämföra med Grekland och Spanien. Det brukar
              inte vi göra. Vi brukar jämföra oss med länder runt omkring. Varför
              klarar sig då andra jämförbara länder bättre än vi gör? De är
              i precis samma kris som vi. Eller har Anders Borg en egen kris
              inom sig? Det kan tänkas. Men Österrike, Tyskland, Danmark, Holland
              och Storbritannien klarar krisen bättre. Det går inte att skylla
              på den internationella krisen. Och jag tycker inte att man kan
              skylla på sossarna när man har suttit i regeringsställning så
              länge, även om ni älskar att göra det.
            </seg>
            <seg xml:id="i-3c18729bfe53895a-0">
              Har vi råd att inte arbeta? Svaret är självklart nej. Eftersom
              socialbidragen ökar i 241 av våra kommuner är er så kallade jobblinje
              en socialbidragslinje. Kommunerna har definitivt inte råd med
              den höga arbetslösheten, eftersom ni också har försämrat för de
              arbetslösa. Många säger att de söker socialbidrag just för att
              deras arbetslöshetsförsäkring är så dålig, och det är ni som har
              försämrat den. Det kallas drivkraft hos er. Om man blir fattig
              hittar man sig ett jobb – i teorin. Men i praktiken har det visat
              sig inte fungera.
            </seg>
            <seg xml:id="i-d9c6a8361589a1cb-0">
              Jag fortsätter att ställa frågorna. Vad avser ministern att göra
              för att komma till rätta med massarbetslösheten? Jag vet vad ni
              har gjort, men det har inte hjälpt. Ministern räknar upp vad man
              har gjort. Jag känner till detta. Men är finansministern nöjd
              med utfallet? Är han nöjd med att ungdomsarbetslösheten ligger
              kvar på 20–25 procent?
            </seg>
            <seg xml:id="i-9480783288a62021-0">
              Regeringen har själv skrivit i sina propositioner att vi kanske
              kommer ned till 2006 års siffror – det år då vi socialdemokrater
              lämnade över makten – ungefär till 2017. Alltså har vi tio förlorade
              år, tio år med denna massarbetslöshet där människor sitter i kläm
              för att ni har bundit er fast vid en och samma teori: Gör de arbetslösa
              fattigare – då kommer de att hitta jobb! Ni sänker också skatterna
              för dem som har det allra bäst, för då tror ni att det blir fler
              jobb.
            </seg>
            <seg xml:id="i-d72a08e5f7b42565-0">
              Nu kommer snart någon här att gå upp och säga att det blivit
              200 000 fler jobb. Jag kan besvara detta redan nu. Det är betydligt
              fler som lever i det här landet i dag. Därför kan man inte vara
              nöjd med att det är 200 000 fler som har jobb. Det är procenten
              som vi måste titta på. Det är antalet människor som kan jobba
              som ska räknas. Man kan inte hitta på att det räcker med att fler
              har kommit i arbete. Det hjälper inte den arbetslöse.
            </seg>
          </u>
          <note type="speaker" xml:id="i-205ae528810587f8-0">
            Anf. 45 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-2ba5821587f3e760-2">
            <seg xml:id="i-b494b5b9ac235183-0">
              Herr talman! Jag tackar finansministern för svaret. Monica Green
              frågade vad finansministern avser att göra för att sänka arbetslösheten.
              Frågan kommer inte ur tomma intet. Den kommer av att vi har en
              förskräckande hög arbetslöshet. Med tanke på att finansministern
              har varit ansvarig för politiken i sju år är det naturligtvis
              så att frågan kvarstår. Vad tänker man göra? Finansministerns
              politik har lett fram till den situation vi har i dag, och då
              måste vi naturligtvis få ett svar på frågan.
            </seg>
            <seg xml:id="i-fafeac115bfd7214-0">
              Nästa fråga är: Hur ska vi bli bäst i Europa på att bekämpa arbetslösheten?
              Vi socialdemokrater tycker att det är en fullständigt rimlig ambition.
              Vi förstår inte varför finansministern trivs med att vara medioker
              när det gäller att hantera arbetsmarknadsfrågor. Det är mycket
              konstigt. Jag skulle vilja ha ett svar på följande: Varför tycker
              Sveriges finansminister att det är helt okej att vara medioker
              i dessa sammanhang?
            </seg>
            <seg xml:id="i-d070916961dfaf30-0">
              Finansministern anför att skatte- och socialförsäkringssystemet
              ska ge tydliga drivkrafter att arbeta. Det har även upprättats
              någon arbetslinje i socialförsäkringssystemet. Då har man en analys
              som går ut på att 400 000 svenskar är arbetslösa för att de har
              valt att inte arbeta. Det är den grundläggande analysen. Man menar
              att om man gör valet att arbeta lite mer attraktivt kommer 400
              000 svenskar att välja att arbeta. Finansministern har gjort denna
              analys av problemet och lagt fram förslag till lösningar på detta
              problem. Det handlar om det som har anförts här om skatte- och
              socialförsäkringssystemet.
            </seg>
            <seg xml:id="i-d01bedc2985ab9be-0">
              Herr talman! Bekymret är att denna analys är grovt felaktig.
              Vi har 400 000 arbetslösa i detta land för att de inte får jobb.
              Då finns det i huvudsak två skäl till att dessa personer inte
              får jobb. Det ena skälet är att de inte är rustade för att ta
              de jobb som faktiskt finns. Det andra skälet är att det inte finns
              tillräckligt många jobb.
            </seg>
            <seg xml:id="i-43f2fbaada0caaf5-0">
              Vi socialdemokrater gör alltså en helt annan analys än finansministern
              av varför det finns 400 000 arbetslösa och lägger naturligtvis
              fram helt andra förslag. Vi menar att det är orimligt att var
              femte rekrytering i Sverige misslyckas. Vi menar att det är orimligt
              att vi har 400 000 arbetslösa personer. Samtidigt finns det i
              svenska befintliga företag arbeten som inte blir gjorda – produktion
              av varor och tjänster som inte blir utförd – för att arbetsgivarna
              inte hittar rätt utbildad arbetskraft. Detta ser vi och lägger
              fram förslag för att åtgärda detta.
            </seg>
            <seg xml:id="i-ea81a5c6d36bc824-0">
              Finansministern administrerar en regering som har en arbetsmarknadspolitik
              som är så fullständigt impotent att Arbetsförmedlingen, som har
              ansvar för att rusta de arbetslösa, har ett regelverk som gör
              att man inte kan ge de arbetslösa dessa möjligheter. Det innebär
              att Arbetsförmedlingen förra året lämnade tillbaka 3 miljarder
              kronor. Det var pengar som man hade fått av finansministern för
              att rusta de arbetslösa. Men finansministern skickade med restriktioner
              som var av det slaget att Arbetsförmedlingen inte kunde använda
              pengarna.
            </seg>
            <seg xml:id="i-16dccc277896de33-0">
              Det finns 400 000 arbetslösa, var femte rekrytering i befintliga
              företag i fråga om riktiga jobb blir inte av, och 3 miljarder
              som finns anslagna i budgeten kan inte användas för att finansministern
              har en oduglig arbetsmarknadspolitik. Jag skulle vilja att finansministern
              svarar på varför det är på det sättet.
            </seg>
          </u>
          <note type="speaker" xml:id="i-834ef5d32082dfc5-0">
            Anf. 46 LOTTA OLSSON (M):
          </note>
          <u who="lotta_olsson_5715f3" xml:id="i-bc4fd0028facb8a5-0">
            <seg xml:id="i-9e1e0abe8b1f631e-0">
              Herr talman! Socialdemokraterna har ambitionen att arbetslösheten
              i Sverige ska vara den lägsta i Europa år 2020. Det är en god
              ambition. Då borde de också ha en verktygslåda för hur man ska
              komma dit. Jobben skapas i företag, och för företagen utgör lagstiftning
              och vilka skatter som betalas förutsättningarna för att de ska
              kunna skapa dessa jobb.
            </seg>
            <seg xml:id="i-e42a94088215a404-0">
              När jag har träffat företagare i mitt län tar de ofta upp de
              förändringar som har skett av skattesatserna, speciellt för unga.
              Det är billigare att anställa unga. De talar om att det kan handla
              om så mycket som 40 000 kronor om året på grund av att det är
              en lägre arbetsgivaravgift när man anställer unga. Det har stor
              betydelse. Det är också när man nyrekryterar som man har möjlighet
              att anställa unga i stället för någon med lång erfarenhet. Vi
              vet också att det är mycket viktigt att skaffa det första jobbet
              och få in det i sitt cv.
            </seg>
            <seg xml:id="i-8386d699c2a2b42b-0">
              Jag har följande fråga till Socialdemokraterna: På vilket sätt
              tror ni att höjda arbetsgivaravgifter för unga ska kunna leda
              till att ambitionen att vi ska vara bäst i Europa år 2020 nås?
            </seg>
          </u>
          <note type="speaker" xml:id="i-9e0499b88f78666d-0">
            Anf. 47 LARS BECKMAN (M):
          </note>
          <u who="lars_beckman_4f3f65" xml:id="i-8705bd437b3a1df6-0">
            <seg xml:id="i-4cabf647b228ebbb-0">
              Herr talman! Jag tycker att detta är en klargörande och intressant
              interpellationsdebatt. Monica Green sade för en stund sedan att
              hon inte ville tala om makroekonomi utan att hon ville tala om
              mikroekonomi och procent. Det tycker jag att vi gärna kan göra.
            </seg>
            <seg xml:id="i-fccb164470bc4233-0">
              Jag ska ta mitt hemlän, Gävleborgs län, som exempel. Där är det,
              enligt riksdagens utredningstjänst, ungefär 3 000 anställda i
              restaurangbranschen. Av dessa 3 000 anställda är ungefär 1 000
              under 26 år. Ungefär 850 personer är utrikesfödda. Det är precis
              dessa två målgrupper på arbetsmarknaden som kanske har det tuffast
              att komma in – utrikesfödda och unga. I Gävleborgs län har alltså
              restaurangnäringen 3 000 anställda.
            </seg>
            <seg xml:id="i-2005c9c8f79767b6-0">
              Hur har det då gått sedan vi sänkte momsen på mat på restauranger?
              Det kom statistik för ett par veckor sedan som visade att antalet
              anställda i restaurangnäringen i Gävleborgs län har ökat med 18
              procent, Monica Green. Och du ville ju prata procent, Monica Green.
              Det är en helt fantastisk utveckling. Tänk om antalet anställda
              hade ökat med 18 procent på hela arbetsmarknaden. Gävleborgs län
              behöver varje enskilt jobb som vi kan få fram. Varje enskilt jobb
              är jätteviktigt.
            </seg>
            <seg xml:id="i-e92e9fdd057b30bf-0">
              Monica Green måste svara på frågan: Vilken företagare har du
              mött i restaurangbranschen som säger att om ni bara fördubblar
              arbetsgivaravgifterna kommer man att anställa fler? Du måste ha
              mött en enda företagare som faktiskt anställer och som har sagt
              till dig att om du bara gör det mycket dyrare att anställa kommer
              man att anställa fler. Om du inte har mött någon som har sagt
              det är du inte trovärdig.
            </seg>
            <seg xml:id="i-1742eb4bb26dac97-0">
              Jag besökte Sandvik som är ett stort och viktigt internationellt
              företag som finns i vårt hemlän. Jag ställde två frågor till dem.
              Jag ville veta vad en kilometerskatt för tung trafik skulle betyda
              för detta företag. Jag frågade om de kunde räkna på det. Från
              Sandvik svarade man att det skulle betyda ungefär 20 miljoner
              per år i ökade kostnader för enheten i Sandvik. På en mandatperiod
              är det 80 miljoner, Monica Green. Detta är naturligtvis pengar
              som måste tas hem på något sätt, och förmodligen i form av ett
              minskat antal anställda. Om det handlar om 20 eller 30 anställda
              låter jag vara osagt.
            </seg>
            <seg xml:id="i-8b0275d5f3f2bfbf-0">
              Men jag måste ställa följande fråga till Monica Green: Vilket
              företag har du träffat som säger att om ni bara gör det dyrare
              att transportera deras varor kommer de att anställa fler? Sandvik
              sade det i alla fall inte.
            </seg>
            <seg xml:id="i-f82a24c78ab087b6-0">
              Jag ställde också följande fråga till Sandvik: Är energipolitiken
              viktig för er? Ja, svarade de. De sade att de är en av Sveriges
              största energiförbrukare och att konkurrenskraftiga och långsiktiga
              spelregler därför är avgörande för dem för att finnas i Sverige.
            </seg>
            <seg xml:id="i-d25b0c8487f89dff-0">
              Jag frågade Sandvik ungefär hur mycket 1 öre i ökat kilowattpris
              betyder för dem. De hade räknat ut att det betyder ungefär 7 miljoner
              per år.
            </seg>
            <seg xml:id="i-cdb825f5f863d9b7-0">
              Sedan kan man bara spekulera i hur det skulle bli om Socialdemokraterna
              skulle snabbavveckla kärnkraften tillsammans med Miljöpartiet,
              som de kräver. Stiger elpriset med 10 öre handlar det om 70 miljoner,
              stiger elpriset med 20 öre handlar det om 140 miljoner och så
              vidare.
            </seg>
            <seg xml:id="i-0861ca02dacf515e-0">
              Då frågar jag Monica Green: Vilka företag har du träffat som
              säger att om ni bara gör det väsentligt dyrare att tillverka deras
              produkter kommer de att anställa fler? Jag ser fram emot svaren,
              Monica Green.
            </seg>
          </u>
          <note type="speaker" xml:id="i-4397b8e21bde06c8-0">
            Anf. 48 Finansminister ANDERS BORG (M):
          </note>
          <u xml:id="i-331b60f275e452e1-8" who="unknown">
            <seg xml:id="i-a61eb5136bbd17cb-0">
              Herr talman! Vi har haft en mycket allvarlig kris i världsekonomin
              efter att den amerikanska regeringen valde att låta Lehman Brothers
              gå i konkurs 2008. Vi har haft en global nedgång som har präglat
              världsekonomin sedan dess, och många länder, framför allt i Europa,
              har upplevt svåra ekonomiska bekymmer.
            </seg>
            <seg xml:id="i-f9a89590f79ad746-0">
              Det är alldeles uppenbart att i en jämförelse klarar sig Sverige
              väldigt väl. Vi har hållit ihop samhället bättre, vi har inte
              sett en kraftig ökning av klyftorna på det sätt som andra länder
              har upplevt, vi har inte behövt göra nedskärningar i välfärden,
              vi har fler anställda i kommuner och landsting, och vi har större
              resurser för vård och omsorg, för barnomsorg och för utbildning
              än vad vi hade tidigare. Vi har kunnat sänka skatterna, vilket
              har gjort att vanliga människor i Sverige har bättre inkomster
              i dag än de hade 2006.
            </seg>
            <seg xml:id="i-43e0c85cc0e1e6ed-0">
              Även om man jämför situationen med andra länder framstår Sverige
              som ett av de länder som har klarat sig bäst, vilket också har
              framhållits av en rad olika internationella organisationer. Vi
              har alltså haft en sysselsättningsökning på 200 000. Det är en
              av de starkaste utvecklingarna för sysselsättning vi har bland
              de jämförbara EU-länderna.
            </seg>
            <seg xml:id="i-17913d14d4c57c4b-0">
              Vi har kanske haft bland de absolut starkaste utvecklingarna
              av arbetskraften – vi har sett andra länder där människor har
              lämnat arbetskraften, vilket långsiktigt kommer att ställa till
              väldiga bekymmer. Vi ligger alltjämt bland de lägsta vad gäller
              långtidsarbetslöshet, både för vuxna och för ungdomar, och vi
              har haft en starkare samlad ekonomisk utveckling. När EU-kommissionen
              nu i veckan presenterar sin bedömning av 2014 och 2015 är det
              till och med så att Sverige har den starkaste ekonomiska tillväxten,
              tillsammans med de baltiska länderna.
            </seg>
            <seg xml:id="i-57b0bee9b08fa89e-0">
              Det är alltså inte så att Sverige är det svåraste krislandet
              där de största bekymren råder, utan Sverige är i bättre skick
              än praktiskt taget något jämförbart land när det gäller samlad
              ekonomisk tillväxt, offentliga finanser, utveckling av välfärd
              och utveckling på arbetsmarknaden. Det är för att vi har en väl
              fungerande samhällsmodell med en regering som under lång tid genomfört
              reformer.
            </seg>
            <seg xml:id="i-1c9949fc0e2d42a9-0">
              Det är också så att vi vet ungefär vilken typ av åtgärder det
              är som ger stigande sysselsättning; det råder ingen oenighet om
              det när man tittar på rekommendationer från EU-kommissionen, OECD
              eller IMF. Det är grundläggande att det lönar sig att arbeta.
              Hur mycket det lönar sig att arbeta relativt att inte arbeta är
              avgörande för hur stort arbetsutbud man får, och det är centralt
              att man upprätthåller arbetslinjen i de olika transfereringssystemen.
            </seg>
            <seg xml:id="i-5f47900d6e4d8d6b-0">
              Låter man utanförskapet växa, som vi gjorde under 70-, 80- och
              90-talen, landar vi i att alltför många människor står utanför
              och får en besvärlig ekonomisk utveckling. Det här blir naturligtvis
              särskilt centralt när vi har en hög ungdomsarbetslöshet och många
              utrikesfödda som behöver komma in på arbetsmarknaden.
            </seg>
            <seg xml:id="i-a9b33d44859f4d96-0">
              När det lönar sig att arbeta vill människor söka jobb, och då
              måste det finnas jobb. Det måste finnas företag som vill växa
              och anställa, och då måste det helt enkelt löna sig att vara företagare.
              Det måste vara attraktiva villkor för att vara företagare – vi
              måste satsa på infrastruktur och forskning, vi måste få ned regelbördan
              och vi måste förbättra skatteklimatet så att fler människor vill
              investera i Sverige.
            </seg>
            <seg xml:id="i-1515ab5ea7c66957-0">
              Om vi klarar av att få det att löna sig att arbeta och om vi
              klarar av att få företag att växa måste vi också förbättra utbildningssystemet.
              Vi har i Sverige sedan gammalt tappat i utbildning eftersom vi
              inte har prioriterat lärare, betyg, prov, läxor och pluggande
              på det sätt vi borde. Det är naturligtvis helt centralt att vi
              gör det framöver.
            </seg>
            <seg xml:id="i-65842f824412668c-0">
              Här är kontrasterna i politiken väldigt tydliga: Alliansregeringen
              står samlad och redo att fortsätta genomföra reformer i den riktningen,
              och Socialdemokraterna har som grundläggande idé att bygga ut
              bidragssystemen och höja skatterna. Då lönar det sig sämre att
              arbeta, det blir färre som vill anställa och vi får en urholkning
              av kunskapsuppdraget i skolan. Det är väl rätt uppenbart att den
              politiken skulle leda till både högre arbetslöshet och lägre sysselsättning,
              herr talman.
            </seg>
          </u>
          <note type="speaker" xml:id="i-6bbec351ff949cd4-0">
            Anf. 49 MONICA GREEN (S):
          </note>
          <u who="monica_green_e58cbb" xml:id="i-c9b798fb7655c2a0-1">
            <seg xml:id="i-11533f97c4cc6979-0">
              Herr talman! Ja, då fick vi höra en nöjd finansminister som berättade
              att det är så fantastiskt bra, att de gör allt rätt och att det
              här bara går bra. Det är bara att fortsätta som tidigare; vi behöver
              inte ändra någonting! Det är bara det att i praktiken, ute i Skaraborg
              där jag åker omkring och besöker företagare, och på många andra
              håll, är det en helt annan verklighet än den Anders Borg så positivt
              målar upp.
            </seg>
            <seg xml:id="i-b1dca2e9be9c7f1a-0">
              Sedan säger Anders Borg: Vi är väl inte det svåraste krislandet.
              Nej, det är ingen av oss som har sagt det. Tvärtom, vi är ett
              fantastiskt bra land. Sverige är ett bra land, och vi ska fortsätta
              att vara det. Vi ska dock inte vara det där medelmåttalandet,
              utan vi ska vara det bästa landet på att pressa ned arbetslösheten.
              Varför har man så låga ambitioner i den borgerliga regeringen?
              Man tror inte att det går. Man vill inte ta sig an det utan bara
              fortsätta som tidigare, med sänkta skatter för dem som har det
              allra bäst och lägre ersättningar.
            </seg>
            <seg xml:id="i-dc4456fd45e3c8da-0">
              Anders Borg säger återigen att vi måste ha lägre ersättningar
              till de arbetslösa, för då ökar vi arbetsutbudet. Men det är ju
              det många företagare säger till mig: Om de annonserar ut ett jobb
              får de så många sökande att de inte ens vill annonsera ut jobben.
              Det är för att ni tvingar de arbetslösa att söka ett antal tusen
              jobb för att över huvud taget få ersättning, och de ska söka även
              om de inte har kvalifikationer. De ska söka alla typer av jobb.
            </seg>
            <seg xml:id="i-2afa4a152c393259-0">
              Arbetsgivarna kan inte ens hantera det, och därför annonserar
              de inte ut jobb. Det blir i stället kontaktvägen, och det är väl
              inget bra sätt. Långtidsarbetslösheten har tredubblats, Anders
              Borg. Jag kan inte förstå hur Anders Borg kan tycka att det är
              bra.
            </seg>
            <seg xml:id="i-c5217e534cc1f86d-0">
              Jag fick några frågor, och jag ska försöka svara på dem snabbt
              så att folk inte känner sig missnöjda.
            </seg>
            <seg xml:id="i-fc7cc7db807da543-0">
              Socialdemokraterna har besökt två hundra företag under oktober
              månad. Jag besökte företag i Skaraborg, och de sade till mig att
              vad de behöver är efterfrågan. De sade till och med att arbetsgivaravgiften
              inte är något problem. De behöver efterfrågan, alltså att folk
              efterfrågar deras produkter – det de tillverkar. Annars är det
              ingen idé att anställa någon över huvud taget. De måste ha en
              efterfrågan på den tjänst de levererar. Det var vad jag fick höra.
            </seg>
            <seg xml:id="i-c4104fdba53a966b-0">
              Sedan vet jag att det inte är fler anställda i restaurangbranschen
              nu än vad det var innan vi sänkte restaurangmomsen. Samma effekt
              var det i Frankrike. Däremot anställer man fler – men man avskedar
              också fler, så totalt sett har det inte blivit fler. Möjligtvis
              har det blivit det på vissa ställen i landet, men totalt sett
              har det inte blivit fler.
            </seg>
            <seg xml:id="i-5e86ba1e90eada9f-0">
              Jag fick frågan om ungdomar och hur vi ska hantera det. Ja, det
              är klart att man kan hålla på att ge bidrag till arbetsgivare,
              men ungdomsarbetslösheten har ju inte minskat trots alla dessa
              subventioner till arbetsgivare som redan hade ungdomar anställda.
              De 14 miljarderna smetas ju ut – arbetsgivarna hade redan ungdomarna
              anställda, och de fick en jättepresent av regeringen. Arbetslösheten
              bland ungdomar sjönk inte.
            </seg>
            <seg xml:id="i-dc4440f5e5f67a21-0">
              Vårt recept är utbildning. Vi vill att ungdomar ska komma tillbaka
              till skolan. Vi vill att de ska ha en utbildning med variation
              mellan praktik och utbildning och att de ska höja sin ambitionsnivå.
              Så bra ska skolan vara. Skolresultaten sjunker som en sten under
              den borgerliga regeringens tid. Vi ska ändra på det med fler lärare,
              och vi ska se till att skolan blir så bra att ungdomar vill komma
              tillbaka och göra färdigt sina studier.
            </seg>
            <seg xml:id="i-47d3192625f26ff1-0">
              Sverige måste vara på topp. Vi måste stå på tå. Vi måste kunna
              konkurrera i en supertuff internationell konkurrens. Därför måste
              vi ha en högutbildad befolkning.
            </seg>
          </u>
          <note type="speaker" xml:id="i-3aa7b16d99b24349-0">
            Anf. 50 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-2ba5821587f3e760-3">
            <seg xml:id="i-d6855b0bff014211-0">
              Herr talman! Sverige klarar sig väl i en internationell jämförelse,
              säger Anders Borg. Ja, allt beror naturligtvis på hur man jämför
              samt vad och vem man jämför sig med. Att finansministern är så
              nöjd är dock mycket oroande om man ändå försöker sig på att analysera
              hur situationen ser ut.
            </seg>
            <seg xml:id="i-d2dc0cc367d0944e-0">
              Vi har en situation i Sverige där produktiviteten sjunker, vakansgraden
              ökar och arbetslösheten ökar. Det innebär att samtidigt som det
              blir fler lediga jobb blir det fler arbetslösa under finansministerns
              styre. Långtidsarbetslösheten är, som Monica Green var inne på,
              tredubblad som ett resultat av finansministerns politik. Ungdomsarbetslösheten
              är skyhög, även jämfört med europeiska mått. Jag vet inte hur
              dagsläget är, men Sverige var ett av de länder som skulle kunna
              ta del av EU:s satsningar eftersom vi låg så illa till när det
              gäller ungdomsarbetslösheten. Det var Sverige, Grekland och andra
              länder.
            </seg>
            <seg xml:id="i-22b930c7613c0308-0">
              I det här läget krävs det naturligtvis en ny politik, herr talman.
              Den politik som har lett oss till en situation där svensk arbetsmarknad
              inte längre fungerar är finansministerns politik. I sju års tid
              har finansministern genomfört sin politik, och det har inte fungerat.
              Då krävs det en ny politik och nya åtgärder.
            </seg>
            <seg xml:id="i-41d330709d0f8ba2-0">
              Om man får utgå ifrån att finansministern ändå menar väl och
              tror på den här ståndaktigheten blir finansministern någon sorts
              Sven Dufva. Om Sven Dufva sade man, eftersom han var så plikttrogen
              och modig: Ett dåligt huvud hade han, men hjärtat hans var gott.
              Jag tror ändå att finansministern kanske tror på sin politik,
              men det är inte många kvar ute på svensk arbetsmarknad som gör
              det.
            </seg>
          </u>
          <note type="speaker" xml:id="i-1bad334767cc03e7-0">
            Anf. 51 LOTTA OLSSON (M):
          </note>
          <u who="lotta_olsson_5715f3" xml:id="i-bc4fd0028facb8a5-1">
            <seg xml:id="i-f67754fa6d68b0a2-0">
              Herr talman! I kölvattnet av den stora ekonomiska krisen år 2008
              har Sverige klarat sig bra, som finansministern tidigare redogjorde
              för. Vi lever under goda förutsättningar om vi jämför med södra
              Europa och vår omvärld.
            </seg>
            <seg xml:id="i-c827e646542aecef-0">
              De reformer som nu har fått full kraft, som ROT- och RUT-reformerna,
              har också spelat stor roll. Många jobb har kommit i RUT-branschen
              och i ROT-branschen, och många av dem kanske har funnits tidigare
              fast lite under mattan. Det gör att många har fått vita, bra och
              fasta jobb som de annars kanske inte hade kunnat få i Sverige.
            </seg>
            <seg xml:id="i-e0aee555890f3eb7-0">
              Småföretagen har en nyckelroll, och de jobb som har tillkommit
              är mycket inom den privata näringen. Den offentliga sektorn har
              inte växt jättemycket. Den har växt utifrån skattekraften och
              är då också långsiktigt finansierad, vilket är viktigt. Subventioner
              för att ge extra pengar till offentlig sektor som man senare måste
              spara, som vi har erfarenheter av från 80- och 90-talen, är inte
              någon skojig medicin. Det vet alla som har varit med om och kommer
              ihåg det.
            </seg>
            <seg xml:id="i-3c056ae289b27fea-0">
              Företagen frågar säkert inte efter skattehöjningar när Monica
              Green är ute på företagen. Jag skulle vilja veta hur många som
              har frågat efter att man ska höja skatten på ungas arbete. Vad
              man däremot efterfrågar är lärlingssystem. Tillsammans med den
              lägre arbetsgivaravgiften för unga efterfrågar man det lärlingssystem
              som vi nu hoppas ha på plats snart för att kunna få in fler unga
              och lära upp dem i tid.
            </seg>
          </u>
          <note type="speaker" xml:id="i-356e23adb3d8db28-0">
            Anf. 52 LARS BECKMAN (M):
          </note>
          <u who="lars_beckman_4f3f65" xml:id="i-8705bd437b3a1df6-1">
            <seg xml:id="i-8f9fc22e43d050d3-0">
              Herr talman! Som ni som tittar på den här tv-sända interpellationsdebatten
              hörde svarade naturligtvis inte Monica Green på frågan vilken
              företagare hon har mött som säger: Jag anställer fler om du bara
              gör det dubbelt så dyrt att anställa. Det är naturligtvis för
              att det inte finns någon företagare som ger det svaret. Det vore
              ju märkligt om man gjorde det.
            </seg>
            <seg xml:id="i-334b1727c3346296-0">
              Jag frågade också Monica Green vilka företag som säger till henne:
              Vi stärker konkurrenskraften om ni bara inför en kilometerskatt,
              eller lastbilsskatt som den kallas, för tungtrafik på 14 kronor
              per mil. Sanningen är den att det inte finns några företagare
              som säger: Vi kommer att sälja mer av våra produkter om ni bara
              gör dem dyrare. I själva verket brukar de flesta företagare säga:
              Konkurrensen på världsmarknaden är så knivskarp att ni måste säkerställa
              från politiken att vårt företag är konkurrenskraftigt.
            </seg>
            <seg xml:id="i-67c9d0458dcefb6f-0">
              Jag tror på Monica Green när hon säger att företag vill ha efterfrågan.
              Ja, det är ju självklart att företag vill ha efterfrågan på sina
              produkter. Ett exempel finns i Arbetarbladet i dag från Sandviken,
              nämligen Sandvik. Där tillverkar man högkvalitativa rör till kärnkraftsindustrin,
              och vi vet alla att den marknaden har gått ned. Det innebär naturligtvis
              att efterfrågan sjunker. Det är ett faktum. Det är klart att efterfrågan
              är viktig. Men givet det faktum att det är på det sättet måste
              vi naturligtvis säkerställa att andra branscher kan anställa människor.
              Vi måste säkerställa den inhemska möjligheten att anställa. Restaurangbranschen
              är ett otroligt lyckosamt exempel i Gävleborgs län – 18 procent
              enligt SCB:s officiella statistik. Det är naturligtvis inte sant,
              som Monica Green säger här, att det inte har blivit fler anställda.
              All statistik visar att restaurangbranschen har anställt väsentligt
              fler.
            </seg>
            <seg xml:id="i-8ef278d5ed970e76-0">
              Frågorna till Monica Green kvarstår, men hon har ju möjlighet
              att besvara dem i sitt nästa inlägg.
            </seg>
          </u>
          <note type="speaker" xml:id="i-e73d2e0a76ef3f99-0">
            Anf. 53 EVA-LENA JANSSON (S):
          </note>
          <u who="eva-lena_jansson_13df82" xml:id="i-04f35421f5e43846-0">
            <seg xml:id="i-f2a9370525052328-0">
              Herr talman! Jag ska ha en interpellationsdebatt med Anders Borg
              lite senare, men jag kan ändå inte avhålla mig från att gå in
              i den här debatten eftersom Anders Borg talar om att man har ökat
              sammanhållningen i Sverige.
            </seg>
            <seg xml:id="i-54e4f5cf7b8d2251-0">
              Min fråga till Anders Borg är: Hur tror du att sjuka och arbetslösa
              känner att sammanhållningen har ökat när de får vara med och finansiera
              skattesänkningar för dem som har arbete genom att de får sämre
              ersättning? Hur tror Anders Borg att kommuner och landsting uppfattar
              att sammanhållningen har ökat när man tvingas att höja skatterna
              på grund av att regeringen övervältrar kostnader för arbetsmarknad
              och socialbidrag på dem? Har det ökat sammanhållningen? Ökar det
              sammanhållningen när regeringen väljer att ösa pengar över redan
              rika borgerliga moderatstyrda kommuner runt Helsingfors?
            </seg>
            <seg xml:id="i-804514ad726678b7-0">
              Lotta Olsson och Lars Beckman talar om arbetsgivaravgifterna.
              Någon slutsats måste ni ändå ha dragit eftersom ni höjer arbetsgivaravgifterna
              för dem som är 25 år. Ni kanske drog samma slutsats som många
              andra har gjort, att arbetsgivaravgifterna i huvudsak inte finansierar
              nya jobb utan däremot vinster till företagen. Att restaurangbranschen
              är en av de stora vinnarna vet vi. Men min fråga tillbaka till
              er är: Hur många färre under 25 skulle McDonalds ha anställda?
              Min bild är att det är nästan bara ungdomar som jobbar där. Skulle
              man då sluta att anställa ungdomar?
            </seg>
            <seg xml:id="i-6f0a72cba212d321-0">
              Sedan tycker jag att Lars Beckman måste kunna räkna. Det blir
              dubbelt så dyrt, säger han. Om han frågade arbetsgivare om de
              skulle vilja kunna sänka lönerna skulle de säkert svara ja på
              frågan, men frågan är om det är det vi vill åstadkomma.
            </seg>
            <seg xml:id="i-58d317c5a2e7c7fd-0">
              Vad går arbetsgivaravgifterna till i dag? De går till pension,
              till sjukförsäkring, till arbetsskadeförsäkring och de går också
              till arbetsmarknadspolitiken. Tycker Lars Beckman att det är helt
              oviktigt?
            </seg>
            <seg xml:id="i-5e8da21aeb942350-0">
              Vi har nu en hög arbetslöshet, och regeringen väljer att sänka
              skatten och att inte satsa mer på utbildningar. Anders Borg är
              ett ganska bra exempel på en socialdemokratisk utbildningspolitik
              som ger människor en andra chans. Vi satsar på vuxenutbildning
              så att människor som inte ville studera eller inte klarade av
              sina studier får komma tillbaka genom till exempel vuxenutbildning.
              Tycker Anders Borg att det är en dålig investering att satsa på
              mycket vuxenutbildning? Ni har dragit bort och har sedan lagt
              till lite, men ni lägger aldrig till lika mycket som ni drar bort.
              Enligt er skulle en borttagning av er sänkning vara någon form
              av plusstatistik. Hur räknar Anders Borg? Är det något nytt sätt
              att räkna, eller är det någon form av siffertricksande?
            </seg>
            <seg xml:id="i-6a02efcfe6b3facc-0">
              Frågan är: Hur ökar sammanhållningen genom att sjuka och arbetslösa
              blir fattigare? Hur ökar sammanhållningen när de rika blir rikare
              och de fattiga blir fattigare i Anders Borgs Sverige? Det skulle
              jag vilja veta.
            </seg>
          </u>
          <note type="speaker" xml:id="i-d24fc99a9da26ab5-0">
            Anf. 54 Finansminister ANDERS BORG (M):
          </note>
          <u xml:id="i-331b60f275e452e1-9" who="unknown">
            <seg xml:id="i-a7eab4506d3cbb73-0">
              Herr talman! Sverige är ett av de länder som bäst har klarat
              en av de längsta ekonomiska kriserna sedan depressionen. EU-kommissionen
              landar i slutsatsen att vi nästa år och året därpå kommer att
              ha den högsta tillväxten, med undantag för de baltiska länderna,
              i EU. Liknande slutsatser har tidigare dragits av internationella
              organisationer som värderar Sverige, som OECD och IMF. De har
              framhållit att den finanspolitik som vi bedriver stöttar tillväxten
              samtidigt som den upprätthåller starka offentliga finanser. De
              framhåller därmed Sverige som ett föredöme för hur man bedriver
              en pragmatisk politik för att säkra tillväxt och stabilitet i
              svåra tider.
            </seg>
            <seg xml:id="i-50df1c362277350f-0">
              Vi kan se på en lång rad områden – arbetsmarknad, arbetskraft,
              sysselsättning och långtidsarbetslöshet – att Sverige helt enkelt
              står sig bättre än andra jämförbara länder. Utanförskapet har
              minskat efter att det steg under många år med socialdemokratisk
              politik, som förde ut människor i förtidspension och sjukskrivningar
              på ett sätt som naturligtvis låste dem i en väldigt besvärlig
              social situation.
            </seg>
            <seg xml:id="i-b9995a67feffc19e-0">
              Vi har kunnat förbättra välfärden. Vi har alltså fler sysselsatta
              i dag inom den skattefinansierade välfärden än vad vi hade 2006.
              Vi har ökat antalet sysselsatta med 200 000. Därmed har människor
              fått det bättre i Sverige. Andelen som lever med dålig materiell
              standard har minskat i Sverige medan den har ökat i väldigt många
              andra länder. Den ligger i dag på en nivå runt 1 procent medan
              den i övriga EU ligger någonstans strax under 10 procent.
            </seg>
            <seg xml:id="i-dc2ad35afab99fed-0">
              Sverige är alltså ett land som hålls samman av en väl fungerande
              välfärd samtidigt som konkurrenskraften har förstärkts och arbetsmarknadens
              funktionssätt har förbättrats. Allra tydligast blir det när vi
              tittar på vanliga människors inkomster. De disponibla inkomsterna
              har stigit med 20 procent sedan 2006. Det är väsentligt mer än
              vad de steg under de socialdemokratiska åren. Och det finns inte
              något annat land som har haft en jämförbar utveckling av vanliga
              människors levnadsstandard – vad de har råd att konsumera, vad
              de har kvar i plånboken när skatter är betalda och när vi har
              justerat för konsumentpriser.
            </seg>
            <seg xml:id="i-e7a14f432fb6d616-0">
              Mot denna ansvarsfulla och pragmatiska politik står Socialdemokraterna.
              Monica Green säger att företagen behöver större efterfrågan, och
              hon har två instrument för att genomföra den politiken. Tillsammans
              med Miljöpartiet kommer hon att höja skatterna kraftigt för hushållen.
              Vi kommer att få se kraftiga skattehöjningar på bensin och transporter.
              Vi kommer också att se att kostnaderna stiger när höjda skatter
              på företagen vältras över på hushållen.
            </seg>
            <seg xml:id="i-7961b774755ea361-0">
              Företagen får alltså höjda skatter som vältras över på hushållen,
              och hushållen får sämre levnadsstandard.
            </seg>
            <seg xml:id="i-e3b548d9c5b25f04-0">
              På företagssidan är det arbetsgivaravgifter och restaurangmoms,
              och det är en lång rad andra skatter när man sedan ska göra upp
              med Miljöpartiet och Vänsterpartiet.
            </seg>
            <seg xml:id="i-56bd0ee5b03f510d-0">
              Samlat försämrar dessa två åtgärder – att försämra hushållens
              ekonomi och att försämra företagens ekonomi – efterfrågan. En
              kraftig skattehöjning mot jobb och företagsamhet kommer att kosta
              arbete.
            </seg>
            <seg xml:id="i-df8d482a3159080d-0">
              Man skulle kunna tro att det är en medveten politik som är nödvändig
              för att vi har stora underskott i Sverige. Men så är det inte.
              Vi har starkast offentliga finanser av alla jämförbara länder.
              Vi har en låg skuldsättning. Socialdemokraternas skattehöjningar
              genomförs alltså inte för att de är nödvändiga utan för att Socialdemokraterna
              har för avsikt att bygga ut bidragssystemen. Det är poängen med
              den socialdemokratiska politiken.
            </seg>
            <seg xml:id="i-d31214c9addfec2e-0">
              Vi föreslår inte att man ska sänka några ersättningsnivåer. Det
              är Socialdemokraterna som föreslår att vi ska ha mycket högre
              ersättningar.
            </seg>
            <seg xml:id="i-de939279c9e12cc1-0">
              Den kanske allra mest intressanta övningen, som Monica Green,
              Patrik Björck eller Eva-Lena Jansson gärna får utveckla, är hur
              alla förbättringarna av sjukförsäkring och förtidspensioner ska
              rymmas inom de 1,3 miljarder som anges i den socialdemokratiska
              budgeten.
            </seg>
            <seg xml:id="i-5e4c14aad885ad09-0">
              Skulle ni genomföra denna politik skulle det enda som fanns kvar
              att satsa pengar på vara att finansiera människor utanför arbetsmarknaden.
              Det är en politik som skulle ha tragiska effekter på svensk ekonomi,
              offentliga finanser och människors liv.
            </seg>
          </u>
          <note type="speaker" xml:id="i-eb236a84a7b07374-0">
            Anf. 55 MONICA GREEN (S):
          </note>
          <u who="monica_green_e58cbb" xml:id="i-c9b798fb7655c2a0-2">
            <seg xml:id="i-f70b95a25ffcbd6c-0">
              Herr talman! Det stämmer att vi inte kommer att kunna genomföra
              allt på en gång. Det kommer att ta tid innan vi kan komma tillbaka
              till en mycket lägre arbetslöshet än vad vi har i dag. Det kommer
              att ta tid innan våra åtgärder hinner bita.
            </seg>
            <seg xml:id="i-97aaeba204d78fc5-0">
              Så sade också Anders Borg när han tog över. Han sade: Det kommer
              att ta två år innan vår politik börjar bita.
            </seg>
            <seg xml:id="i-422eb84a3647572a-0">
              Lite fortare tror jag att vår politik kan börja bita, för vi
              kan sätta i sjön många av åtgärderna ganska snart nästa höst.
            </seg>
            <seg xml:id="i-60471ff8bc31b9df-0">
              Anders Borg sade som sagt att det skulle ta två år, och vi vet
              när jobbstoppet kom. Det var efter två år, när er politik började
              bita. År 2006 tillkom det 153 000 nya jobb, och 2007 tillkom det
              80 000 nya jobb. Det var när er politik började bita som jobbstoppet
              kom. Det sammanföll med den internationella krisen, och ni har
              inte lyckats hantera den.
            </seg>
            <seg xml:id="i-3e53f0f5515f2834-0">
              Vi klarar detta sämre än jämförbara länder, även om Anders Borg
              är så nöjd med sakernas tillstånd.
            </seg>
            <seg xml:id="i-51fa1db5f3ff9ac0-0">
              Jag fick några frågor, och jag ska upprepa svaret eftersom en
              del inte lyssnar. Man kan också läsa protokollet i efterhand.
            </seg>
            <seg xml:id="i-3345a6b0b142cb9d-0">
              Jag frågade de företag jag har besökt vad som är deras största
              problem. Svaret jag fick var att arbetsgivaravgiften inte är det
              största problemet utan det största problemet och den största utmaningen
              är efterfrågan på produkterna och tjänsterna. Det är det de vill
              ha. Det vill också ha långsiktiga spelregler, utbildad arbetskraft,
              utbildade ungdomar och en infrastruktur som fungerar. Så svarade
              företagen mig.
            </seg>
            <seg xml:id="i-e8e00da740805ac2-0">
              När det gäller transporterna vill vi ha kvar de seriösa, miljövänliga
              långtradartransporter som vi vet finns i Sverige. Dessa kommer
              vi att premiera gentemot de oseriösa långtradarchaufförer som
              håller på att ta över denna marknad i Sverige.
            </seg>
          </u>
          <note type="speaker" xml:id="i-62fce32e94127972-0">
            Anf. 56 EVA-LENA JANSSON (S):
          </note>
          <u who="eva-lena_jansson_13df82" xml:id="i-04f35421f5e43846-1">
            <seg xml:id="i-f15beef1888f724b-0">
              Herr talman! Jag fick inget svar från Anders Borg. Han koncentrerar
              sig naturligtvis på interpellanten, men jag ställde faktiskt en
              fråga utifrån hans precisa svar att sammanhållningen i Sverige
              ökar.
            </seg>
            <seg xml:id="i-34b57fba6ed30284-0">
              Sammanhållning måste vara att människor känner att de är delaktiga
              och får vara med tillsammans. Men om det är som regeringen sade
              och som tidigare socialförsäkringsminister Cristina Husmark Pehrsson
              var tydlig med att det är självklart att sänka ersättningen i
              sjukförsäkringen för att finansiera skattesänkningar för dem som
              arbetar är det en tydlig signal på att någon får betala för att
              någon ska få det bättre. I detta fall får de sjuka betala.
            </seg>
            <seg xml:id="i-138a230df2c6d9c1-0">
              Anders Borg kan välja att hela tiden kalla socialförsäkringar
              för bidrag. När det gäller a-kassa och arbetslöshetsförsäkring
              brukar statsministern säga att det är bra tilläggsförsäkringar.
              Ni tycker att man ska betala dubbelt. I stället för att få det
              direkt och ha en bra försäkring är det bättre att de som är rädda
              för att bli arbetslösa betalar till en privat försäkring.
            </seg>
            <seg xml:id="i-8cfe97e366c52745-0">
              Ni privatiserar och försämrar de sociala försäkringarna i stället
              för att stärka och se till att det finns en trygghet.
            </seg>
            <seg xml:id="i-983bcbd74c733e43-0">
              Det värsta är att ni inte bryr er om att det finns företag som
              saknar arbetskraft trots att vi har 400 000 arbetslösa. Då måste
              man satsa på rätt matchning och rätt utbildning och framför allt
              investera i människor. Det är därför vi tycker att det är viktigt
              att investera i de unga.
            </seg>
            <seg xml:id="i-89097f1256d96a81-0">
              Jag är lite besviken. Jag kan fortfarande inte förstå hur Anders
              Borg får ihop att de rika blir rikare, de fattiga fattigare och
              att någon ska betala någon annans skattesänkning med påståendet
              att sammanhållningen ökar. Nej, Anders Borg, det gör den inte.
            </seg>
          </u>
          <note type="speaker" xml:id="i-28686a7e04a0bab6-0">
            Anf. 57 Finansminister ANDERS BORG (M):
          </note>
          <u xml:id="i-331b60f275e452e1-10" who="unknown">
            <seg xml:id="i-60de0f7970db333a-0">
              Herr talman! Jag tackar Monica Green för denna viktiga interpellationsdebatt.
              Den har visat på klara och tydliga linjer.
            </seg>
            <seg xml:id="i-7cf0bbba5165f10c-0">
              Sverige har alltså klarat denna kris bättre än andra länder.
              Monica Green säger att Sverige har klarat krisen sämre, men så
              är det inte. Sverige har haft högre tillväxt, bättre utveckling
              av sysselsättningen, bättre utveckling av arbetskraften och starkare
              offentliga finanser. Vi har kunnat öka antalet sysselsatta i kommuner
              och landsting, och hushållens reala disponibla inkomster har ökat
              med i runda slängar 20 procent under denna period medan de i många
              andra länder har minskat eller ökat ytterst lite.
            </seg>
            <seg xml:id="i-471e89584f98c482-0">
              Detta beror på att vi har fört en konsekvent politik för att
              skapa förutsättningar för fler människor i arbete. Det lönar sig
              bättre i dag att arbeta i Sverige. Vi har en tydligare arbetslinje
              i socialförsäkringssystemet, i a-kassan och i Arbetsförmedlingens
              arbete. När denna typ av politik har genomförts i Sverige har
              den liksom i andra länder gett stora effekter på sysselsättningen,
              vilket alla ledande experter är överens om.
            </seg>
            <seg xml:id="i-3b639e7174e66a0d-0">
              Vi har också gjort viktiga förbättringar i företagsklimatet.
              Vi har minskat regelbördan, sänkt bolagsskatten och plockat bort
              förmögenhetsskatten. Tack vare Socialdemokraterna har vi inte
              heller någon arvs- och gåvoskatt. Det är viktiga insatser som
              gör att entreprenörsklimatet i Sverige är bättre.
            </seg>
            <seg xml:id="i-8c38ae18c6c4e36d-0">
              Vi har påbörjat en uppstädning i den svenska utbildningspolitiken
              för att åter göra kunskap till det centrala värdet. Det handlar
              om välutbildade lärare som får lite bättre betalt, om att prioritera
              att man läser läxor, gör sina prov och uppnår bättre skolresultat.
            </seg>
            <seg xml:id="i-a54bcf848f72f1d5-0">
              Detta har vi gjort samtidigt som vi klarat sammanhållningen bättre
              än de flesta andra länder.
            </seg>
            <seg xml:id="i-6876471054c8ea16-0">
              Det räcker att titta på EU-kommissionens statistik över människor
              som lever med låg materiell standard. Här ligger Sverige på 1
              procent medan EU-genomsnittet ligger på 10 procent. Dessa siffror
              har också minskat under krisåren, vilket givetvis är positivt.
            </seg>
          </u>
          <note xml:id="i-4716539b3ac61a68-3">
            Överläggningen var härmed avslutad.
          </note>
          <note xml:id="i-e0f95d29b73d8ab6-0">
            10 § Svar på interpellation 2013/14:6 om avdrag för privatundervisning
            och läxhjälp
          </note>
          <note type="speaker" xml:id="i-11fa0a88ffe69504-0">
            Anf. 58 Finansminister ANDERS BORG (M):
          </note>
          <u xml:id="i-331b60f275e452e1-11" who="unknown">
            <seg xml:id="i-4b92222b195a217c-0">
              Herr talman! Hannah Bergstedt har frågat mig om jag avser att
              ändra reglerna för HUS-avdraget så att privatundervisning och
              läxhjälp inte längre omfattas och om jag avser att stimulera kommuner
              till läxhjälp genom riktade statsbidrag.
            </seg>
            <seg xml:id="i-e8ce970292274271-0">
              RUT-avdraget infördes 2007. Användandet av avdraget har sedan
              dess vuxit mycket i omfattning, och sysselsättningen i branschen
              har ökat kraftigt.
            </seg>
            <seg xml:id="i-12b78202b904cae2-0">
              RUT-avdraget för barnpassning har medfört tillämpningssvårigheter
              i fråga om vad bestämmelsen är avsedd att omfatta när det gäller
              läxhjälp. Reglerna har därför förtydligats för att särskilja läxhjälp
              från barnpassning genom att klargöra att både barnpassning och
              läxläsning omfattas av skattereduktionen. Jag har inte för avsikt
              att göra någon förändring av detta.
            </seg>
            <seg xml:id="i-b40e14f029199291-0">
              De krav som skollagen och läroplaner ställer på undervisningen
              i skolan påverkas inte av RUT-avdraget. Skolan har ett ansvar
              för att elever får det stöd och den hjälp de behöver för att klara
              kunskapskraven under ordinarie undervisningstid.
            </seg>
            <seg xml:id="i-2711d716e8c6f5c4-0">
              Regeringen har under en längre period genomfört olika satsningar
              för elever som riskerar att inte klara kunskapskraven. I budgetpropositionen
              för 2014 föreslås ytterligare satsningar för denna elevgrupp.
              Bland annat föreslås ett införande av ett tidsbegränsat statsbidrag
              till huvudmännen för att anordna läxhjälp.
            </seg>
            <seg xml:id="i-06816a46c2e4ad73-0">
              Läxor är viktiga för att ge eleverna möjlighet till repetition
              och mängdträning av sådant som har behandlats i undervisningen.
              Extra stöd och hjälp hemifrån bidrar till goda kunskapsresultat,
              men alla elever har inte tillgång till detta.
            </seg>
            <seg xml:id="i-2ef967b116cf77f3-0">
              Om skolan tillhandahåller läxhjälp skulle det kunna kompensera
              för detta och bidra till ökad måluppfyllelse och likvärdighet.
              Fokus bör vara på elever i årskurs 6–9. Detta gynnar främst elever
              som riskerar att inte klara kunskapskraven och bidrar till ökad
              likvärdighet.
            </seg>
            <seg xml:id="i-437d34b3cd365a3b-0">
              Regeringen föreslår också att ideella läxhjälpsföreningar ska
              ges möjlighet att söka statsbidrag för sin verksamhet.
            </seg>
          </u>
          <note type="speaker" xml:id="i-fe18fb3d06f18e2f-0">
            Anf. 59 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-f2b41ef6f7ef2ccd-0">
            <seg xml:id="i-11414679b890cbc8-0">
              Herr talman! En likvärdig utbildning som rustar våra barn och
              unga för framtiden är en av våra viktigaste frågor om vi inte
              vill att det ska se ut som i dag då skolresultaten sjunker och
              allt fler unga står utanför arbetsmarknaden för att de inte klarat
              sig igenom utbildningssystemet.
            </seg>
            <seg xml:id="i-c57d30c46959d147-0">
              Kunskapskraven i skolan är höga, och det är bra. Men allt fler
              lärare berättar att de inte klarar av att få eleverna att uppnå
              målen utan läxor, och då pratar vi inte om repetition och mängdträning.
              Samtidigt säger många mammor och pappor att de har svårt att hjälpa
              till med läxan. För en del handlar det om kunskap, och för andra
              handlar det om tid.
            </seg>
            <seg xml:id="i-4a2334ca0df7b441-0">
              Som samhälle vill vi att fler ska arbeta mer, och det innebär
              många gånger sena kvällar för föräldrar när de kommer hem. När
              jag var barn var många av mammorna hemma när man kom hem från
              skolan, och man fick hjälp med läxan då. I dag ser det inte ut
              på samma sätt. Det gör att många barn får hjälp med sin läxa först
              sent på kvällen när de är ganska trötta. Jag vet inte hur det
              är med finansministern, men jag lär mig i alla fall bättre när
              jag är utvilad än när jag är trött.
            </seg>
            <seg xml:id="i-2b126997429ea328-0">
              Samhället och våra krav har förändrats. Då måste man också möta
              upp detta med möjligheter. Fler ska kunna jobba och ta heltidsjobb.
              Samtidigt vill vi att barn ska ha en bra utbildning med höga krav
              som ger goda förutsättningar för att konkurrera på en framtida
              arbetsmarknad.
            </seg>
            <seg xml:id="i-ba7ed0c545420eda-0">
              Det behövs stöd för att klara av läxorna. Det tycker lärarna.
              Det tycker eleverna. Det tycker föräldrarna. Det tycker – som
              vi hör – också regeringen. Det tycker även vi socialdemokrater.
              Skillnaden mellan oss och regeringen är att vi tycker att när
              vi använder oss av våra gemensamma samhällsresurser ska stödet
              vara tillgängligt för alla.
            </seg>
            <seg xml:id="i-cd3ea48c4a9afbed-0">
              Som ministern lyfte fram i sitt svar har avdraget blivit osedvanligt
              populärt, och många föräldrar köper läxhjälp till sina barn. Det
              talar för att det finns ett behov. Men frågan är: Är behovet så
              mycket mindre i de kommuner där man har sämst resultat i skolan?
              Är behovet mindre för de resurssvaga föräldrarna och barnen?
            </seg>
            <seg xml:id="i-f1ad06bb1029c217-0">
              I de tio svenska skolkommuner som har allra sämst skolresultat
              finns inga företag som erbjuder läxhjälp med skatteavdrag – läx-RUT.
              Företag som erbjuder skattesubventionerad läxhjälp finns däremot
              i överflöd på universitetsorter och i storstäder. Jag kan inte
              se annat än att regeringens prioriteringar av våra gemensamma
              resurser leder till ökade skillnader. Jag får stöd av Skolverket,
              lärarfacken och frivilligorganisationerna, som var mycket kritiska
              till reformen innan den infördes och fortfarande är det.
            </seg>
            <seg xml:id="i-a581f130488f99ff-0">
              Läx-RUT används till största delen av dem som redan är resursstarka.
              De har nu fått en skattesubvention som leder till att Skolverket
              varnar för att följden blir ökade skillnader mellan barnen i skolan.
              Är det verkligen ett framgångsrecept för Sverige att späda på
              de skillnader som redan finns? Borde det inte vara barnens behov
              som styr stödet för läxhjälp i undervisningen och inte föräldrarnas
              plånbok?
            </seg>
          </u>
          <note type="speaker" xml:id="i-4804f3a751596afb-0">
            Anf. 60 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-1cd50f519fb449c7-0">
            <seg xml:id="i-12023b8334f1fd8f-0">
              Herr talman! Socialdemokraterna ogillar RUT-avdraget, men de
              har motvilligt accepterat det då väljarna gillar det. Även de
              socialdemokratiska väljarna gillar RUT.
            </seg>
            <seg xml:id="i-cc4c66ae83647ccf-0">
              Även om Socialdemokraterna – om olyckan skulle vara framme och
              de vinner valet tillsammans med sina oppositionskompisar – tänker
              inskränka RUT-reformen rejält kommer de i alla fall att behålla
              halva RUT och låta barnfamiljerna som en särskilt utpekad grupp
              fortsätta att göra RUT-avdrag.
            </seg>
            <seg xml:id="i-c1009274f5c7967f-0">
              Med hänvisning till Hannah Bergstedts interpellation tycker jag
              att det kan vara på sin plats att än en gång påminna kammaren
              om att när RUT-reformen infördes framhölls i förarbetena att i
              de fall en barnvakt hjälper barn med läxor eller annat skolarbete
              bör läxhjälpen omfattas av samma skattelättnad som annan barnpassning.
            </seg>
            <seg xml:id="i-5300b30f8366ee01-0">
              Denna tolkning bekräftades sedan av Skatteverket, och det var
              den som gällde fram till utvidgningen eller justeringen av lagstiftningen
              vid årsskiftet. Jag har inte hört Stefan Löfven eller någon annan
              ledande socialdemokrat uttala att de tänker ändra på att barnpassning
              ska få omfatta läxhjälp. De vill begränsa det till vissa väljargrupper
              som ska få använda RUT-avdraget, men barnpassning ska kunna omfatta
              läxhjälp.
            </seg>
            <seg xml:id="i-d338e3f92b5a6d1d-0">
              Jag har själv inga barn, men jag känner många barnfamiljer som
              undrar nu. Jag och många med mig vill ha besked från Hannah Bergstedt.
              Har du mandat att driva kravet att läxhjälp inom ramen för barnpassning
              inte ska omfattas av RUT-avdraget?
            </seg>
          </u>
          <note type="speaker" xml:id="i-0b7c2431ad6bddb5-0">
            Anf. 61 TERES LINDBERG (S):
          </note>
          <u who="teres_lindberg_2e9d4f" xml:id="i-8e2038628bac6cb4-0">
            <seg xml:id="i-7650d10f05850b3a-0">
              Herr talman! Det viktigaste valet man kan göra i sitt liv är
              ett val som inte kan göras. Det är valet av sina föräldrar. Om
              vi hade kunnat välja hade det kanske varit mycket enklare att
              leva i det borgerliga samhälle som vi just nu ser och som växer.
            </seg>
            <seg xml:id="i-ec7e87c88c8cc20b-0">
              För mig som socialdemokrat är det egentligen väldigt enkelt.
              Eftersom vi inte kan välja vilka föräldrar vi får och inte kan
              välja vilka resurser våra föräldrar har måste samhällets och politikens
              viktigaste roll vara att jämna ut de skillnader som finns.
            </seg>
            <seg xml:id="i-a0d93732c3fcd53a-0">
              När det gäller barn är det allra viktigaste att se till att varje
              unge har rätt och möjlighet att ha drömmar – och vågar ha det
              – och sedan möjligheten att förverkliga dem.
            </seg>
            <seg xml:id="i-3855c58fcf354378-0">
              Det var inte så länge sedan vi hade moderatstämma här i landet.
              Den kunde vi som inte var där följa på tv. En av de viktigaste
              parollerna var just Alla behövs. Läx-RUT står i direkt motsättning
              till detta uttalande, att alla behövs. Om vi ska kunna ta vara
              på alla barn och unga som växer upp i vårt land måste vi tillsammans
              för Sveriges skull ta ansvar för att se till att varenda unge
              har möjlighet att bli ingenjör, läkare eller vad det nu kan vara.
              För att kunna konkurrera med den kunskap vi behöver i vårt land
              måste vi ta till vara den.
            </seg>
            <seg xml:id="i-a911798ad0b287c1-0">
              Men i det borgerliga Sverige är det bara de som lyckades i det
              omöjliga valet – valet av föräldrar – som ska ha den möjligheten.
              Om man som barn växer upp i ett hem utan studievana och akademisk
              bakgrund eller med en ensamstående förälder har man naturligt
              inte samma förutsättningar. Med läx-RUT ökas denna skillnad jämfört
              med de föräldrar som har resurser och satsar lite extra på sina
              barn. Dessa barn kan bli ännu bättre och hade kanske redan från
              början en bättre förutsättning.
            </seg>
            <seg xml:id="i-1ab5bbdcf2560b43-0">
              Jag blir lite beklämd när jag hör finansministerns svar och när
              han pratar om ideella föreningar. Själv kommer jag från och är
              riksdagsledamot för Helsingfors. Här fick Mattecentrum avslag
              på sin ansökan med motiveringen att de som ideell förening konkurrerar
              ut läxhjälpsföretagen. Och det var dina borgerliga kompisar i
              stadshuset som avslog det.
            </seg>
            <seg xml:id="i-a27c9243faffc146-0">
              Resultaten försämras just nu i skolan. Skolverket visar det i
              sina rapporter. Klasserna blir större, och lärartätheten sjunker.
              Allt det är resultatet av regeringens politik. Det kompenserar
              man genom att låta välbeställda ungar få bättre möjligheter, i
              stället för att se till att satsa på skolorna. Se till att skolan
              själv kan fixa läxhjälp åt ungarna så att alla barn har möjlighet
              att få den hjälp de behöver.
            </seg>
            <seg xml:id="i-8b9822d9fb0b85ca-0">
              Jag har en uppmaning till regeringen. För barnens skull: Tänk
              om!
            </seg>
          </u>
          <note type="speaker" xml:id="i-2b3906f9e6b70999-0">
            Anf. 62 LARS BECKMAN (M):
          </note>
          <u who="lars_beckman_4f3f65" xml:id="i-8705bd437b3a1df6-2">
            <seg xml:id="i-020bf8d8ad0b8abb-0">
              Herr talman! Det är alltid intressant att komma upp i talarstolen
              efter en talare som har hållit ett brandtal. Om man lyssnar på
              Teres Lindberg skulle man lätt kunna få för sig att Socialdemokraterna
              är emot läx-RUT. Vi kommer säkert att få klargöranden från Hannah
              så småningom.
            </seg>
            <seg xml:id="i-f569c0d1cfead759-0">
              Socialdemokraterna säger, vilket Maria beskrev, att RUT ska finnas
              kvar för barnfamiljer. Barnpassning omfattas av RUT-avdraget.
              Jag undrar hur det kommer att gå till rent praktiskt. Man är för
              RUT-avdraget och för barnpassning – om det inte är så att Socialdemokraterna
              kommer med ett annat besked. Hur ska det gå till rent praktiskt
              om jag inte får göra RUT-avdraget för läxhjälpen? Betyder det
              att barnvakten ska säga att hon inte får svara när lilla Lisa
              kommer och säger: Jag skulle behöva hjälp. Vad är 3 + 4? Det leder
              till ett antal praktiska frågor.
            </seg>
            <seg xml:id="i-6c8c8de479ef853f-0">
              I sitt ideologiska brandtal säger Teres Lindberg att det har
              betydelse att de rika inte ska kunna göra det ena med det andra.
              Sanningen är att RUT-avdragen gör att de med normal och låg inkomst
              har möjlighet att göra det som den med hög inkomst alltid har
              gjort. Därför går verkligheten emot Teres Lindberg och Socialdemokraternas
              ideologiska brandtal.
            </seg>
            <seg xml:id="i-e3a7c2336e9348be-0">
              Sanningen är att er politik bara gynnar de rika. Sanningen är
              att den med hög inkomst alltid kommer att klara sig oavsett om
              Socialdemokraterna tar bort RUT- eller ROT-avdrag, eller om ni
              tar bort RUT-avdrag för läxhjälp. Den med hög inkomst har alltid
              möjlighet att köpa tjänsterna.
            </seg>
            <seg xml:id="i-ef7533da13d3c2c9-0">
              Herr talman! Det nya som Alliansen har gjort är att ge den med
              normal och låg inkomst möjlighet att göra det som de rika alltid
              har gjort. Därför står Alliansen på folkets sida, och det är därför
              som det är bra att vi sänker trösklarna så att vanliga människor
              har råd att köpa de tjänster som överklassen alltid har gjort,
              för att använda Teres Lindbergs ord.
            </seg>
            <seg xml:id="i-ce2f78af112fad3a-0">
              Jag är dock intresserad av att veta hur det ska gå till rent
              praktiskt. Kommer Socialdemokraterna att ge besked här i dag på
              om man verkligen tänker avskaffa RUT-avdraget för barnvakt? Om
              man inte avskaffar RUT-avdraget vill jag veta hur det ska gå till
              rent praktiskt när lilla Lisa frågar vad 3 + 4 är och om barnvakten
              inte ska få svara på det, precis som Maria Abrahamsson så föredömligt
              beskrev.
            </seg>
          </u>
          <note type="speaker" xml:id="i-4ebc67587dc7ca6b-0">
            Anf. 63 Finansminister ANDERS BORG (M):
          </note>
          <u xml:id="i-331b60f275e452e1-12" who="unknown">
            <seg xml:id="i-c18c86e2a3c262b7-0">
              Herr talman! Skola, utbildning och kunskap spelar en central
              roll i vårt samhälle. Med hjälp av skola, utbildning och kunskap
              bygger vi samman samhället. Det skapar en plattform på vilken
              människor kan forma sitt liv och ger dem trygghet i arbetslivet.
              Det ger deras vardagsliv och arbete mening och innehåll.
            </seg>
            <seg xml:id="i-168d4b642b2ca00b-0">
              Hur skapar man förutsättningar för kunskap i skolan? Hur förbättrar
              vi förutsättningarna för de elever som kommer från mindre studievana
              hem? Och hur säkrar vi en sammanhållen skola där alla får en bra
              grund? Det första och mest grundläggande är kunskapskrav. Skolans
              centrala uppgift är att förmedla kärnkunskaper i de centrala ämnena
              matematik, svenska, utländska språk, geografi och historia. Alla
              andra uppgifter i skolan är av mindre betydelse än kunskapskraven.
            </seg>
            <seg xml:id="i-593481bbdb185612-0">
              Kunskapskrav betyder att man måste ha betyg. Man behöver ha prov,
              och man behöver ha nationella prov som gör att vi kan jämföra
              eleverna med varandra. Mer betyg och mer prov tydliggör kunskapskraven
              och gör det uppenbart för lärare och elever vad som krävs för
              att man ska lära sig saker.
            </seg>
            <seg xml:id="i-e65c43d7b65ac9e7-0">
              Det är också centralt för skolan att vi har välutbildade, akademiskt
              grundade lärare med en bra utbildning som har ställt stora krav
              på dem och som har gett dem solida kunskaper i den matematik eller
              svenska de ska undervisa i. Det är centralt att vi har möjlighet
              att ge de bättre utbildade lärarna lite högre löner och att vi
              kan stimulera de lärare som tar mer ansvar och uppnår bättre studieresultat
              genom att förstärka deras löner.
            </seg>
            <seg xml:id="i-9504726c499323b9-0">
              En stor del av utbildningen grundas naturligtvis också på studier.
              Studier bedriver man i skolan och hemma inför prov och i samband
              med läxor. Det är väldigt bra med läxor. Om vi har mer läxor och
              mer prov i skolan och om barnen ägnar mer tid åt att läsa och
              repetera lär de sig mer. Det är egentligen inte mer komplicerat
              än så.
            </seg>
            <seg xml:id="i-efcc9e5ca0e41f2d-0">
              I en sammanhållen skola ska vi också ägna energi åt att föra
              samman eleverna. Då kan extra stöd behövas för att kompensera
              för olika förutsättningar eller andra svårigheter i tillvaron.
              Läxhjälp kan vara en viktig del av det. I Sverige har vi i alldeles
              för liten utsträckning använt skollokalerna på eftermiddagarna
              för att låta barnen sitta där och läsa läxor. Det vore en utomordentligt
              bra väg framåt om allt fler barn stannar kvar i skolan flera dagar
              i veckan och läser svenska, gör engelska glosor, övar på franskläxan,
              lär sig namnen på huvudstäderna i Europa eller diskuterar den
              del av historieundervisningen man håller på med för tillfället.
            </seg>
            <seg xml:id="i-bfca6132d26cbb4f-0">
              Det kan också vara viktigt med sommarskola. Vi lämnar nu stöd
              för en sådan. Det kan finnas en poäng med att det så småningom
              blir obligatoriskt med extra studier sommartid för elever i både
              grundskolan och gymnasiet som inte förmår nå godkända betyg, eller
              riskerar att inte nå godkända betyg. Vi har för lite undervisningstid
              i Sverige. Därför kan det vara klokt att göra detta.
            </seg>
            <seg xml:id="i-7259176b2ff5868d-0">
              Det är också jätteviktigt att öka undervisningstiden för nyanlända
              som har en skolbakgrund som kanske inte riktigt är på den nivå
              som man ofta har i Sverige.
            </seg>
            <seg xml:id="i-bec97383be29e6a3-0">
              Det är genom allt detta vi skapar en sammanhållen skola. Allt
              detta går på tvärs mot den skolpolitik som Socialdemokraterna
              har bedrivit i decennier, och det går också på tvärs mot den skolpolitik
              som Socialdemokraternas vänner Vänsterpartiet och Miljöpartiet
              tror på. Man tror inte på kunskapskrav, man tror inte på läxor,
              man tror inte på välutbildade lärare, och man tror inte på att
              belöna lärarna. Det är därför vi har problem i skolan. Det är
              den centrala frågan.
            </seg>
            <seg xml:id="i-96408d5723979096-0">
              Socialdemokraterna vill i stället diskutera den del av RUT på
              1 procent som går till läxhjälp och som jag inte tror gör vare
              sig någon större skada eller någon större nytta.
            </seg>
          </u>
          <note type="speaker" xml:id="i-4635d0c5d8dade0f-0">
            Anf. 64 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-f2b41ef6f7ef2ccd-1">
            <seg xml:id="i-e6ea5126c398f641-0">
              Herr talman! Jag förstår att alliansföreträdaren och finansministern
              helst vill undvika det som debatten handlar om.
            </seg>
            <seg xml:id="i-73850cb6e866a5cc-0">
              Jag fick lite frågor kring gränsdragningsproblematiken. Det återkopplar
              till problematiken med behovet av läxor. Om det nu handlade om
              hjälp med att upprepa mattetabellen och den typen av läxor vore
              det en sak. Jag vet inte om alliansföreträdarna har varit ute
              i skolorna och har träffat föräldrarna. Jag har barn i skolan,
              och det är tydligt att det är en annan typ av läxor vi pratar
              om. Därför blir gränsdragningsproblematiken ganska intressant.
            </seg>
            <seg xml:id="i-a9821a5021b06a63-0">
              När regeringen införde RUT-avdraget sade man att det skulle vara
              till sådant som man kan göra själv. Är lärarjobbet något som var
              och en kan utföra själv? I min värld är det inte på det viset.
            </seg>
            <seg xml:id="i-ee21d64c6a1d11ad-0">
              De allra flesta företagen har utbildade pedagoger och lärare
              som anställda. Om det är det som är behovet måste vi titta på
              skolan och vilka förutsättningar den har för att se till att varje
              barn har möjlighet att klara av sin skolgång.
            </seg>
            <seg xml:id="i-6a569ec96253efd4-0">
              Alla barn har inte samma förutsättningar. Alla föräldrar har
              inte samma förutsättningar att stötta sina barn. Det ska skolan
              kompensera för. Det är en av skolans grundprinciper, likvärdigheten
              i skolan. Att ha en skola som är likvärdig betyder ungefär att
              alla ska ha lika stora möjligheter att lyckas oavsett kommun,
              skola och bakgrund.
            </seg>
            <seg xml:id="i-9d9c063878903b38-0">
              När ekonomi- och utbildningsforskaren Jonas Vlachos jämförde
              statens kostnader för läxsubventionen med en lärarledd skollektion
              blev slutresultatet att systemet är ineffektivt. Varje RUT-subventionerad
              timme kostar mellan tre och fyra gånger mer än en lärartimme per
              elev. Varför inte satsa de resurserna i skolan, som Anders Borg
              så brinnande talade för? Varför är det sämre med jobb i skolan,
              kopplat till verksamhet i skolan?
            </seg>
            <seg xml:id="i-ffba67a8e63a38c8-0">
              Regeringens satsningar talade Anders Borg om och om att förbättra
              skolresultaten. Faktum är att skolresultaten sjunkit sju år i
              rad. Påbörjat ett arbete, sades det. Det börjar väl vara dags
              att visa resultat? 12 000 elever lämnar skolan utan fullvärdiga
              gymnasiebetyg. Är det då läge att skattesubventionera orättvisor
              som gör att skillnaderna mellan elever ökar i skolan? Jag är mycket
              tveksam till det, Anders Borg.
            </seg>
            <seg xml:id="i-8223960ec5685739-0">
              De länder som har högst skolresultat kännetecknas av att ha ett
              jämlikt skolsystem. Om vi ska lyckas vända utvecklingen med de
              sjunkande skolresultaten behöver vi därför stärka jämlikheten
              i skolan. Alla elever ska lyckas, inte bara några. Staten behöver
              ta ett större ansvar, men då ska resurserna också bli tillgängliga
              för alla, inte bara för dem som redan har råd.
            </seg>
            <seg xml:id="i-76b21a6e93a4cd67-0">
              Trots vad Lars Beckman säger är det för den som saknar arbete
              dubbelt så dyrt att ha läx-RUT till barnen. Hur kan det vara rimligt?
              Det är inte föräldrarnas ekonomi som styr barnens behov.
            </seg>
          </u>
          <note type="speaker" xml:id="i-5aeb82e53d7e50a4-0">
            Anf. 65 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-1cd50f519fb449c7-1">
            <seg xml:id="i-dc0a564a258ae2ef-0">
              Herr talman! Vissa skolor erbjuder läxhjälp efter ordinarie skoltid.
              Så är det. På andra håll finns det ideella krafter som hjälper
              till, exempelvis Röda Korset. Röda Korset har i sin tur ingått
              ett samarbetsavtal med ett av de ledande läxhjälpsföretagen, My
              Academy. Samarbetet går ut på att läxhjälpsföretaget bidrar med
              öronmärkta pengar till Röda Korsets läxhjälpsverksamhet. Det är
              viktigt, precis som Hannah Bergstedt säger, att elever som behöver
              stöd i och utanför skolan också ska få det. Det håller jag med
              om, och det gör även regeringen.
            </seg>
            <seg xml:id="i-8a2157b1e7aa1c31-0">
              Samma läxhjälpsföretag kommer inom kort att lansera läxhjälp
              online, vilket öppnar helt nya möjligheter att erbjuda läxhjälp
              till fler elever för samma RUT-kostnad. I dag ligger priset på
              230 kronor per timme. Fyra fem elever kan bli en femtilapp per
              familj för den läxhjälpen. Så kan tekniken användas för att radera
              ut geografiska och ekonomiska skillnader och, inte minst viktigt,
              kunskapsskillnader.
            </seg>
            <seg xml:id="i-b466883e7e4daf71-0">
              Jag är lite förvånad över att Hannah Bergstedt, och gissningsvis
              också Teres Lindberg, är emot en sådan positiv utveckling. Jag
              skulle gärna vilja ha förklarat varför man inte ska använda den
              nya tekniken och för en billig penning sprida möjligheten till
              ökad kunskap till fler.
            </seg>
          </u>
          <note type="speaker" xml:id="i-5e3c39d04f074782-0">
            Anf. 66 TERES LINDBERG (S):
          </note>
          <u who="teres_lindberg_2e9d4f" xml:id="i-8e2038628bac6cb4-1">
            <seg xml:id="i-32bc8cd54cc1ca60-0">
              Herr talman! Ledamöter! Finansministern! För att det inte ska
              råda några som helst tvivel vill jag säga att vi kommer att avskaffa
              läx-RUT. Vi presenterade det på Aftonbladets debattsida för ungefär
              en månad sedan. Om detta råder inga tvivel, så det behöver vi
              inte diskutera mer.
            </seg>
            <seg xml:id="i-9b62c814a4a38493-0">
              Jag blir ganska glad när finansministern talar om vikten av kunskap
              och vad skolan faktiskt gör för barnen. Själv tycker jag att historia
              är ett särskilt viktigt ämne. Vi kan fortsätta att fundera på
              de kunskaper som jag tror det är viktigt att skolan lär ut, särskilt
              hur politikens utveckling har varit, inte minst vilka som var
              emot rösträtten, folkskolan och de fria skolmåltiderna.
            </seg>
            <seg xml:id="i-c93ef926e5c8cbb6-0">
              Det är glasklart vad regeringen här tycker. De som har råd att
              betala ska få bättre förutsättningar. Vi socialdemokrater vill
              verkligen inte försämra för någon så som majoriteten får det att
              låta. Vi vill att alla barn ska ha bättre förutsättningar. Därför
              har vi i vårt budgetförslag avsatt 4 ½ miljard till skolan och
              vi öronmärker pengar för just läxhjälp. Vi tycker att det är viktigt
              att alla barn får den rätten. Majoriteten lägger å sin sida 0,8
              miljarder – och de lägger 20 gånger mer på skattesänkningar.
            </seg>
            <seg xml:id="i-5d4feaa7ed911c93-0">
              Ja, det är glasklart. De som har råd att betala ska få det bättre
              och ha bättre förutsättningar. Jag tycker att det är fel politik.
            </seg>
          </u>
          <note type="speaker" xml:id="i-228a3d105205f317-0">
            Anf. 67 LARS BECKMAN (M):
          </note>
          <u who="lars_beckman_4f3f65" xml:id="i-8705bd437b3a1df6-3">
            <seg xml:id="i-31e56ee81ee3dc73-0">
              Herr talman! Tack, Teres Lindberg, för klart besked! Socialdemokraterna
              tänker avskaffa avdraget för läxhjälp. Konsekvensen av det måste
              bli att RUT-avdraget avskaffas även för barnpassning, för barnfamiljer.
              Alla de barnfamiljer som har fått en lite bättre vardag, som fått
              det lite lättare att få ihop sitt livspussel, ska alltså inte
              få använda RUT-avdraget vid barnpassning. Det tycker jag är olyckligt,
              inte minst utifrån den debatt som varit de senaste veckorna om
              hur vi ska underlätta för familjer att få tiderna att gå ihop,
              hur vi ska underlätta för män och kvinnor som har en ansträngd
              vardag att hinna med det som ska göras.
            </seg>
            <seg xml:id="i-f4e76205c06c69c9-0">
              Det hela blir lite märkligt när det låter som om Socialdemokraterna
              är för utbildning och kunskap men har en politik som i många avseenden
              är tvärtom. Det har finansministern redan gått igenom, så det
              behöver jag inte upprepa. Däremot tycker jag att klasskampsretoriken
              som förs från talarstolen och som kanske mer påminner om en debatt
              på 30-talet blir märklig. När man avskaffar avdrag, antingen det
              är RUT-avdrag, ROT-avdrag eller något annat avdrag, blir den praktiska
              konsekvensen att den med lägre eller normal inkomst inte har råd
              att köpa de tjänsterna. Det är det nya. Tidigare var det bara
              den med riktigt hög lön, den som var riktigt välavlönad, som kunde
              unna sig att köpa tjänster.
            </seg>
            <seg xml:id="i-9b536eb493ab9e83-0">
              Med den klasskampsretorik som här förs, där det sägs att man
              ska ta bort avdragen, förbättringarna för svenska folket, blir
              konsekvensen att bara den som har råd, den som har riktigt hög
              lön, kommer att kunna köpa tjänster oavsett om det gäller vanligt
              RUT-avdrag, barnpassning eller läxhjälp. Däremot är vi alla överens
              om att resultatet i den svenska skolan måste förbättras. Där sätter
              vi in kraftfulla åtgärder, precis som finansministern redovisat.
            </seg>
          </u>
          <note type="speaker" xml:id="i-71d52094b818a2c5-0">
            Anf. 68 MONICA GREEN (S):
          </note>
          <u who="monica_green_e58cbb" xml:id="i-c9b798fb7655c2a0-3">
            <seg xml:id="i-8d419a78ee722a69-0">
              Herr talman! Skolresultatet sjunker som en sten fortfarande efter
              sju år med borgerlig regering. Vi socialdemokrater tänker ändra
              på det när vi vunnit valet. Vi tänker nämligen satsa på fler lärare
              och mer kunskap, på fler engagerade lärare och fler speciallärare.
              Vi ska satsa på sommarskola och gymnasieskola. Vi ska ha utbildningskontrakt
              med dem som inte klarat gymnasieskolan. Vi ska avskaffa läx-RUT
              eftersom det ökar klyftorna. Vi vill ha ett samhälle som håller
              ihop. Vi vill inte att de föräldrar som inte har möjlighet tidsmässigt
              eller kunskapsmässigt ska behöva känna sig maktlösa. Kunskapen
              ökar bland de barn vilkas föräldrar kan köpa läx-RUT jämfört med
              dem som inte har råd att göra det. Även om vissa påstår att RUT-avdrag
              gynnar låginkomsttagarna vet alla som kan räkna att de som tjänar
              mest på ett avdrag är de som tjänar mest. Har man hög inkomst
              gör man ett stort avdrag och så vidare.
            </seg>
            <seg xml:id="i-bc98bb5e2279569e-0">
              Skolverket varnar för de ökade klyftorna. Det är möjligt att
              man inte vill lyssna på myndigheter, men vi gör det och tar till
              oss sådant som andra räknar på. Skolverket varnar för att läx-RUT
              ökar klyftorna. Det menar att det gynnar rikare föräldrar. Sedan
              kan någon stå här och säga: Det är inte sant, Skolverket har fel
              och så vidare. Men jag lyssnar på Skolverket.
            </seg>
            <seg xml:id="i-9cdd81a1f9332f54-0">
              Alla tjänar på att man håller ihop ett samhälle. Även rika tjänar
              på att fattiga har det bättre. Då behöver de inte låsa in sig
              i sina fina villaområden med grindar som det finns i vissa länder
              där de rika har murar runt omkring. Så vill vi inte ha det.
            </seg>
            <seg xml:id="i-3911e9054c767293-0">
              I Sverige har vi ett samhälle som vi håller ihop. Vi vill inte
              ha ökade klyftor. Läx-RUT ökar klyftorna, och det vill vi motarbeta.
              Därför vill vi ha läxhjälp till alla elever och inte bara dem
              som har råd att köpa sig detta.
            </seg>
            <seg xml:id="i-d03ed259079baf32-0">
              Även den digitala klyftan kan komma att öka om vi inte ser till
              att alla elever och alla lärare har tillgång till datorer. I dag
              står en miljon människor utanför det digitala samhället.
            </seg>
            <seg xml:id="i-5d075ead97113f02-0">
              En del barn som har tillgång till dator har egen dator och kan
              göra läxan hemma medan andra elever inte ens har tillgång till
              dator i sitt eget hem eller har en dator bland många syskon som
              ska stå i kö på kvällen för att kunna hinna leverera till skolan
              det läxan handlar om.
            </seg>
            <seg xml:id="i-b4aa5010ef377043-0">
              I Skövde skrev vi socialdemokrater en motion om läxhjälp till
              alla. Den borgerliga majoriteten röstade emot det. De tyckte inte
              att alla skulle ha läxhjälp utan att det var bra med läx-RUT som
              den borgerliga regeringen infört.
            </seg>
            <seg xml:id="i-c8c93e679b58e3c7-0">
              Nu har Moderaterna haft stämma. Där har man sagt att alla barn
              ska ha möjlighet till läxhjälp. Nu har vi lagt fram motionen på
              nytt i kommunfullmäktige i Skövde. Vi tror att moderaterna i Skövde
              kommer att ändra sig när stämman har sagt sitt.
            </seg>
            <seg xml:id="i-0ce9a29ce1bca3be-0">
              Vi tycker att det ska vara läxhjälp till alla. Det kan vara i
              föreningsregi, i skolans regi eller skötas av fritidshemmen. Föräldrar
              ska inte känna den maktlöshet de känner i dag för att de inte
              hinner med att stötta sitt barn eller inte har förmågan att stötta
              sitt barn.
            </seg>
            <seg xml:id="i-ba55fcecaeb8ae3c-0">
              De måste känna sig trygga att barnen ska kunna få en kunskap
              så att de kan gå in i framtidens samhälle på bra sätt som alla
              andra elever. Vi ska minska klyftorna, inte öka dem.
            </seg>
          </u>
          <note type="speaker" xml:id="i-63551dafe2df7499-0">
            Anf. 69 Finansminister ANDERS BORG (M):
          </note>
          <u xml:id="i-331b60f275e452e1-13" who="unknown">
            <seg xml:id="i-15081778f3f2c03d-0">
              Herr talman! Vi har tre olika grundmål för skolan. Det första
              är att ge alla en grund för att forma sitt eget liv. Med mer kunskap
              blir livsvalen enklare och klarare. Det andra är att förbättra
              likvärdigheten i samhället så att alla barn får en bra start i
              livet. Det tredje är att skapa en kunskapsgrund för vår samhällsekonomiska
              utveckling.
            </seg>
            <seg xml:id="i-dbaa9b07c5f823d8-0">
              Om vi tittar på de länder som har klarat skolan bäst är det Japan,
              Sydkorea, Finland, Nya Zeeland och Kanada som är de länder som
              över åren förefaller prestera de bästa skolresultaten.
            </seg>
            <seg xml:id="i-22d55120bd8aca76-0">
              Man kan ställa frågan: Vad är det som skiljer skolan i Japan,
              Sydkorea och Finland från den svenska skolan? Jag skulle särskilt
              vilja lyfta fram tre saker.
            </seg>
            <seg xml:id="i-ce309bedd69891f8-0">
              Det första är att kunskapskraven genom åren har varit påtagligt
              mycket tydligare. Man har haft mycket mer av prov, läxläsning
              och fokusering på en kunskapsskola, en pluggskola, en skola där
              inlärning är kärnuppgiften.
            </seg>
            <seg xml:id="i-9bea463fa50751a4-0">
              Det har för det andra byggt på en bred nationell uppföljning
              i termer av betyg och prov. Man har haft omfattande betyg där
              man kan värdera olika klasser, skolor och elever mot varandra.
              I många fall har man till och med nationellt redovisat proven
              och provresultaten på ett väldigt uppmärksammat sätt.
            </seg>
            <seg xml:id="i-4772bc00e670ae5b-0">
              Det tredje är att man har haft bättre utbildade lärare särskilt
              i ett avseende. De har haft en tyngre akademisk ämneskompetens.
              Det har alltså varit en naturlig väg från akademiska studier för
              den som varit orienterad mot språk eller matematik att bli lärare.
              Det handlar om gedigen ämneskunskap och inte att man har hållit
              på med omfattande grupparbeten eller sådant som under många år
              präglat den svenska lärarutbildningen.
            </seg>
            <seg xml:id="i-70ac9856a89da82b-0">
              Vad är poängen med den här redovisningen? Det slående är att
              socialdemokratisk skolpolitik inte bara de senaste 10 åren utan
              kanske de senaste 20 åren, 30 åren eller 40 åren har handlat om
              att förändra en skola som såg ut ungefär som i Finland och fungerade
              ungefär som i Sydkorea eller Japan till att bli någonting annat.
            </seg>
            <seg xml:id="i-b2b0fc42a7d7b8c8-0">
              Där är det inte viktigt med kunskapskrav, utan andra mål har
              blivit viktigare i skolan. Där var betyg, prov och läxor någonting
              som man uppfattade som ett bekymmer. Där var det inte centralt
              att det just var ämneskunskaper som präglade lärarna utan lärarutbildningen
              skulle läggas vid sidan av den övriga högskolan och universitetssystemet
              med en annan inriktning.
            </seg>
            <seg xml:id="i-ba0fa6a5cf41d6ea-0">
              Nu jobbar regeringen noggrant, systematiskt och i hög takt för
              att återställa den svenska skolan så att den blir mer lik de skolor
              som har gjort bättre resultat. En sak är särskilt slående när
              man tittat på svenska skolbarn i jämförelse med barnen i dessa
              länder.
            </seg>
            <seg xml:id="i-1f4336565d99f2ca-0">
              I Japan, Sydkorea, Finland, Nya Zeeland och Kanada ägnar barnen
              väsentligt mer tid av sin fritid åt att göra läxor eller studera.
              När svenska barn spelar fotboll eller går på olika sociala aktiviteter
              pluggar de barnen. Häpnadsväckande nog leder att de ägnar mer
              tid åt sin skola till att de uppnår bättre skolresultat.
            </seg>
            <seg xml:id="i-cd206114fc2d3b5f-0">
              Det tycker jag är bra. Det är i grund och botten en riktig utveckling
              som vi nu ser i svensk skola. Barnen kommer att ägna mer tid åt
              skolan. Vi ökar undervisningstiden i matematik. Vi ska gå vidare
              med språk. Vi förstärker sedan detta via sommarskola, läxstöd
              och annat. Det kommer gradvis förskjuta Sverige mot att ha mer
              av en kunskapsskola.
            </seg>
            <seg xml:id="i-a4557f38978e1db3-0">
              Socialdemokraterna vill fokusera på den 1 procent av RUT som
              går till barnpassning där en liten del går till läxhjälp. Det
              är och förblir en sidofråga till den stora frågeställningen. Socialdemokraterna,
              Miljöpartiet och Vänsterpartiet vill backa tillbaka till den flumskola
              som skadade Sverige under de senaste decennierna. Det är huvudfrågan
              och problemet här.
            </seg>
          </u>
          <note type="speaker" xml:id="i-6000209e28e47d39-0">
            Anf. 70 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-f2b41ef6f7ef2ccd-2">
            <seg xml:id="i-22158df4238d96cd-0">
              Herr talman! Grisen blir inte fetare för att man mäter den ofta,
              sade Eva-Lis Sirén, som är förbundsordförande i Lärarförbundet.
              Jag tror inte att hon med det menade att vi skulle sänka kunskapskraven
              i skolan. Däremot tror jag att hon menade att kraven på kunskap
              också måste mötas med möjligheter.
            </seg>
            <seg xml:id="i-01123e39733064ad-0">
              Utbildning är en av våra viktiga insatser, som jag sade i mitt
              förra inlägg, för att barn och unga ska klara skolan och sedan
              konkurrera på en arbetsmarknad. För att varje barn ska få det
              stöd som krävs måste klasserna bli mindre.
            </seg>
            <seg xml:id="i-4f31ab20b7ccb0a0-0">
              Vi vill skapa mindre klasser med upp till fem barn färre per
              klass under de första skolåren. Det är bra både för elever som
              behöver en extra stimulans och för de elever som behöver extra
              stöd. Tidiga insatser i skolan ger också väldigt bra effekt.
            </seg>
            <seg xml:id="i-345dad01f2d73294-0">
              Därför behövs det fler speciallärare och specialpedagoger i skolan
              så att alla som behöver kan få ett tidigt stöd. Vi vill investera
              4,5 miljarder mer i skolan än regeringen. När det kommer till
              läxhjälp och läxstöd avsätter vi 100 miljoner till skillnad från
              regeringens 16.
            </seg>
            <seg xml:id="i-d680d800b0fc5cee-0">
              Jag delar finansministerns uppfattning att skolan och utbildningen
              är viktig och att kraven ska vara höga. Men jag menar också att
              vi måste möta upp det med möjligheter som gör att alla får tillgång
              till en god utbildning.
            </seg>
            <seg xml:id="i-78e482a15d4c15c2-0">
              Vi kan inte ha ett system som är beroende av att föräldrar ser
              till att deras barn klarar skolan. Om vi använder skattepengar
              till läxhjälp måste vi också satsa på dem vilkas föräldrar inte
              kan göra ett aktivt val.
            </seg>
          </u>
          <note type="speaker" xml:id="i-2ef43fdcdde1cf16-0">
            Anf. 71 MONICA GREEN (S):
          </note>
          <u who="monica_green_e58cbb" xml:id="i-c9b798fb7655c2a0-4">
            <seg xml:id="i-3e060ff3464cb395-0">
              Herr talman! Som jag sade i mitt förra inlägg motionerade vi
              socialdemokrater i Skövde om läxhjälp till alla barn och inte
              bara barn till föräldrar som har möjlighet att göra avdrag på
              skatten. Det röstade den borgerliga majoriteten emot. Vi har lagt
              fram den motionen på nytt sedan Moderaterna har haft stämma.
            </seg>
            <seg xml:id="i-d35892d4cf1f5ed4-0">
              Numera är Moderaterna för att alla barn ska ha läxhjälp, säger
              ni. Men ni ska ha kvar läx-RUT. Ni vill ändå ha ökade klyftor
              trots att ni med läpparnas bekännelse säger att ni vill ha läxhjälp
              också till de andra barnen.
            </seg>
            <seg xml:id="i-56779e9abd97c2f8-0">
              Vi vill förbättra skolan. Vi vill inte fortsätta som det är nu
              med skolresultat som sjunker för varje år. Så kan vi inte ha det.
              Det är därför vi satsar på fler lärare, mindre klasser, fler engagerade
              lärare och fler speciallärare. Vi satsar på sommarskola och gymnasieskolan.
              Vi vill ha ett utbildningskontrakt för dem som inte har klarat
              gymnasieskolan.
            </seg>
            <seg xml:id="i-daa2212af0e4fe11-0">
              Vi satsar på den högre utbildningen. Vi tycker inte att man bara
              ska satsa på de fina universiteten. Vi tycker att det är viktigt
              med små och medelstora högskolor, bland annat den i Skövde. Men
              den borgerliga regeringen vill annorlunda. Den vill dra ned på
              högskoleplatser.
            </seg>
            <seg xml:id="i-fb5973e9b55b588b-0">
              Det är viktigt att eleverna lär sig i ett tidigt stadium. Därför
              vill vi ha läxhjälp till alla barn. Vi kan tänka oss att det sker
              i föreningsregi eller i skolans regi eller att det sköts på fritidshemmen.
              Men många föräldrar känner sig maktlösa för att de inte hinner
              med eller har tillräcklig kunskap för det som eleverna behöver
              ha hjälp med. Det är därför alla behöver ha läxhjälp, och inte
              bara de som har möjlighet att göra avdrag på skatten. Det ökar
              klyftorna. Och vi vill ha ett samhälle som håller ihop. Det påstår
              i alla fall Anders Borg med läpparna, och jag hoppas att han menar
              det också.
            </seg>
          </u>
          <note type="speaker" xml:id="i-0bedfb4747888164-0">
            Anf. 72 Finansminister ANDERS BORG (M):
          </note>
          <u xml:id="i-331b60f275e452e1-14" who="unknown">
            <seg xml:id="i-018a6b64111538eb-0">
              Herr talman! Centralt i debatten är hur vi ser på kunskap. Låt
              mig uppehålla mig vid några frågeställningar: Hur lär man sig
              saker? Hur klarar vi sammanhållningen? Hur förbättrar vi skolresultaten?
            </seg>
            <seg xml:id="i-6b76d93aee06aec1-0">
              Det finns viktiga erfarenheter från vår egen historia och från
              de länder som är mer framgångsrika än Sverige. Det handlar om
              grundläggande förhållanden. Det handlar om ordentligt akademiskt
              skolade lärare som kan sina ämnen och om mer undervisningstid
              i svåra ämnen. Efter det att den socialdemokratiska skolpolitiken
              har fått verka i många år är matematikundervisningen i Sverige
              mindre än vad den är i många andra länder. Vi har för lite läxor,
              vi har för få prov och vi sätter betyg för sent. Allt detta håller
              vi nu på att åtgärda. På alla dessa punkter går det på tvärs mot
              den socialdemokratiska skolpolitiken genom decennierna. Jag hör
              ingenting från Socialdemokraternas sida om att de nu är beredda
              att acceptera tidigare betyg, fler nationella prov eller en mer
              akademiskt tung lärarutbildning.
            </seg>
            <seg xml:id="i-f2b0a318bcca44b2-0">
              Vad är det då som ger sammanhållning? Det vet vi också. Det är
              att man är tydligare med kraven, stöden och uppföljningen för
              de elever som inte har studieerfarna familjer och där läxläsning
              inte är en naturlig del av vardagen och umgänget. Det är då auktoriteten
              hos lärarna, kravställandet, proven och betygen blir drivkrafter
              för att man ska kunna göra en utbildningsresa. Det är allt sådant
              som går på tvärs mot Socialdemokraternas skolpolitik. Det vet
              vi. Vi vet vad Socialdemokraterna står för. De är emot kunskapskrav.
              De vill ha en lärarutbildning som inte präglas av akademiska ämneskunskaper.
              De tror inte på betyg, och de tror inte på läxor. Där har vi den
              grundläggande skiljelinjen. Varför ska vi låtsas att det är på
              något annat sätt?
            </seg>
            <seg xml:id="i-ee5d1eb3e11d15d2-0">
              Miljöpartiet, Vänsterpartiet och Socialdemokraterna tror inte
              på kunskapsskolan. De vill i stället föra en debatt om 1 procent
              av barnpassningspengarna i RUT. Det är vad debatten handlar om.
            </seg>
          </u>
          <note xml:id="i-4716539b3ac61a68-4">
            Överläggningen var härmed avslutad.
          </note>
          <note xml:id="i-9a722bd1d4f48153-0">
            11 § Svar på interpellation 2013/14:12 om åtgärder mot dubbdäck
          </note>
          <note type="speaker" xml:id="i-ab2f11a3b9676f77-0">
            Anf. 73 Finansminister ANDERS BORG (M):
          </note>
          <u xml:id="i-331b60f275e452e1-15" who="unknown">
            <seg xml:id="i-2439ec715a1cc44f-0">
              Herr talman! Jens Holm har frågat mig när jag avser att lägga
              fram ett förslag som skyndar på möjligheten att införa avgifter
              på dubbdäck i Helsingfors och eventuellt andra städer i Sverige.
            </seg>
            <seg xml:id="i-548d43b0af5332fb-0">
              Jag har nyligen i ett svar till Jens Holm sagt att kommunerna
              kan behöva ytterligare möjligheter att begränsa användningen av
              dubbdäck lokalt och att regeringen har inlett ett arbete för att
              utreda förutsättningarna för detta. Jens Holm har också frågat
              mig vilka ytterligare åtgärder mot dubbdäck jag syftar på i detta
              svar och när arbetet ska vara färdigt.
            </seg>
            <seg xml:id="i-d69945d1dc27453b-0">
              En rad åtgärder för att förbättra luftkvaliteten har vidtagits
              på lokal nivå. Dessa åtgärder har varit effektiva. Det kan dock
              behövas ytterligare åtgärder för att säkerställa att luftkvalitetsmålen
              uppnås. Den åtgärd som Jens Holm tar upp – avgift för dubbdäcksanvändning
              – är inte statsrättsligt möjlig att införa i Sverige. Ett sådant
              ekonomiskt styrmedel skulle i stället behöva utformas som en ny
              skattelagstiftning. En ny skatt införs inte lättvindigt, utan
              måste noga övervägas. En skatt ska bland annat vara samhällsekonomiskt
              effektiv, rättssäker och proportionerlig. Om en skatt på dubbdäcksanvändning
              i tätort kan anses lämplig är den också sannolikt komplex att
              genomföra, svår att administrera och svår att kontrollera. En
              skatt är därför inte en åtgärd som kan införas och ge en effekt
              på kort sikt.
            </seg>
            <seg xml:id="i-311262084c2b6286-0">
              Jag ser allvarligt på problemen med luftkvaliteten i vissa tätorter.
              Inom Regeringskansliet pågår för närvarande en förutsättningslös
              beredning kring hanteringen av problematiken. Arbetet intensifieras
              nu, men jag kan för närvarande inte svara på när det kommer att
              vara klart.
            </seg>
          </u>
          <note type="speaker" xml:id="i-4a76e5bf46cdec7f-0">
            Anf. 74 JENS HOLM (V):
          </note>
          <u who="jens_holm_9bd66a" xml:id="i-b5389c655e3e8475-0">
            <seg xml:id="i-aacde5da8f12e0fe-0">
              Herr talman! Jag tackar finansministern för svaret. Vi dras med
              dålig luft i många städer i vårt land, inte minst här i Helsingforss
              innerstad. Här har vi under lång tid haft dålig luft, bland annat
              med höga halter av partiklar. Med höga halter av partiklar över
              lag och dålig innerstadsluft kommer människor att drabbas av olika
              åkommor. Människor dör för tidigt på grund av den dåliga luften.
              Enligt miljökontoret i Helsingforss stad handlar det om drygt
              400 personer som dör för tidigt varje år i Helsingfors på grund
              av den dåliga luften.
            </seg>
            <seg xml:id="i-3dff2c0e585b24ab-0">
              De som bor där luften är dålig riskerar att drabbas av olika
              saker. De som till exempel bor kring Hornsgatan i Helsingforss
              innerstad har en fördubblad risk för sänkt lungfunktion. När lungornas
              funktioner sänks är det någonting som inte kan återställas i framtiden
              i livet. Det är barn som drabbas på grund av att våra styrande
              politiker inte kan vidta åtgärder för att få ned halten av partiklar
              och förbättra luften.
            </seg>
            <seg xml:id="i-f5acb9055081e97c-0">
              Anders Borg! Detta är inget nytt problem. Redan 2011 fälldes
              Sverige i EU:s domstol på grund av överträdelser mot EU:s luftkvalitetsdirektiv.
              Anders Borg konstaterar själv i regeringens budget att regeringen
              inte kommer att nå 14 av de uppsatta 16 miljömålen. Frisk luft
              är ett av dessa miljömål. Det kommer inte att nås med nu vidtagna
              åtgärder och styrmedel.
            </seg>
            <seg xml:id="i-6d1c1953438015be-0">
              Vad ska vi då göra åt problemet? När jag har diskuterat frågan
              med miljöminister Lena Ek har hon sagt att en avgift på dubbdäck
              är en bra idé och att det sannolikt är den mest kraftfulla åtgärden
              för att få ned halterna av partiklar i de drabbade städerna. Vi
              har också fått uppgifter om att detta är någonting som utreds
              inom Regeringskansliet. När man läste budgeten för 2012–2013 såg
              man att det stod att regeringen utreder nya åtgärder för att minska
              halterna av partiklar.
            </seg>
            <seg xml:id="i-0689156ae5a1519b-0">
              Jag vill fråga finansministern: Utreder ni inom regeringen möjligheten
              att införa dubbdäckszoner i vissa av våra städer? Eller är det
              bara någonting som miljöministern vill? Får man bara det allmänna
              intrycket av att det är någonting som ni utreder? Vad anser miljöministern
              om detta?
            </seg>
            <seg xml:id="i-09e70431b3d70269-0">
              Vi behöver inte resa så långt; det räcker med att resa till Oslo
              för att se att sedan de införde dubbdäcksavgifter där 1999 har
              användningen av dubbdäck gått ned och kvaliteten på luften förbättrats
              avsevärt tack vare detta.
            </seg>
            <seg xml:id="i-1f613765570968c8-0">
              Jag vill fråga finansminister Anders Borg om han är nöjd med
              de halter av partiklar och kvävedioxid som i dag finns i våra
              städer, till exempel i Helsingfors. Enligt den senaste statistiken
              har man bara i Helsingfors och bara i år överskridit de uppsatta
              gränsvärdena mer än 200 gånger på de olika mätplatserna, Anders
              Borg. Luften blir sämre i Helsingfors. Vi måste göra någonting
              nu.
            </seg>
          </u>
          <note type="speaker" xml:id="i-4913cdf845248fae-0">
            Anf. 75 LARS BECKMAN (M):
          </note>
          <u who="lars_beckman_4f3f65" xml:id="i-8705bd437b3a1df6-4">
            <seg xml:id="i-66cc78cfd4e903dc-0">
              Herr talman! På Jens Holm låter det som om Helsingfors har de
              största problemen i Europa. För att hyfsa debatten lite grann
              vill jag framhålla att de två städer som enligt riksdagens utredningstjänst
              har minst problem med partiklar är Tallinn och Helsingfors. Det
              som är gemensamt för Tallinn och Helsingfors är att de två städerna
              tillåter dubbdäck. De städer som enligt det pm som riksdagens
              utredningstjänst skrev den 8 februari i år har störst problem
              med partiklar har alla dubbdäcksförbud. Min poäng är att det inte
              kommer att vara någon mirakelmedicin att införa ett dubbdäcksförbud
              eller dubbdäcksavgifter i Helsingfors.
            </seg>
            <seg xml:id="i-02728321536534f8-0">
              Jens Holm talar mycket om Helsingforss innerstad. Jag förstår
              att du representerar Helsingfors, och jag har all respekt för
              det. Som riksdagsledamöter kan jag dock tycka att vi har ansvar
              för trafiksäkerheten i hela Sverige. Vi kan inte isolera bilister
              som byter från dubbdäck till dubbfria däck så att de bara får
              köra i Helsingfors. Det kan vara så att någon som bor på Söder
              i Helsingfors tar sin bil och åker till Sälen för att fira jul
              eller påsk. När någon byter från dubbdäck till dubbfria däck är
              det över 40 procent större risk för att den människan eller den
              familjen förolyckas i en trafikolycka. Det är statistik som Trafikverket
              har tagit fram, och den är ovedersäglig. Detta innebär alltså
              att den som pläderar mot dubbdäck också pläderar mot ökad trafiksäkerhet.
            </seg>
            <seg xml:id="i-48ee7b9d88fa1f20-0">
              Dubbdäck är en viktig detalj i bilens säkerhetssystem. Det är
              kanske till och med den viktigaste. Vi har haft en utveckling
              där vi har fått ABS och antisladdsystem, som hjälper bilisterna.
              Vi har bilbälten, vilket på sin tid var en revolution, och en
              mängd tekniska uppfinningar som hjälper oss bilister att köra
              säkrare. Att i det läget plädera för att ta bort det kanske effektivaste
              sättet att undvika en trafikolycka, nämligen dubbdäck, är otroligt
              dumt.
            </seg>
            <seg xml:id="i-3d7fe6edcd685891-0">
              Det är mycket riktigt som Jens Holm säger att man i Oslo har
              haft dubbdäcksavgifter. Jag bad riksdagens utredningstjänst att
              fråga: Finns det någon studie från Oslo och Norge som visar att
              just den minskade dubbdäcksanvändningen har haft någon mätbar
              positiv hälsoeffekt? Om Jens Holm inte har tillgång till utredningstjänstens
              pm ska jag gärna överlåta det till dig. Riksdagens utredningstjänst
              är väldig tydlig: Det finns inga studier som visar om den minskning
              av dubbdäcksanvändningen som sker via avgifter och förbud och
              den därmed sammanhängande minskningen av utsläpp av partiklar
              har några mätbara positiva hälsoeffekter. Det måste ju vara detta
              som är poängen om man tänker sig att minska dubbdäcksanvändningen.
            </seg>
            <seg xml:id="i-9eac48b88c2a1130-0">
              Jag tycker att alla människor alltid måste ha rätt att få välja
              det säkraste alternativet för sig och sin familj. Och det är dubbdäck.
              Jens Holm kan läsa de senaste däcktesterna som Aftonbladet, Teknikens
              Värld och tidningen Motor har publicerat. Där framgår glasklart
              att dubbdäck är överlägsna friktionsdäck i trafiksäkerhet.
            </seg>
            <seg xml:id="i-63ade660894a96d7-0">
              Jag måste ändå ställa frågan: Är inte alla liv viktiga för Vänsterpartiet?
              Är inte liven för människor i landsbygden lika viktiga som för
              dem som bor på Söder? Och varför i hela friden vill just Vänsterpartiet
              av alla partier göra dubbdäck och trafiksäkerhet till en klassfråga
              genom att införa dubbdäcksavgifter som skulle drabba dem med lägst
              inkomst, som förmodligen också är de som har bilar med minst teknik
              i sig, alltså en begagnad bil?
            </seg>
          </u>
          <note type="speaker" xml:id="i-db1536bd4306bd57-0">
            Anf. 76 Finansminister ANDERS BORG (M):
          </note>
          <u xml:id="i-331b60f275e452e1-16" who="unknown">
            <seg xml:id="i-957f771a106ce201-0">
              Herr talman! Jag vill tacka Jens Holm för en bra och viktig interpellation.
              Det är ett alldeles uppenbart problem vi har med dålig luftkvalitet
              i storstadsmiljöer, och det finns en koppling mellan en del av
              dessa problem och användningen av dubbdäck. Det visar de mätningar
              som görs.
            </seg>
            <seg xml:id="i-ae8a93431f0fe802-0">
              Sedan är det viktigt, som Lars Beckman påpekar, att detta ska
              ställas i proportion till hur det ser ut i andra länder och vilken
              luftkvalitet man har där. Jag tror inte att vi ska tvivla på att
              Sverige har en starkare och bättre miljöpolitik än de flesta andra
              länder, och det är väldigt bra.
            </seg>
            <seg xml:id="i-1a87e61857f23c2e-0">
              Kan vi då göra något för att minska denna typ av problem i Helsingforss
              innerstad? Det är ett antal åtgärder som nu är på väg fram och
              som kommer att bidra till att minska utsläppen. Regeringen har
              aviserat och har en arbetsgrupp som tittar på möjligheterna att
              finansiera ny och mer omfattande infrastruktur i Helsingfors genom
              höjda trängselavgifter. Genomför man den höjningen av trängselavgiften
              för att finansiera den utbyggnad av tunnelbanan som vi talar om
              och som också skulle skapa förutsättningar för fler bostäder minskar
              naturligtvis också trängseln inne i Helsingfors, och då minskar
              också denna typ av slitage, som ju leder till luftföroreningar.
            </seg>
            <seg xml:id="i-09cecdd81aa0ec7e-0">
              Det är också viktigt att vi nu gör breda väginvesteringar i Helsingfors.
              Kombinationen av Norra länken, Förbifart Helsingfors och kanske
              så småningom östliga förbindelser och andra omfattande satsningar
              på ett bättre vägtrafiksystem i Helsingfors kommer att underlätta
              för människor att undvika att åka in i Helsingfors och därmed
              också avlasta trafikmiljön i Helsingfors.
            </seg>
            <seg xml:id="i-323b9fdf78dbdff0-0">
              Det är också centralt att vi bygger ut tunnelbanan. Det är självklart
              att denna kraftiga utbyggnad av tunnelbanan – den kanske mest
              omfattande som har gjorts i Helsingfors sedan 1950- eller 1960-talet
              – också kommer att minska utsläppen, för tunnelbanan är ett bra
              och effektivt sätt att ersätta bil- och vägtransporter. Till detta
              kommer att vi också har lagt fast en mycket omfattande upprustning
              av det svenska tågsystemet, inte minst med snabbtåg och också
              väsentligt bättre satsningar på underhåll, som gör att människor
              kan slippa bo i Helsingforss innerstad och i stället flytta till
              Katrineholm, Nyköping, Västerås eller Uppsala och därigenom slippa
              både den här miljön och att belasta stockholmarna med utsläpp.
            </seg>
            <seg xml:id="i-9b1c9b35276fdfcd-0">
              Det här är mycket effektiva åtgärder. Problemet är att i många
              fall har Socialdemokraterna, Vänsterpartiet och Miljöpartiet samlat
              antingen inte tagit ställning eller tagit ställning mot detta.
              Man har alltså inte tagit ställning för de viktiga och centrala
              väginvesteringar i Helsingfors som är nödvändiga för att vi ska
              avlasta innerstaden från trafik. Skulle man börja riva upp besluten
              om Norra länken, förbifarten och andra viktiga beslut och blockera
              en östlig förbindelse är det klart att vi får mer miljöförstöring
              inne i Helsingfors.
            </seg>
            <seg xml:id="i-8f34f172f5deab3b-0">
              Till Jens Holm kan jag säga att det är klart att vi ska titta
              på alla tänkbara alternativ i det arbete som nu bedrivs i Regeringskansliet.
              Låt mig dock påpeka att Sverige har en annan grundlag än Norge.
              Vi har inte möjlighet att jobba med den typ av avgiftskonstruktion
              som man har där. Statsrättsligt är en skatt en nominell transaktion
              till staten utan att staten erbjuder någon motprestation medan
              en avgift är en transaktion till staten där det finns en tydlig
              motprestation. Ska man titta på den norska erfarenheten måste
              man alltså göra det utifrån att det måste handla om en skatt,
              och det är inte okomplicerat. Där måste vi göra ett grundligt
              beredningsarbete innan vi kan ta ställning.
            </seg>
            <seg xml:id="i-abef938b6948f972-0">
              Låt mig påpeka att det är viktiga insatser som regeringen gör
              i termer av en förbättrad infrastruktur i Helsingforssområdet.
              Det vore naturligtvis bra om Jens Holm kunde lämna besked från
              Miljöpartiet, Socialdemokraterna och Vänsterpartiet att man nu
              tar ställning för förbifarten och alla de andra viktiga väginvesteringarna.
            </seg>
          </u>
          <note type="speaker" xml:id="i-693551d65f3f5c56-0">
            Anf. 77 JENS HOLM (V):
          </note>
          <u who="jens_holm_9bd66a" xml:id="i-b5389c655e3e8475-1">
            <seg xml:id="i-4ab49bcb4d706b09-0">
              Herr talman! Då ska vi se var vi börjar. Anders Borg, jag tror
              att jag börjar i New Delhi i Indien. Jag var där för ett år sedan.
            </seg>
            <seg xml:id="i-19b2973f1322f751-0">
              För ungefär tio år sedan hade New Delhi ingen tunnelbana. Indien
              är som vi vet ett utvecklingsland. Per capita sett är man otroligt
              mycket fattigare än vi i Sverige. I dag, tio år senare, har New
              Delhi en tunnelbana med dubbelt så stor kapacitet som Helsingforss.
              Man har 160 hållplatser – i Helsingfors har vi 100 – och transporterar
              mer än dubbelt så många människor som vi. Hur kommer det sig?
              Jo, de har investerat i utbyggd tunnelbana. Väldigt mycket mer
              måste göras i New Delhi, men det är ändå intressant att man kan
              resa till ett utvecklingsland och se att man där investerar i
              kollektivtrafiken.
            </seg>
            <seg xml:id="i-3591bfd1d1d5b569-0">
              När byggde ni senast ut tunnelbanan i Helsingfors? Det var otroligt
              länge sedan. Nu säger Anders Borg att vi ska bygga ut tunnelbanan.
              Var finns pengarna, Anders Borg?
            </seg>
            <seg xml:id="i-0c62a9aad9015f2b-0">
              Trängselavgifter är jättebra. Vi i Vänsterpartiet kampanjade
              för trängselavgifterna, och såvitt jag kommer ihåg var Moderaterna
              motståndare till dem. Eftersom du tog upp trängselavgifterna,
              Anders Borg, undrar jag: Hur mycket av intäkterna från trängselavgifterna
              har gått till kollektivtrafiken i Helsingforssregionen, dit de
              ju var avsedda att gå? Det skulle jag vilja veta.
            </seg>
            <seg xml:id="i-c2d8cc38a10e315a-0">
              Vi kan gå tillbaka till dubbdäcken. Det stod redan i budgetpropositionen
              2012/13, Anders Borg, om ytterligare möjligheter för att begränsa
              användningen av dubbdäck lokalt. Så stod det. Den formuleringen
              upprepas i princip när det gäller nuvarande budget. Ni skriver
              dessutom att det arbetet ska intensifieras.
            </seg>
            <seg xml:id="i-265ccf0a29c396ce-0">
              Då har jag en enkel fråga till dig, Anders Borg: Ingår avgifter
              på dubbdäck som en tänkbar lösning i det arbetet? Det vill jag
              veta.
            </seg>
            <seg xml:id="i-6c6f2ca5d0c7fa05-0">
              Till Lars Beckman vill jag säga att avgifter på dubbdäck är en
              effektiv metod. Jag tror att du sade att utredningen från riksdagens
              utredningstjänst kom i februari i år. Jag har en rapport som handlar
              just om lokala avgifter på dubbdäck i Norge, som kom i mars i
              år och som pekar på det otvetydiga resultatet: Luften har blivit
              otroligt mycket bättre, och Norge uppfyller i dag EU:s luftkvalitetsdirektiv.
              Användningen av dubbdäck har gått ned. Och – hör och häpna – säkerheten
              har dessutom ökat.
            </seg>
            <seg xml:id="i-3f8ede3827ecc90f-0">
              Hur kan det komma sig? Jo, dubbdäcksavgifterna genererar ganska
              stora intäkter. Intäkterna från dubbdäcksavgifterna går till att
              förbättra vägunderhållet, så att det blir mindre grus och smuts.
              Det blir mindre risker att det blir olyckor. Dessutom visar det
              här på en intressant beteendeförändring. När man kör med dubbdäck
              tenderar man att köra lite fortare. Man kör lite riskablare. När
              man har vinterdäck utan dubbar kör man lite försiktigare. Och
              antalet olyckor och skador i trafiken i Oslo har faktiskt gått
              ned sedan 1999, då man införde de här avgifterna.
            </seg>
            <seg xml:id="i-c648aa7039a48322-0">
              Jag vill påpeka för Lars Beckman och Anders Borg att avgiftszoner
              för dubbdäck är någonting som vänsterpartister och moderater är
              överens om i Helsingforss stad. Från vänster till höger tycker
              vi att det här är en bra åtgärd. Vi måste göra någonting för att
              luften ska bli bättre. Luften blir sämre i Helsingforss stad.
              De senaste siffrorna refererades i Sveriges Radio för några veckor
              sedan. Man kan konstatera att på Sveavägen, Folkungagatan och
              Hornsgatan – för att ta tre konkreta exempel – överskreds gränsvärdena
              ungefär 30–40 gånger bara fram till augusti i år. Läget är ganska
              akut.
            </seg>
          </u>
          <note type="speaker" xml:id="i-ccfa9cfe00a81864-0">
            Anf. 78 LARS BECKMAN (M):
          </note>
          <u who="lars_beckman_4f3f65" xml:id="i-8705bd437b3a1df6-5">
            <seg xml:id="i-1826b165266a0888-0">
              Herr talman! Till skillnad från Jens Holm representerar jag inte
              Helsingforss innerstad, utan jag försöker som riksdagsledamot
              representera hela Sveriges befolkning.
            </seg>
            <seg xml:id="i-1e7de54c3ea20730-0">
              Det är precis som jag sade i mitt förra inlägg. Man kan vrida
              och vända på statistiken. Man kan titta på vilka undersökningar
              som finns. I Sverige har man granskat samtliga dödsolyckor som
              har skett. Man har inte simulerat och inte gjort beräkningar,
              utan man har helt enkelt tittat på vilka olyckor som har skett
              och vilka som har haft dödlig utgång. Då är det fakta att i Sverige
              är risken att dö i en trafikolycka 40 procent större om man kör
              med dubbfria däck än om man kör med dubbdäck.
            </seg>
            <seg xml:id="i-f5d8585594835c3a-0">
              Då säger Vänsterpartiet så här: Ja, men man ska få köra med dubbdäck
              om man vill, om man bara betalar för det. Då är jag orolig för
              personer som har en låg inkomst eller en normal inkomst. Man har
              då en dubbdäcksavgift som är 1 000 kronor per år eller 2 000 kronor
              per år.
            </seg>
            <seg xml:id="i-52ef599420443881-0">
              Den som till exempel har en stor och fin tjänstebil kommer naturligtvis
              att utrusta den med dubbdäck, för man vill åka säkert. Bilisterna
              vill köra säkert med sin familj och kommer då att använda den
              möjligheten att använda dubbdäck. Alla däcktester som finns och
              alla undersökningar som finns visar att det är det mest trafiksäkra
              alternativet.
            </seg>
            <seg xml:id="i-91fcfa1cc50ac955-0">
              Det är då lite märkligt att just Vänstern säger: Ja, men låt
              oss införa avgifter på dubbdäck. Det kan bli så att människor
              av ekonomiska orsaker avstår från det mest trafiksäkra alternativet.
              Jag tycker faktiskt att vi som politiker ska ge alla människor
              möjlighet att köra trafiksäkert i Sverige. Det tycker jag är rimligt.
            </seg>
            <seg xml:id="i-9758e692b74adb77-0">
              Står man bakom nollvisionen, vilket jag gör, och tycker att varje
              dödsolycka är en för mycket tycker inte jag att man ska uppmana
              människor att köra dubbfritt. Man ska kunna göra det om man har
              en sådan körstil och vill göra det. Men vi ska inte tvinga människor
              bort från det mest trafiksäkra alternativet.
            </seg>
          </u>
          <note type="speaker" xml:id="i-903fa48241f343d8-0">
            Anf. 79 Finansminister ANDERS BORG (M):
          </note>
          <u xml:id="i-331b60f275e452e1-17" who="unknown">
            <seg xml:id="i-27054e2f3c056d1c-0">
              Herr talman! Luftföroreningar är ett allvarligt samhällsproblem.
              Jens Holm lyfter nu fram sitt föregångsland Indien, där man gör
              viktiga insatser för miljön. Det är en intressant slutsats.
            </seg>
            <seg xml:id="i-5756f08aab720931-0">
              Indien släpper ut 1,7 miljarder ton koldioxid, Sverige 50 000.
              Indiens bnp är fyra gånger så stor som Sveriges, så de skulle
              kanske kunna släppa ut 200 000 ton koldioxid för att ha samma
              koldioxideffektivitet som Sverige. Koldioxidutsläppen i Indien
              har ökat med ungefär 5 procent per år. I Indien har man alltså
              subventioner när det gäller bränsle. I Sverige har vi koldioxidskatter.
            </seg>
            <seg xml:id="i-06d4fc1d6f3b3f22-0">
              Jag är lite tveksam till om Indien är ett föredöme i förhållande
              till Sverige. Jag är relativt övertygad om att luftkvaliteten
              i Sverige, i Helsingfors, är väsentligt bättre än i Bombay eller
              för den delen någon annan indisk stad. Min egen erfarenhet av
              att vara i Indien är att luften är väldigt dålig, inte minst på
              grund av att man eldar med ved när man lagar mat. Sverige har
              i stället låga utsläpp tack vare kärnkraft, vattenkraft och andra
              viktiga investeringar.
            </seg>
            <seg xml:id="i-fbd7397af08d4bc2-0">
              Men kärnfrågan här är: Vad ska vi göra åt föroreningar som följer
              av de dubbdäck vi har? Jag delar naturligtvis Lars Beckmans hållning
              att vi måste ha dubbdäck i Sverige. Bor man på landet och kör
              på vintriga vägar måste man ha dubbdäck. Det måste även Vänsterpartiet
              ha en insikt om.
            </seg>
            <seg xml:id="i-107a2a10af045b75-0">
              Men om man säger nej till de viktiga väginvesteringarna, tillsammans
              med Miljöpartiet och Socialdemokraterna, blir det mer trafik i
              Helsingforss innerstad. Då blir det sämre luft i Helsingfors.
              Det måste vara den uppenbara konsekvensen av den politik som Jens
              Holm står för. Han säger nej till centrala och omfattande bygginvesteringar.
              Han dömer inte bara byggnadsarbetare till arbetslöshet och lägger
              inte bara på kostnader på svensk ekonomi genom ett sämre transportsystem,
              utan han orsakar därmed också luftföroreningar för alla astmatiker
              och andra som lider av de här problemen i Helsingfors.
            </seg>
            <seg xml:id="i-520d5c7a557cb367-0">
              Då är frågan: Ska man överväga om man kan lära något av den norska
              modellen och pröva om det finns förutsättningar för att införa
              en skatt på dubbdäck i Sverige? Ja, vi gör en bred beredning i
              Regeringskansliet, där alla alternativ är på bordet. Där ingår
              naturligtvis att man tittar igenom erfarenheterna från Oslo och
              möjligheten att införa en skatt på dubbdäck. Men vi är inte framme
              med den beredningen, och vi måste naturligtvis ta det här på det
              allvar som viktiga skattefrågor kräver.
            </seg>
            <seg xml:id="i-0b40fd4b6cad6468-0">
              Men låt mig igen understryka att Sverige har en väldigt offensiv
              miljöpolitik. Vi har bland de bästa luftkvaliteterna. Det är anmärkningsvärt
              att Jens Holm företräder ett parti som vill trycka in trafik i
              Helsingforss innerstad och försämra luften genom att säga nej
              till viktiga väginvesteringar, tillsammans med Miljöpartiet och
              Socialdemokraterna.
            </seg>
          </u>
          <note type="speaker" xml:id="i-b47b35a8f3302869-0">
            Anf. 80 JENS HOLM (V):
          </note>
          <u who="jens_holm_9bd66a" xml:id="i-b5389c655e3e8475-2">
            <seg xml:id="i-40ee908d5e2c03b2-0">
              Herr talman! Jag vill börja med att tacka Anders Borg för beskedet.
              Att införa dubbdäcksavgift är en tänkbar lösning. Det är ett av
              de alternativ som Regeringskansliet utreder. Då har vi fått det
              klart. Jag har inte tyckt att finansministern har varit ett under
              av tydlighet, om man får säga så, i tidigare sammanhang. Men detta
              är bra. Moderaterna och vänsterpartisterna i Helsingfors blir
              jätteglada över det.
            </seg>
            <seg xml:id="i-c46435b127827e74-0">
              Nästa fråga är förstås: Hur länge till ska vi vänta, Anders Borg,
              på att den här utredningen ska bli klar? Ni skrev ju in i budgeten
              redan för ett år sedan att ni skulle arbeta med det här. Nu skriver
              ni bara att ni fortsätter att arbeta med det här.
            </seg>
            <seg xml:id="i-61b146bb70aadf11-0">
              Anders Borg! Jag tycker att du är lite löjlig när du säger att
              jag försöker ta Indien som ett positivt miljöexempel. Jag pratade
              om Indiens huvudstad, New Delhi. Och jag konstaterade det enkla
              faktum att de på tio års tid har byggt ut en tunnelbana med dubbelt
              så stor kapacitet som vi har här i Helsingfors.
            </seg>
            <seg xml:id="i-d3981a08a0de1dcc-0">
              Här i Helsingfors händer det så gott som ingenting, tycker jag.
              Jag ställde en rak fråga, Anders Borg. Du kan svara på den nu,
              för du har ett inlägg kvar. Ett av skälen till att det inte händer
              någonting är att det inte finns någon finansiering för att bygga
              ut tunnelbanan i Helsingfors. Alla pengar slukas av ett gigantiskt
              projekt som heter Förbifart Helsingfors, som kommer att gå lös
              på ungefär 60 miljarder kronor.
            </seg>
            <seg xml:id="i-694e71232545e739-0">
              Anders Borg! Hur mycket av pengarna från trängselskatten har
              gått till kollektivtrafiken i Helsingforssregionen? När jag bad
              riksdagens utredningstjänst titta på detta konstaterade de att
              det är noll kronor. Noll kronor, Anders borg, har gått till kollektivtrafiken
              i Helsingfors. Ni tar pengarna och pumpar in dem i Förbifart Helsingfors
              och andra motorvägar.
            </seg>
            <seg xml:id="i-f8f7862803ffab4d-0">
              Men jag vill ändå tacka för beskedet om att det finns en möjlighet
              att införa avgifter på dubbdäck för att förbättra luften i Helsingfors
              och andra drabbade städer. Jag ser fram emot den fortsatta debatten
              och behandlingen av det ärendet och hoppas att det går fort.
            </seg>
          </u>
          <note type="speaker" xml:id="i-d48df637e458f538-0">
            Anf. 81 Finansminister ANDERS BORG (M):
          </note>
          <u xml:id="i-331b60f275e452e1-18" who="unknown">
            <seg xml:id="i-793e8bba7e39557f-0">
              Herr talman! Det finns en stark vilja bland Vänsterpartiets,
              Miljöpartiets och Socialdemokraternas företrädare att hävda att
              Sverige är ett dåligt land, ett land som inte fungerar, som är
              på fallrepet och som ofta framhålls som avskräckande exempel i
              övriga delar av världen. Nu fick vi en ny höjdpunkt i beskrivningen,
              nämligen att ingenting händer i Sverige på miljöområdet. Det sade
              Jens Holm i sitt inlägg. Ingenting händer i Sverige, när koldioxidutsläppen
              i Sverige just nu minskar snabbast bland EU-länderna tillsammans
              med en handfull andra EU-länder. Det är Sverige som gör kraftfulla
              och långsiktiga insatser.
            </seg>
            <seg xml:id="i-cb26c17a8298cfb9-0">
              När det gäller luftkvaliteten i Helsingfors är det nu som de
              historiska satsningarna kommer. Det är tack vare att vi kommer
              att gå framåt med höjda trängselavgifter som vi kan betala för
              en historisk utbyggnad av tunnelbanan. Det inträffade inte någon
              historisk utbyggnad av tunnelbanan under de år de rödgröna satt
              vid regeringsmakten. Då hade vi stagnation på området. Nu görs
              en historisk massiv utbyggnad av tunnelbanan.
            </seg>
            <seg xml:id="i-2b9ab062df34716c-0">
              Jag är glad att Jens Holm välkomnar att alliansregeringen tar
              ansvar för Sverige och sköter landet väl, men vi gör också viktiga
              investeringar i förbifarten. Vi vill inte klogga igen Helsingfors
              med bilar. Vi vill inte klogga igen Helsingfors med luftföroreningar.
              Men Miljöpartiet, Socialdemokraterna och Vänsterpartiet lämnar
              inget gemensamt besked. Vi får veta att det inte ska bli någon
              Förbifart om vi byter majoritet. Då ska projektet avbrytas, stoppas
              och överklagas och allt det som Vänsterpartiet, Miljöpartiet och
              Socialdemokraterna normalt sett står för när det gäller vägbyggnation.
            </seg>
            <seg xml:id="i-401f17eecd152692-0">
              Trängselavgift, Förbifart och tunnelbana – det är effektiva åtgärder.
              Är vi beredda att titta på andra åtgärder, till exempel en skattelösning
              på trängselsidan som påminner om den som finns i Oslo? Ja, alla
              alternativ är på bordet. Vi kommer att pröva frågan noggrant.
              Vi gör det skyndsamt men naturligtvis på det sätt som krävs i
              termer av arbetsåtgång för att få ett gediget och grundligt arbete
              på plats. Det är därmed tydligt att regeringen tar ett stort ansvar
              för svensk miljöpolitik och svensk vägtrafik.
            </seg>
          </u>
          <note xml:id="i-4716539b3ac61a68-5">
            Överläggningen var härmed avslutad.
          </note>
          <note xml:id="i-ec57ee0ac185b744-0">
            12 § Svar på interpellation 2013/14:38 om månadsredovisning som
            metod för att stoppa skattefusk
          </note>
          <note type="speaker" xml:id="i-f8d0ef74ae190238-0">
            Anf. 82 Finansminister ANDERS BORG (M):
          </note>
          <u xml:id="i-331b60f275e452e1-19" who="unknown">
            <seg xml:id="i-a4dec25a0bb8d21c-0">
              Herr talman! Eva-Lena Jansson har frågat mig vilka åtgärder jag
              avser att vidta med anledning av riksdagens tillkännagivande angående
              generellt införande av månadsuppgifter och om jag avser att vidta
              några nya åtgärder för att stoppa skattefusk.
            </seg>
            <seg xml:id="i-abbd952eb93d6c2a-0">
              Regeringen har, bland annat mot bakgrund av remissinstansernas
              synpunkter, funnit att det inte är lämpligt att införa regler
              om månadsvisa kontrolluppgifter baserade på det föreliggande förslaget
              från Månadsuppgiftsutredningen. Regeringen avser att återkomma
              till riksdagen med anledning av riksdagens tillkännagivande. Jag
              vill inte föregripa den redovisningen.
            </seg>
            <seg xml:id="i-26e8bae7c971b2f4-0">
              När det gäller frågan om skattefusk har regeringen redan genomfört
              ett antal åtgärder för att minska fusket. Jag kan nämna ROT- och
              RUT-avdragen och utökningen av reglerna om kassaregister till
              att avse även torg- och marknadshandeln som två exempel på vidtagna
              åtgärder.
            </seg>
            <seg xml:id="i-48b9ba70f893547c-0">
              Eva-Lena Jansson tar också upp byggbranschen i sin interpellation.
              Jag vill därför som ett exempel på pågående åtgärder mot skattefusk
              nämna att en utredare har fått i uppdrag att utreda hur ett kontrollsystem
              inom skatteförfarandet kan vara utformat för byggbranschen. Utredaren
              ska redovisa sitt arbete den 31 januari 2014.
            </seg>
          </u>
          <note type="speaker" xml:id="i-f954d001eab146fd-0">
            Anf. 83 EVA-LENA JANSSON (S):
          </note>
          <u who="eva-lena_jansson_13df82" xml:id="i-04f35421f5e43846-2">
            <seg xml:id="i-11800ea1a1e5f359-0">
              Herr talman! Jag vill börja med att tacka Anders Borg för svaret.
            </seg>
            <seg xml:id="i-f264411496b6ec66-0">
              Bakgrunden till interpellationen är den vilda västern man nu
              kan se inom byggbranschen. Många oseriösa företag dyker upp. Vi
              ser hur pengar som skulle gå till det allmänna försvinner. Enligt
              vad Sveriges Byggindustrier och fackförbundet Byggnads beskriver
              är byggbranschen mer utsatt för fusk och svartarbete än många
              andra delar av svenskt näringsliv. Man anser därför att byggbranschen
              borde bli pilotbransch och införa en enkel månadsrapportering
              av löner till Skatteverket.
            </seg>
            <seg xml:id="i-2af7b2e92ea19f23-0">
              Enligt Skatteverket kostar svartarbete över 60 miljarder kronor
              i uteblivna skatteintäkter. Byggindustrierna tillsammans med Byggnads
              konstaterar att ungefär 10 miljarder är kopplade till byggbranschen
              som en direkt konsekvens av att oseriösa företag finns där.
            </seg>
            <seg xml:id="i-a46230bd99535fd2-0">
              Jag ställde mina frågor med utgångspunkten att det här är 60
              miljarder som kan användas till massor av saker i det svenska
              samhället. Vi har nyss haft en infrastrukturdebatt, och vi har
              pratat om skolor och välfärd. Det finns många ställen att lägga
              investeringarna.
            </seg>
            <seg xml:id="i-4afe08c2d3173222-0">
              Jag frågade vad finansministern skulle göra med anledning av
              riksdagens tillkännagivande och om han avser att vidta några nya
              åtgärder för att stoppa skattefusk. Några nya åtgärder har han
              inte, utan han hänvisar till gamla förslag och nämner en utredning.
              Finansministern hänvisade i sitt svar till remissinstansernas
              synpunkter. Vilka har finansministern lyssnat på? Han har uppenbarligen
              inte lyssnat på Byggnadsarbetareförbundet, inte på Sveriges Byggindustrier
              och inte på de småföretag som finns i branschen. Varför lyssnar
              han inte på dem?
            </seg>
            <seg xml:id="i-76d2fdbb7070a815-0">
              Finansministern sade att regeringen avser att återkomma till
              riksdagen med anledning av riksdagens tillkännagivande. När? Varför
              vill han inte berätta vad som händer? Jag vet att finansministern
              normalt aldrig svarar på de frågor vi ställer i interpellationsdebatterna
              utan väljer att använda sig av redan färdigskrivna svar. Jag hoppas
              i alla fall att finansministern ska svara på frågorna.
            </seg>
            <seg xml:id="i-3eb48b831e3d3ee1-0">
              Jag har med mig ett medskick från Svenska Byggnadsarbetareförbundet
              och Sveriges Byggindustrier som tar upp dessa frågor. Det är möjligt
              att finansministern inte kan ta del av allt, men han ska få dessa
              papper av mig och en kopia på en rapport från Pia Bergman på Skatteverket,
              nationell samordnare, som jobbar med frågor om grov ekonomisk
              brottslighet, På rätt väg framåt .
            </seg>
            <seg xml:id="i-6351b9e91382a4bf-0">
              Svenskt Näringsliv har också ändrat uppfattning i frågan om månadsrapportering.
            </seg>
            <seg xml:id="i-0fd101e80ecaafc2-0">
              Varför vill inte finansministern redan nu gå vidare? Är det näringsminister
              Annie Lööf som har satt stopp? Det finns vädjanden inte bara från
              Sveriges Byggindustrier, som företräder många, och Svenska Byggnadsarbetareförbundet,
              utan också fyra småföretagare, Jessica Löfström, Jens Hoffman,
              Peter Karlsson och Juhani Heikkilä, skriver om hur viktigt detta
              är. De vill inte förknippas med en svart byggbransch. Man kan
              tycka att finansministern borde vara mer intresserad av att ta
              del av förslag som innebär att man kan få in mer pengar till staten.
            </seg>
            <seg xml:id="i-013af351c36d8cf5-0">
              Herr talman! Varför vill inte finansministern svara på frågorna?
            </seg>
          </u>
          <note type="speaker" xml:id="i-de6cfbe585fd544e-0">
            Anf. 84 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-1cd50f519fb449c7-2">
            <seg xml:id="i-3a63045c735e6407-0">
              Herr talman! Det har snart gått drygt tre år sedan jag kom in
              i riksdagen, men det händer fortfarande att jag får frågan om
              jag ångrar att jag växlade över från journalistik till politik
              och riksdagen. På det svarar jag alltid bestämt: Nej, jag ångrar
              mig inte.
            </seg>
            <seg xml:id="i-874a43f084ecebbb-0">
              Men det finns en situation här i kammaren som stundom drar ned
              lusten och gör att det blir tråkigt, nämligen att gång efter gång
              behöva förklara för det stora oppositionspartiet, med decennier
              av regeringserfarenhet i bagaget, att lagförslag från regeringen
              faktiskt måste leva upp till högt ställda kvalitetskrav när det
              gäller rättssäkerhet och när det gäller förutsägbarhet. Detta
              gäller också den fråga vi debatterar här och nu.
            </seg>
            <seg xml:id="i-3696670cb21ab4f2-0">
              Redovisning av månadsuppgifter är inget undantag för de kraven.
              Ingen, inte ens Eva-Lena Jansson, kan på allvar tro att finansminister
              Anders Borg och regeringen frivilligt skulle avstå från att få
              in mer skatteintäkter i statskassan. Uppriktigt sagt tror jag
              att Eva-Lena Jansson och hennes partikamrater anser att Borg är
              imponerande nitisk när det gäller att skruva åt tumskruvarna för
              att komma åt aggressiv skatteplanering, skattefusk och skattebedrägerier.
            </seg>
            <seg xml:id="i-0d7458f91dc770ff-0">
              Alliansregeringen har genom flera olika reformer – RUT och ROT
              har varit på tapeten här i dag – stärkt skattemoralen i landet.
              Den ökade skattemoralen har bidragit till att regering och riksdag
              har bättre råd att satsa mer resurser, inte minst på välfärden.
            </seg>
            <seg xml:id="i-7b11f06c02beb118-0">
              Parallellt har Sverige under de senaste åren tecknat över 40
              nya avtal om informationsutbyte med skattemyndigheter i så kallade
              skatteparadis. Det har gett nästan 2 miljarder i ökade skatteintäkter
              på tre år.
            </seg>
            <seg xml:id="i-c1a0ca072f94aebe-0">
              Och glöm inte solskenshistorien om självrättelse, det vill säga
              möjligheten att självmant rätta sina felaktiga deklarationsuppgifter.
              Hittills i år har 1 700 personer valt att göra det. Det är rekord.
              Sedan 2010 har självrättelse gett omkring 1,4 miljarder kronor
              i ökade skatteintäkter.
            </seg>
            <seg xml:id="i-562251b6d271d21f-0">
              Herr talman! Fokus i skattelagstiftningen ligger på att få in
              de rätt redovisade skatteintäkterna till statskassan. Staten ska
              alltså inte dra in mer i skatt än vad lagen medger, och inte heller
              mindre.
            </seg>
            <seg xml:id="i-17b36bacac9d952c-0">
              Regeringen ligger inte på latsidan när det handlar om att skruva
              åt möjligheterna att skattefuska. Men som jag sade: All lagstiftning
              måste vara rättssäker och förutsägbar. Det gäller också lagstiftning
              för redovisning av månadsuppgifter i eller utanför byggbranschen.
              Eva-Lena Jansson håller nog med mig om detta, eller har hon någon
              annan uppfattning? Jag tror faktiskt inte det.
            </seg>
            <seg xml:id="i-d11aee2cf4a8181e-0">
              Herr talman! Därmed stryker jag mig från mitt andra anförande
              på talarlistan.
            </seg>
          </u>
          <note type="speaker" xml:id="i-1fc142611f138b0a-0">
            Anf. 85 TERES LINDBERG (S):
          </note>
          <u who="teres_lindberg_2e9d4f" xml:id="i-8e2038628bac6cb4-2">
            <seg xml:id="i-5cd8ff617788fb13-0">
              Herr talman! Den här interpellationen handlar om någonting väldigt
              viktigt. Skatteverket uppskattade 2007 att skattefelet i Sverige
              uppgick till 133 miljarder. Det är ju ett tag sedan, så troligtvis
              uppgår skattefelet till betydligt högre belopp nu. Den senaste
              uppskattningen gjordes av Skatteverket 2007. Totalt 66 miljarder
              kunde man då härleda till svartarbete. Mörkertalet är stort, så
              troligtvis pratar vi om betydligt mer pengar.
            </seg>
            <seg xml:id="i-0e591a8a37c8fd99-0">
              I veckan anordnade jag ett seminarium tillsammans med Sveriges
              Byggindustrier, Byggnadsarbetareförbundet och Skatteverket om
              just dessa frågor. De är helt eniga om vilka åtgärder som behöver
              vidtas för att man ska komma till rätta med problemet. Det handlar
              om månadsredovisning, personalliggare, enkla månadsrapporter och
              oannonserade skattekontroller.
            </seg>
            <seg xml:id="i-7761025c7352129a-0">
              Skatteverkets direktör Ingemar Hansson har besökt skatteutskottet.
              Han var också tydlig med att detta var ett bra verktyg för att
              komma till rätta med problemen. Men bollen ligger här hos oss
              i riksdagen som lagstiftare, inte hos Skatteverket.
            </seg>
            <seg xml:id="i-445bdda7018a279b-0">
              För mig är det helt obegripligt att regeringen inte vill göra
              någonting åt problemen. I Danmark har man månadsredovisning och
              personalligare för att motverka dessa problem, och det fungerar
              alldeles utmärkt. Det behövs inte en massa byråkratiskt krångel
              som det kanske hade krävts för 30 år sedan. I dag sköts ju nästan
              allting med datorer. Det handlar bara om att skicka en fil en
              gång i månaden, en fil som ändå framställs om man är seriös. Och
              det är det som det handlar om, att regeringen inte vill ta tag
              i dessa problem för att se till att företagen blir seriösa.
            </seg>
            <seg xml:id="i-661e4e47df897d49-0">
              I grunden är det så himla enkelt. Kan man komma till rätta med
              dessa problem kan man få sjystare villkor i branschen. De företag
              som arbetar i till exempel byggbranschen utsätts i dag för osund
              konkurrens. De kan missa upphandlingar på grund av att oseriösa
              aktörer tar hem dem. De tar inte ansvar för arbetsmiljö. När man
              granskar dem som jobbar på byggena är de nere i tredje eller fjärde
              ledet efter den som har huvudentreprenörsavtalet. De får kanske
              30–40 kronor i timmen svart. De får inga pensioner, de har ingen
              grundtrygghet och ingen sjukförsäkring om det skulle hända en
              olycka.
            </seg>
            <seg xml:id="i-828b2a49f092ef23-0">
              Jag bor i Mariehäll. Just nu byggs det hur många bostäder som
              helst där. Varje morgon passerar jag ett antal byggen när jag
              ska lämna min dotter på dagis. Många gånger verkar det hela inte
              sjyst. På helgerna ser man hur byggnadsställningar byggs av personer
              helt utan skyddsutrustning, och det beror ju på att ingen tar
              ansvar. I grunden är det detta som det handlar om: Sjyst konkurrens
              och sjysta villkor för företagen ger också förutsättning för sjysta
              jobb. Parterna klarar inte av att själva lösa detta. Det vore
              jättebra om de kom fram till en överenskommelse som passar för
              de företag som är seriösa.
            </seg>
            <seg xml:id="i-09973d57587d2f51-0">
              Men vi måste också se till att de oseriösa aktörerna är med på
              banan. Annars kommer inte det här att fungera. Man kommer även
              i fortsättningen att ha en osund bransch som snor pengar ifrån
              folket.
            </seg>
          </u>
          <note type="speaker" xml:id="i-e49dec75eb8fb5a2-0">
            Anf. 86 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-2ba5821587f3e760-4">
            <seg xml:id="i-87c57ced97d0fb96-0">
              Herr talman! Först har jag bara en liten kommentar till Maria
              Abrahamsson. Hon var lite fundersam till om hon skulle satsa på
              politiken eller journalistiken, och det kan man ju fundera över.
              I någon mening kanske hennes något märkliga uppfattningar får
              mindre spridning här än vad de får när hon skriver i tidningar
              – jag vet inte.
            </seg>
            <seg xml:id="i-4be9e58b2ba1214d-0">
              Maria Abrahamsson och jag är naturligtvis helt överens om att
              lagförslag ska vara grundligt beredda. Men att hävda att frågan
              om månadsredovisning inte skulle vara utredd, beredd eller genomlyst
              på längden och tvären är ett uttalande från den som inte har följt
              frågan.
            </seg>
            <seg xml:id="i-4bd0b5edb67fc0d6-0">
              Tyvärr är det så att när det gäller att klämma till sjuka och
              arbetslösa driver den moderatledda regeringen igenom slarvigt
              beredda och dåliga förslag. Jag tycker inte att man ska arbeta
              så, oavsett vilken typ av lagstiftning som det handlar om. Det
              gäller också den här lagstiftningen. Men det är inte där som problemet
              ligger.
            </seg>
            <seg xml:id="i-79b5f488d5aeba66-0">
              Problemet är inte att förslaget inte är utrett. Problemet är
              att regeringen är djupt oenig. Det är det som är bekymret.
            </seg>
            <seg xml:id="i-dc28d13bf16d55aa-0">
              Jag har en lite annan ingång i debatten än Eva-Lena Jansson och
              Teres Lindberg, som har en självklar ingång i frågan, nämligen
              illojal konkurrens och svartarbete.
            </seg>
            <seg xml:id="i-70fbf5a9a6d5fdd8-0">
              Jag sitter med i den parlamentariska socialförsäkringsutredningen.
              Vi fick i uppdrag att lämna en del förslag med anledning av den
              utredning om månadsuppgifter som har avlämnats.
            </seg>
            <seg xml:id="i-c0850b289088a542-0">
              Inledningsvis tyckte jag att det var lite knepigt att lägga fram
              förslag eftersom vi inte hade någon proposition att anpassa dem
              till. Men vi försökte ändå att arbeta vidare med frågan. Hela
              tiden sades det att det skulle komma en proposition. Sedan kom
              aldrig den utlovade propositionen. Då blir det ju väldigt knepigt.
            </seg>
            <seg xml:id="i-729af253339edd41-0">
              Nu var frågan uppe i utredningen vid det senaste mötet för några
              veckor sedan. Då ställde jag frågan till den moderate ordföranden:
              Hur ska vi förhålla oss nu? Då sade han: Det är ingen fara, det
              kommer en proposition.
            </seg>
            <seg xml:id="i-452579fb1ced5149-0">
              Därför är Eva-Lena Janssons fråga väsentlig både för dem som
              vill ha en rimlig skatteuppbörd och för dem som vill ha lojal
              konkurrens. Det är viktigt även för oss som vill kunna ändra i
              socialförsäkringssystemet så att det blir bättre och effektivare.
            </seg>
            <seg xml:id="i-1e110e07b8b136ee-0">
              Finansministern säger i sitt svar att regeringen avser att återkomma
              till riksdagen med anledning av riksdagens tillkännagivande. I
              riksdagens tillkännagivande står det att man ska återkomma till
              riksdagen i så god tid att förslagen kan träda i kraft den 1 januari
              2014. Den tiden har troligen runnit förbi. Det innebär att finansministern
              inte alls förhåller sig till riksdagens tillkännagivande på det
              sätt som han uppger i svaret. Man kan tycka att det är lite anmärkningsvärt
              om en finansminister agerar på det sättet.
            </seg>
            <seg xml:id="i-ed17030c59ffcba5-0">
              Återigen vill jag fråga: Hur och när avser man att återkomma
              till riksdagen med anledning av detta med att införa månadsuppgifter?
              Det är den fråga som finansministern måste svara på. Kan inte
              finansministern svara på den är det uppenbart att vi har en regering
              som inte kan regera eftersom man inte kan komma överens.
            </seg>
          </u>
          <note type="speaker" xml:id="i-11186507f7f4afe7-0">
            Anf. 87 Finansminister ANDERS BORG (M):
          </note>
          <u xml:id="i-331b60f275e452e1-20" who="unknown">
            <seg xml:id="i-4dd52a8279a46542-0">
              Herr talman! Skattesystemets legitimitet är naturligtvis central
              i en välfärdsnation. Det är viktigt att vi får in våra skatteintäkter.
              Det är viktigt att medborgarna känner förtroende för skattesystemet,
              och det är viktigt att medborgarna upplever att andra medborgare
              gör det.
            </seg>
            <seg xml:id="i-5fa5db532d9ceba0-0">
              Därför är det naturligtvis glädjande att vi håller på att återställa
              förtroendet för det svenska skattesystemet, som ju har haft ett
              relativt lågt förtroende under lång tid hos medborgarna. Vi ser
              vid mätningar att det är en stor andel som uppger att de tycker
              att det är fel att fuska eller att undvika att betala sin skatt.
              Vi ser att det är allt fler som anser att skattesystemet fungerar
              väl, och de är beredda att betala sin skatt. Det är naturligtvis
              positivt.
            </seg>
            <seg xml:id="i-983226711bb10db0-0">
              Jag tror att det har att göra med att både den förra regeringen
              och den här regeringen har gjort viktiga insatser för att förbättra
              skattesystemets legitimitet. Den socialdemokratiska regeringen
              bidrog med att till exempel sänka inkomstskatterna och att ta
              bort arvs- och gåvoskatten. Det var en viktig och central insats
              som Socialdemokraterna gjorde. Det fanns mycket skatteplanering
              som drevs fram av bland annat förmögenhetsskatt och arvs- och
              gåvoskatt. Vi tog ansvar genom att ta bort förmögenhetsskatten.
              De två åtgärderna i kombination tror jag kraftigt har reducerat
              människors lust och vilja att undandra sig beskattning och har
              ökat legitimiteten för systemet.
            </seg>
            <seg xml:id="i-e387661506a90fd7-0">
              Sedan gjorde den förra regeringen en del misstag som gjort att
              vi har behövt städa, och det har vi gjort med stor kraft. Vi har
              åtgärdat räntesnurrorna, Pandoras ask-lösningarna, för andelsbolagen.
              Det handlade om många miljarder i skatteundandragande som uppstod
              efter de förändringar som Socialdemokraterna gjorde i systemet
              när de förändrade reglerna för försäljningar av onoterade andelar.
              Vi går nu fram med viktiga förbättringar av 3:12-reglerna, som
              Socialdemokraterna utformade på ett sådant sätt att de skapade
              en väldig drivkraft till att omvandla lön till kapitalinkomst.
              Nu genomför vi viktiga åtgärder för att återställa legitimiteten
              för systemet.
            </seg>
            <seg xml:id="i-0877754e8cfa10da-0">
              Kanske ska jag säga att det vore välkommet om Socialdemokraterna
              inte minst i den här debatten kunde klargöra att man stöder förändringarna
              av 3:12-reglerna. Vi har lite grann uppfattat att oppositionen
              har skurit pipor i vassen, att man inte riktigt har orkat ta på
              allvar besvärliga diskussioner med grupper som inte har en starkare
              vilja att betala sin skatt. Där har regeringen varit ett föredöme.
            </seg>
            <seg xml:id="i-d662e8b8c689015a-0">
              Som Maria Abrahamsson påpekade har vi gjort viktiga insatser
              med omfattande informationsutbytesavtal, nya handräckningsdirektiv
              och förändringar i EU-lagstiftningen som gör att det nu återkommer
              pengar till Sverige och att allt färre människor väljer så kallade
              skatteparadis. Det här är centralt och viktigt för legitimiteten.
            </seg>
            <seg xml:id="i-569d7bf2833045b4-0">
              Man kan säga att vi kan behöva göra ytterligare insatser. Jag
              är den första att hålla med om det. Den stora och kanske mest
              centrala insatsen är att ytterligare förändra ränteavdragsreglerna
              för företagssektorn. Där tror jag att det finns en överskuldsättning
              som drivs av skatteplaneringsskäl. Det ska Företagsskatteutredningen
              återkomma till.
            </seg>
            <seg xml:id="i-ea62efe4c3390f0d-0">
              Det kan finnas skäl att se över på mer specifika områden, så
              som vi har gjort med omvänd momsföring på byggsidan och personalliggare
              inom delar av tjänstesektorn. Vi har en utredning som ska se över
              om det inte finns möjligheter att just för byggsektorn göra ytterligare
              insatser. Där har vi tidigare fått hård remisskritik på förslag
              där man gjorde bedömningen att det inte kunde ligga till grund
              för lagstiftning.
            </seg>
            <seg xml:id="i-e1bdeda341da89dc-0">
              I dag hör vi signaler från utredningen att man förefaller vara
              bättre i synk med parterna på det här området och när det gäller
              att hitta en praktisk lösning. Det är naturligtvis positivt. Vi
              ska invänta den utredningen, som vi får i slutet av januari. Sedan
              ska vi se om inte den kan ligga till grund för lagstiftning.
            </seg>
            <seg xml:id="i-fd55765b05da40aa-0">
              Tack för materialet, Eva-Lena Jansson!
            </seg>
          </u>
          <note type="speaker" xml:id="i-7b150f44ca4f03e9-0">
            Anf. 88 EVA-LENA JANSSON (S):
          </note>
          <u who="eva-lena_jansson_13df82" xml:id="i-04f35421f5e43846-3">
            <seg xml:id="i-d5bcfa5d9d081a3b-0">
              Herr talman! Jag var nästan lite orolig för att finansministern
              inte skulle ta med sig materialet, för det var ett medskick från
              Sveriges Byggindustrier, Byggnads och från några småföretagare.
              Jag blir lite trött på att finansministern inte svarar på frågorna.
              Jag ska ändå citera vad de fyra småföretagarna skriver: Inför
              en enkel månadsrapportering till Skatteverket för byggbranschen.
              Det handlar om att skicka in några få uppgifter som ändå varje
              seriös företagare måste göra en gång om året i samband med inlämningen
              med kontrolluppgifter.
            </seg>
            <seg xml:id="i-d42ef714e5999ac5-0">
              De tycker inte att det här är en börda. De tycker att det här
              bidrar till seriös konkurrens, till att man får bort skattefuskarna
              och får bort svartarbete. Framför allt gynnar det de seriösa som
              vill finnas kvar inom byggbranschen och som inte vill bli utkonkurrerade
              av sådana som använder sig av svartarbete. Det som följer med
              oseriös konkurrens – och det hade jag en debatt om med finansministerns
              kollega Elisabeth Svantesson häromdagen – är att arbetsmiljön
              tar stryk. Det kan vi se. Det dör en person i veckan på arbetet;
              det skadas många inom byggbranschen. Det har visat sig att när
              huvudentreprenören har lagt ett anbud är det ofta så att underentreprenören
              inte betalar några skatter över huvud taget vare sig i Sverige
              eller i några andra länder. Det här är naturligtvis ett stort
              problem.
            </seg>
            <seg xml:id="i-92cf3569fa791d20-0">
              Det blir lite märkligt att finansministern, och framför allt
              Maria Abrahamsson, säger att det inte finns ett tillräckligt bra
              underlag. Jag delar Maria Abrahamssons uppfattning att det ska
              vara ordentligt utrett. Regeringen har tagit till sig av remissinstansernas
              synpunkter på en utredning, och det är just remissinstanserna,
              oklart vem, som kommer med kritik. Det är oklart om det gäller
              synpunkter från näringsministern. När hon får frågor på Twitter
              om varför hon inte vill göra någonting åt det här svarar hon:
              Lägg av! Det säger man till småföretagarna som är engagerade och
              vill ha ordning och reda i byggbranschen.
            </seg>
            <seg xml:id="i-404dd1b90faa133e-0">
              Jag vill ha ordning och reda i byggbranschen. Sveriges Byggindustrier
              vill ha det, Skatteverket vill ha det, Svenska Byggnadsarbetareförbundet
              vill ha det. Frågan är: Varför vill inte regeringen ha det? Varför
              påskyndar man inte det här? Det finns ett underlag. Om man betalar
              in skatter en gång om året går det också att göra månadsrapporteringen
              på en gång. Om man gjorde det skulle vi bli av med väldigt mycket
              av den osunda konkurrensen, men det kommer fortfarande att finnas
              de som fuskar.
            </seg>
            <seg xml:id="i-92f6bb272fd0c081-0">
              Jag vill tillägga att det inte löser alla problem. Jag är inte
              säker på att det moderata borgarråd och den moderata EU-parlamentariker
              som hade haft svart städhjälp hemma valde att börja betala skatt
              när regeringen införde RUT-avdrag, bara för att man helt plötsligt
              fick göra skatteavdrag om man hade en gemensam inkomst på 180
              000 kronor i månaden. Om man hade haft råd tidigare att betala
              och sedan fick göra skatteavdrag är det inte säkert att man valde
              det vita alternativet.
            </seg>
            <seg xml:id="i-1c2b3d3079fb7414-0">
              Det här löser alltså inte alla frågor, men det ger de seriösa
              företagen företräde och framför allt underlag för att komma till
              rätta med problemen. Om vi dessutom, precis som Byggnads vill,
              kan koppla det till huvudentreprenörsansvar, om man kan få oanmälda
              besök från Skatteverket och om vi kan införa personalliggare kan
              vi komma till rätta med många stora problem. Frågan är: Vill verkligen
              Anders Borg komma till rätta med de här problemen?
            </seg>
          </u>
          <note type="speaker" xml:id="i-b613fca1f14e3176-0">
            Anf. 89 TERES LINDBERG (S):
          </note>
          <u who="teres_lindberg_2e9d4f" xml:id="i-8e2038628bac6cb4-3">
            <seg xml:id="i-f606b7d239fca364-0">
              Herr talman! Jag måste hålla med finansministern om Skatteverkets
              arbete de senaste åren. Skatteverket har gjort ett jättejobb med
              att förändra synsättet när det gäller hur man jobbar gentemot
              aktörer. Man går in för att vilja hjälpa företag att göra rätt
              och inte göra fel. Man har gått från att ha en misstänksamhetsprofil
              till att ha en hjälpsamhetsprofil. Det är jättebra att hjälpa
              företag att göra rätt. Men därmed kan man inte blunda för fusket.
              Vi måste se till att de som gör rätt har sjysta villkor och sjysta
              konkurrensvillkor. Så är det inte i dag, tyvärr.
            </seg>
            <seg xml:id="i-10b9ad2c43ffd025-0">
              Internationellt sett har man sett på oss som att vi har en god
              moral, vi har avsaknad av korruption och vi har sjysta spelregler
              på den svenska arbetsmarknaden som alla följer. Men där är vi
              inte i dag. Finansministern lyfter fram ROT som det som har gjort
              att det har blivit mycket mer seriöst. Det är inte riktigt sant,
              eller hur? Både Kaliber och Uppdrag granskning visade i våras
              att det är fusk i miljardklassen. Även här ger branschen rekommendationer
              på hur vi som lagstiftare skulle kunna komma åt problemen.
            </seg>
            <seg xml:id="i-97aeb61a5e6e31f8-0">
              Problemen handlar om bristande intäkter. Det berör oss alla.
              Tänk 60 miljarder – vad skulle vi kunna göra för dem när det gäller
              välfärden, bostäder och infrastruktur? Vi skulle kunna både skapa
              massor av nya spännande bostadsprojekt och lösa massor av problem.
            </seg>
            <seg xml:id="i-d20742d9734c97c5-0">
              Det här handlar snarare om en ovilja från regeringen. Det är
              självklart att sjysta konkurrensvillkor är en förutsättning för
              sjysta jobb. Det är just vad det handlar om: Sjysta konkurrensvillkor
              är en förutsättning för sjysta jobb.
            </seg>
          </u>
          <note type="speaker" xml:id="i-bded908e9101b247-0">
            Anf. 90 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-2ba5821587f3e760-5">
            <seg xml:id="i-b0ef84623f8ed198-0">
              Herr talman! Återigen perspektivet från Socialförsäkringsutredningens
              sida: När jag tillsammans med en kollega från utredningen besökte
              Småföretagarnas Arbetslöshetskassa för att informera om vårt arbete
              var det bland annat en representant från Danmarks småföretagare
              där. Danmarks småföretagare var väldigt förvånade över den svenska
              debatten och menade att man där hade infört detta system och att
              det fungerade, precis som Teres Lindberg var inne på, alldeles
              utmärkt. Det är inte bara det att man har det väl utrett i Sverige,
              utan man kan också studera detta system när det gäller månadsuppgifter
              på andra ställen.
            </seg>
            <seg xml:id="i-27722616f8ce4183-0">
              Det som nu är viktigt för oss som jobbar vidare med det här,
              och naturligtvis för många andra, utifrån socialförsäkringsaspekten
              är att få ett bestämt besked om när det kommer så att vi har någonting
              att förhålla oss till. Därför kvarstår frågan när regeringen kommer
              att lägga fram en proposition om månadsuppgifter.
            </seg>
            <seg xml:id="i-2582e9b113dc65d5-0">
              Men det kanske är på det sättet att regeringen är handlingsförlamad
              på grund av att man internt inte kan hantera denna fråga. Då är
              det tyvärr, herr talman, ytterligare ett bevis på att vi har en
              regering som har kört fast, som inte kommer någonstans, som inte
              har förmåga att lägga fram förslag, som inte har förmåga att regera.
            </seg>
            <seg xml:id="i-9df4537c46a6a3b9-0">
              Vi har en förskräckande arbetslöshet, men Arbetsmarknadsdepartementet
              behandlar två skrivelser i höst. Man lägger inte fram några förslag
              för att hantera problemen.
            </seg>
            <seg xml:id="i-fe5861f4caf175a4-0">
              Vi har ett väl utrett, av många efterlängtat, förslag om månadsuppgifter.
              Men regeringen förmår inte regera, förmår inte lägga fram förslag.
              Det är det som är problemet, herr talman.
            </seg>
          </u>
          <note type="speaker" xml:id="i-bd228a9f2e02a5e6-0">
            Anf. 91 Finansminister ANDERS BORG (M):
          </note>
          <u xml:id="i-331b60f275e452e1-21" who="unknown">
            <seg xml:id="i-28b849f19e08b427-0">
              Herr talman! Det är viktigt att människor känner förtroende för
              skattesystemet, att det är enkelt att göra rätt och svårt att
              göra fel, att man får bra service från Skatteverket när man försöker
              göra rätt för sig och att vi har en bra och väl fungerande kontrollverksamhet
              som präglas av rättssäkerhet.
            </seg>
            <seg xml:id="i-1d26b4a292df4946-0">
              Här har vi kunnat se en remarkabel förbättring av skattesystemets
              legitimitet under senare år. När Skatteverket mäter detta är det
              alldeles tydligt att medborgarna är mer nöjda med skattesystemet,
              är mer nöjda med det sätt som skattesystemet fungerar och uppfattar
              det som mer legitimt.
            </seg>
            <seg xml:id="i-24340c3bac2d8cd2-0">
              Jag tror att det beror på viktiga insatser, där inte minst Socialdemokraterna
              har bidragit. Den kanske viktigaste förändringen från Socialdemokraternas
              sida var att avskaffa arvs- och gåvoskatten tillsammans med Miljöpartiet
              och Vänsterpartiet. Om jag förstår det rätt var det efter att
              Vänsterpartiet valde den framför förmögenhetsskatten, som Socialdemokraterna
              egentligen var mer angelägna om att avskaffa. Båda åtgärderna
              var naturligtvis kloka.
            </seg>
            <seg xml:id="i-59c7265754c98c19-0">
              RUT och ROT tror jag också har bidragit till att ge större legitimitet
              till systemet. Inte minst har vi sett en del tidigare socialdemokratiska
              statsråd som uppgett att de hade en del bekymmer med att hålla
              ordning på det där. Det är bekymmersamt för alla som har gjort
              fel, naturligtvis inklusive dem av oss som har gjort det. Men
              RUT och ROT gör detta enklare och bättre fungerande.
            </seg>
            <seg xml:id="i-6b7ca54e9f253cb2-0">
              Då är frågan: Vad ska vi göra med byggbranschen? Ja, låt oss
              till att börja med inte svartmåla byggbranschen. Låt mig påpeka
              att Sverige alltså har haft den största sysselsättningsökningen
              av alla EU-länder i byggbranschen. När man tittar på den arbetsmarknadsrapport
              som EU-kommissionen presenterade förra veckan ser man att Sverige
              har en ökning på 10 procent i byggbranschen. Det är helt unikt
              i EU-området. Det beror på att vi har investerat så tungt i infrastruktur
              och annan byggnation att Sverige nu har kunnat sysselsätta fler
              i den branschen.
            </seg>
            <seg xml:id="i-738d32022a22ddb1-0">
              Det är klart att vi ska titta på vad som eventuellt kan behöva
              göras. Det är väl alltid klokt och bra. Då har vi en utredning
              som till den 31 januari ska återkomma med förslag. Om jag har
              förstått det rätt jobbar man där i nära samarbete med branschen,
              och då kanske vi får ett förslag som fungerar väl och som kan
              bli en viktig del av ett fortsatt reformarbete för att upprätthålla
              skattesystemets legitimitet.
            </seg>
          </u>
          <note type="speaker" xml:id="i-c084ab43cf0976bc-0">
            Anf. 92 EVA-LENA JANSSON (S):
          </note>
          <u who="eva-lena_jansson_13df82" xml:id="i-04f35421f5e43846-4">
            <seg xml:id="i-8a0d3ed21a559cac-0">
              Herr talman! Det är fascinerande med den fascination som Anders
              Borg och Fredrik Reinfeldt har för Göran Persson. Man funderar
              nästan om de har någon bild på honom hemma eftersom de gärna vill
              prata om honom. Men de vill inte stå här och prata om sin egen
              politik.
            </seg>
            <seg xml:id="i-6460893c99352faa-0">
              Jag väljer att avsluta med att citera vad byggbranschen skriver:
            </seg>
            <seg xml:id="i-886aba4b282c701f-0">
              Byggbranschen behöver en lagstiftning som innebär att företagen
              redovisar, utbetald bruttoersättning, innehållen preliminärskatt
              och inbetalda arbetsgivaravgifter , för varje anställd varje månad
              till Skatteverket.
            </seg>
            <seg xml:id="i-21bb305f79887a1e-0">
              Sammanställningen finns redan i alla seriösa företags administration
              i och med att detta är uppgifter som behövs för att kunna betala
              ut rätt lön till medarbetarna varje månad. Merarbetet för de seriösa
              företagen är därför mycket begränsat, för att inte säga obefintligt.
              För de oseriösa företagen är dock administrationen omöjlig.
            </seg>
            <seg xml:id="i-a1097531414a7d7c-0">
              Låter det svårt? Låter det komplicerat? Krävs det timslånga,
              månadslånga eller årslånga utredningar? Nej, det behövs inte.
            </seg>
            <seg xml:id="i-018e86ad5da68a8e-0">
              Det är sant att förtroendet för Skatteverket ökar. Men förtroendet
              för regeringspartierna sjunker, och det borde finansministern
              kanske dra några slutsatser av.
            </seg>
            <seg xml:id="i-6693acf65804d799-0">
              För mig är det i alla fall viktigt att vi kommer till rätta med
              det här problemet, precis som vi ska komma till rätta med de problem
              som har uppstått i transportnäringen, i byggbranschen, i servicebranschen
              och i skogsindustrierna. Allting handlar om att komma till rätta
              med att människor inte får kollektivavtalsenliga löner och att
              företag väljer att inte betala skatt. Det borde Anders Borg vara
              intresserad av att komma till rätta med också om han verkligen
              vill fortsätta att vara finansminister. Men jag tror inte det.
            </seg>
          </u>
          <note type="speaker" xml:id="i-d7eb4401fbb056e4-0">
            Anf. 93 Finansminister ANDERS BORG (M):
          </note>
          <u xml:id="i-331b60f275e452e1-22" who="unknown">
            <seg xml:id="i-ee824a438f641167-0">
              Herr talman! Låg mig tacka Eva-Lena Jansson för denna viktiga
              interpellation, som ju också klarlägger att regeringen bedriver
              ett klart och offensivt arbete för att upprätthålla skattesystemets
              legitimitet och hur vi aktivt arbetar för att säkra att skatteintäkterna
              kommer in, så att vår gemensamma välfärd har de intäkter som behövs.
            </seg>
            <seg xml:id="i-78acb1fa36998785-0">
              Det är naturligtvis så, som Eva-Lena Jansson framhållit, att
              vi kan behöva göra mer insatser. Det är på många områden som vi
              behöver säkra skatteintäkterna och bredda våra skattebaser. Vi
              behöver ha en noggrann och nitisk skatteindrivning om vi ska kunna
              upprätthålla låga skatter och en bra service för medborgarna.
            </seg>
            <seg xml:id="i-dfa31343b3c51140-0">
              Det är ett av de områden där regeringen har varit väldigt ambitiös,
              och kommer att vara det framöver. Det är vi naturligtvis generellt
              när det gäller att säkra intäkterna, inte minst i företagsskattesystemet,
              men också att fortsätta att bredda legitimiteten för skattesystemet
              genom till exempel skattelättnader för hushållen. Vi kommer så
              småningom också att gå vidare på olika delområden där det kan
              vara centralt att hitta nya, bra och praktiska lösningar för att
              förbättra skatteindrivningen, där den viktiga utredning som vi
              nu har framför oss på byggsidan kan spela en viktig roll.
            </seg>
            <seg xml:id="i-7ee624de4af1ea37-0">
              Därmed vill jag tacka Eva-Lena Jansson och andra deltagare i
              debatten för denna interpellation.
            </seg>
          </u>
          <note xml:id="i-4716539b3ac61a68-6">
            Överläggningen var härmed avslutad.
          </note>
          <note xml:id="i-8cf4398463e102e7-0">
            13 § Svar på interpellation 2013/14:60 om situationen för flyktingar
            från Syrien
          </note>
          <note type="speaker" xml:id="i-c5e0b4817915661e-0">
            Anf. 94 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-52d6946aa8bf31b2-0">
            <seg xml:id="i-b081330c2c6c5e45-0">
              Herr talman! Amineh Kakabaveh har i en interpellation ställt
              åtta frågor om situationen för flyktingar från Syrien till utrikesminister
              Carl Bildt. Interpellationen har överlämnats till mig för besvarande.
            </seg>
            <seg xml:id="i-a06a93b2048179ed-0">
              1. Amineh Kakabaveh inleder med att fråga vilka initiativ regeringen
              avser att ta för att påskynda och effektivisera hjälpen till dem
              som flyr från Syrien. Sverige för en aktiv dialog med FN-organ,
              andra organisationer och andra givare för att förbättra och effektivisera
              det regionala stödet, både på huvudstadsnivå och genom våra utlandsmyndigheter
              på plats i regionen. En effektiv humanitär insats kräver att de
              humanitära organisationerna är väl samordnade. Sverige driver
              också att fler givare från till exempel gulfländerna borde kanalisera
              sina bidrag genom FN-systemets appeller för att få en bättre samstämmighet
              och samordning. Sverige är också mycket pådrivande inom EU och
              FN för att förbättra det humanitära tillträdet inne i Syrien och
              stärka respekten för den internationella humanitärrätten.
            </seg>
            <seg xml:id="i-43319da6cf838e7f-0">
              2. Därefter frågar Amineh Kakabaveh om regeringen kommer att
              verka för att Sverige ska öka den svenska kvoten av flyktingar
              från Syrien. Sverige har hittills under 2013 ställt 400 platser
              till UNHCR:s förfogande avseende flyktingar från Syrien, inom
              ramen för årets flyktingkvot om 1 900 personer. Under hösten pågår
              en dialog mellan UNHCR och Migrationsverket då UNHCR kommer lämna
              förslag på hur Sveriges vidarebosättningsplatser bör fördelas
              för år 2014.
            </seg>
            <seg xml:id="i-4fd1076ad5c72821-0">
              3. Amineh Kakabaveh frågar vidare om regeringen avser att verka
              för att skapa lagliga vägar in i EU för dem som flyr undan krig
              och förföljelse.
            </seg>
            <seg xml:id="i-e3744a29e86d917d-0">
              I den situation som nu råder ser regeringen en ökad vidarebosättning
              inom EU som det snabbaste, säkraste och mest humana sättet för
              EU att bidra till att lindra den svåra situationen i Syrien och
              dess grannländer.
            </seg>
            <seg xml:id="i-15c8c2b6a430d16c-0">
              Hittills i EU är det bara 13 medlemsstater utöver Sverige som
              har ett vidarebosättningsprogram. Vid rådsmötet den 8 oktober
              yrkade jag att samtliga EU:s medlemsstater ska ta emot kvotflyktingar.
              Regeringen avser att fortsätta driva denna fråga inom EU.
            </seg>
            <seg xml:id="i-cff15520b7ceb463-0">
              4. Amineh Kakabaveh frågar om regeringen avser att verka för
              att låta syriska flyktingar i Sverige få söka visum å sina anhörigas
              vägnar så att de inte tvingas resa till en ambassad.
            </seg>
            <seg xml:id="i-f1658648a52731f0-0">
              Enligt EU:s förordning om införande av en gemenskapskodex om
              viseringar krävs personlig inställelse i samband med ansökan om
              visering. Några planer att ändra denna ordning finns inte i dag.
            </seg>
            <seg xml:id="i-c435b325cc2bd586-0">
              5. Amineh Kakabaveh frågar vilka initiativ regeringen avser att
              ta gentemot stater som exempelvis Egypten för att förhindra att
              flyktingar från Syrien behandlas som brottslingar och fängslas.
            </seg>
            <seg xml:id="i-c4ccc599c69d3962-0">
              Hanteringen av syriska flyktingar som kommer till Egypten är
              i första hand ett ansvar för egyptiska myndigheter. Det är dock
              av stor vikt att Egypten följer Genèvekonventionens regelverk.
              FN:s flyktingorgan UNHCR finns på plats och arbetar särskilt med
              syriska flyktingar. Sverige och EU för en löpande dialog med Egypten
              och UNHCR om situationen, och vi följer utvecklingen noga.
            </seg>
            <seg xml:id="i-8d06647e073bd8c5-0">
              6. Amineh Kakabaveh frågar vad regeringen avser att göra för
              att förhindra handel med utsatta kvinnor och barn i flyktinglägren
              i Syriens grannländer.
            </seg>
            <seg xml:id="i-89ca6de26d25f936-0">
              Det är givetvis djupt beklagligt att kvinnor och barn som flytt
              Syrien är särskilt utsatta. UNHCR:s och Unicefs arbete med syriska
              flyktingar i lägren i grannländerna syftar bland annat till att
              säkra kvinnors och barns trygghet och säkerhet.
            </seg>
            <seg xml:id="i-af29eef705281c05-0">
              En väsentlig del av det svenska stödet till Syrienkrisen fokuserar
              på skyddet för flyktingar, inte minst kvinnor och barn. Skyddsfrågor
              är en central del av Sveriges dialog med UNHCR.
            </seg>
            <seg xml:id="i-f352ec9104add03c-0">
              7. Amineh Kakabaveh frågar vad regeringen avser att göra inom
              EU för att förmå andra EU-länder att ta emot fler flyktingar.
            </seg>
            <seg xml:id="i-140639cab8be722d-0">
              Förutom att det är av vikt att samtliga EU:s medlemsstater accepterar
              att ta emot kvotflyktingar är regeringens uppfattning att ett
              väl fungerade gemensamt europeiskt asylsystem leder till att fler
              personer som söker skydd i Europa får den hjälp de behöver.
            </seg>
            <seg xml:id="i-2f3459ce4e2cd4f2-0">
              Tyvärr lever inte alla medlemsstater upp till sina förpliktelser
              ännu. Sverige anser först och främst att varje land har ett eget
              ansvar att följa EU-lagstiftningen. Det ansvar Sverige tar behöver
              fler axla.
            </seg>
            <seg xml:id="i-481695f4ed80e370-0">
              Fler länder i den europeiska unionen måste göra mer. Sverige
              fortsätter därför att trycka på att det är av yttersta vikt att
              samtliga medlemsstater tillämpar det gemensamma regelverket och
              att de personer som kommer till EU och är i behov av internationellt
              skydd bereds detta.
            </seg>
            <seg xml:id="i-eeba3b3f6f094022-0">
              Kommissionen har också i sin roll som fördragens väktare en central
              funktion att säkerhetsställa att det gemensamma regelverket efterlevs.
            </seg>
            <seg xml:id="i-0ee26052b96c999c-0">
              8. Avslutningsvis frågar Amineh Kakabaveh vad regeringen avser
              att göra för att Turkiet och andra flyktingmottagande länder ska
              underlätta för humanitär hjälp utan att ställa krav på att organisationer
              som ger denna hjälp först måste vara registrerade.
            </seg>
            <seg xml:id="i-2ec716e6a69cfed5-0">
              Det är av yttersta vikt att humanitära förnödenheter kommer civilbefolkningen
              i norra Syrien till del. Sverige har under en längre tid fört
              en aktiv dialog med Turkiet och turkiska myndigheter på olika
              nivåer om vikten av att underlätta för organisationer som arbetar
              med att föra in humanitärt stöd till norra Syrien. Den registrering
              av organisationer som tidigare tog mycket lång tid har påskyndats,
              och samarbetet med turkiska myndigheter har förbättrats sedan
              i somras. Det är viktigt att det förblir så, och Sverige kommer
              att fortsätta att nära följa denna fråga.
            </seg>
          </u>
          <note type="speaker" xml:id="i-2b4a1f42d0c63599-0">
            Anf. 95 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-567a1036e3b1681f-0">
            <seg xml:id="i-9ae7636bd53debbf-0">
              Herr talman! Tack, statsrådet Tobias Billström, för ditt tydliga
              och rättframma svar på de frågor som jag har ställt!
            </seg>
            <seg xml:id="i-d664794fbaa67d01-0">
              Svaret har blivit en god sammanfattning av vad Sverige gör –
              och i en hel del fall inte gör, men tack för tydligheten i svaret.
            </seg>
            <seg xml:id="i-90e01783f3b5f236-0">
              Herr talman! Svaret på den första frågan belyser den humanitära
              situationen för flyktingar som flyr från Syrien. Vad gäller till
              exempel Bulgarien har humanitära organisationer svårt att finnas
              på plats. Situationen är mycket allvarlig, men tyvärr har internationella
              organisationer inget projekt där.
            </seg>
            <seg xml:id="i-161bf862975b37e7-0">
              Dess värre är tusentals syrier nu i behov av humanitär hjälp
              i flera europeiska länder. Varken UNHCR eller andra FN-organ har
              ökat sitt stöd till södra Europas gränsområden, till exempel i
              Grekland, Italien och Bulgarien, där syrier huvudsakligen når
              Europa.
            </seg>
            <seg xml:id="i-39ba268700c6508a-0">
              Asylsystemet fungerar fortfarande mycket dåligt i Grekland. Varken
              skydd eller stöd ges till syrier i Aten.
            </seg>
            <seg xml:id="i-eac1f6cec16e7bfd-0">
              I Italien är mottagningssystemet överbelastat, och levnadsvillkoren
              på förläggningarna på Lampedusa och i Pozzalo är mycket dåliga.
              De motsvarar inte ens lägsta acceptabla standard.
            </seg>
            <seg xml:id="i-bb8f52146685db2a-0">
              Människor försöker nu undvika att ta sig till Grekland och kommer
              allt oftare till Europa genom Bulgarien. UNHCR är inte operationellt
              i Bulgarien. Bulgarien har hittills inte klarat tillströmningen
              av flyktingar och ger inte anständiga mottagningsvillkor.
            </seg>
            <seg xml:id="i-40b28f6380681d53-0">
              Vintern är på väg, vilket kommer att förvärra situationen ytterligare.
              Människor tvingas att finna irreguljära sätt att fly från vissa
              EU-länder för att nå anständiga levnadsvillkor och tillgång till
              skydd i andra länder som till exempel Sverige.
            </seg>
            <seg xml:id="i-08ba21f942ca9f65-0">
              De mest utsatta grupperna, herr talman, är ensamkommande barn,
              gravida kvinnor, äldre och handikappade samt de sjuka och skadade
              som betalar det högsta priset men inte får det skydd de behöver.
              De har inte ens identifierats som utsatta grupper.
            </seg>
            <seg xml:id="i-44b463280b712051-0">
              I Bulgarien är 30 procent av de syriska flyktingarna barn. Min
              fråga är: Vad gör Sverige och statsrådet för att förmå Bulgarien
              att tillåta till exempel humanitära organisationer, inte minst
              flyktingorgan?
            </seg>
            <seg xml:id="i-768378ce3859c5fc-0">
              Herr talman! Jag har själv varit i många flyktingläger i Hatayområdet
              i Turkiet men också i det så kallade befriade Syrien som regimen
              inte har kontroll över. Jag mötte många flyktingar där. Situationen
              är fruktansvärd, och det är väldigt svårt att nå en ambassad,
              vare sig man är flykting inne i Syrien eller i Turkiet.
            </seg>
            <seg xml:id="i-8b31c968cfa2dfc4-0">
              Tack vare att personal från svenska ambassaden i Ankara följde
              med kunde vi möta flyktingarna och besöka lägren även inne i Turkiet.
              Det är inte lätt för de flyktingarna att nå en ambassad och komma
              på lagliga vägar. Därför förväntas det av Sverige att vi ska försöka
              öka flyktingkvoterna.
            </seg>
            <seg xml:id="i-fe5c89d2e2f74604-0">
              Det förväntas inte minst i det reportage som Cecilia Uddén på
              Sveriges Radio gjorde. Det gjorde oss allihop väldigt upprörda
              men också berörda att desperata barn och vuxna försöker söka sig
              till Sverige men drunknar.
            </seg>
          </u>
          <note type="speaker" xml:id="i-88cc961b3a26f092-0">
            Anf. 96 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-52d6946aa8bf31b2-1">
            <seg xml:id="i-9ba3f6a024faf4cc-0">
              Herr talman! Först och främst tackar jag Amineh Kakabaveh för
              berömmet för de svenska insatserna.
            </seg>
            <seg xml:id="i-c636657cf0fa2a51-0">
              Situationen för de syriska flyktingarna är, som interpellanten
              noterar, ofta mycket svår. Frågan har nyligen diskuterats i EU-kretsen.
            </seg>
            <seg xml:id="i-f5935eb84074d815-0">
              Sverige fokuserar också en stor del av det humanitära biståndet
              på skydd av flyktingar. Detta stöd kanaliseras genom såväl FN-organisationer
              som enskilda organisationer, och en betydande del fokuseras särskilt
              på kvinnor och barn som har flytt Syrien.
            </seg>
            <seg xml:id="i-1c59071a6ba66341-0">
              Skyddsfrågor är även en viktig del i våra dialoger med FN:s flyktingkommissariat
              UNHCR. UNHCR är naturligtvis, som interpellanten också noterar,
              djupt engagerat i Syrienkrisen liksom i frågor som berör flyktingars
              mottagande vid gränsövergångar, flyktingars likhet inför lagen
              och kvinnors och barns särskilda utsatthet i flyktingsituationer.
            </seg>
            <seg xml:id="i-5493e81b168bf740-0">
              Till det kommer också det specifika engagemang som Europeiska
              unionen måste visa i den här frågan. Vi fick så sent som den 17
              oktober information från ledningen för EASO – det vill säga European
              Asylum Support Office, det europeiska stödkontoret för asylfrågor
              – om att EASO och den bulgariska staten har signerat en överenskommelse.
              EASO kommer att lämna stöd till Bulgarien till och med september
              2014. Det kommer att ske på ett antal högt prioriterade områden.
              Det gäller identifiering och registrering av de blandade grupper
              av migranter som kommer, registrering av asylsökande och naturligtvis
              också frågan om ensamkommande barn och särskilt skyddsbehövande
              och utsatta grupper. Det gäller den korrekta asylprocessen i Bulgarien.
            </seg>
            <seg xml:id="i-cec0f2e0a34c41e5-0">
              Dessutom kommer man att lämna stöd till asylprövningsprocessen,
              tillhandahålla landinformation, vilket ofta är avgörande, och
              erbjuda träning enligt den så kallade Curriculummodul som finns
              för nyligen anställda personer inom EASO. Man kommer också att
              erbjuda expertis för att se till att Bulgarien kan ta emot det
              stöd som kan komma via de EU-fonder som går under beteckningen
              Solidprogram.
            </seg>
            <seg xml:id="i-b8f0178f3399f547-0">
              Allt det här sammantaget gör att det sker en hel del saker, även
              om det inte alltid uppmärksammas så mycket, för att se till att
              andra medlemsstater som Bulgarien får möjlighet att bygga välfungerande
              asylsystem vad gäller både prövning och mottagande, och det tycker
              jag är bra.
            </seg>
            <seg xml:id="i-f5062e41ffaae511-0">
              Sverige var, som interpellanten kanske vet, under vårt ordförandeskap
              i EU 2009 drivande i inrättandet av det europeiska stödkontoret
              för asylfrågor. Vi kan nu se att de insatser som vi gjorde för
              att få stödkontoret på plats faktiskt också betalar sig. Vi ser
              att andra länder har möjlighet att höja sin standard, och det
              kommer naturligtvis ytterst den enskilda syriska asylsökanden
              till del.
            </seg>
            <seg xml:id="i-2f0555c5f7459f91-0">
              I övrigt kan jag bara säga att när det gäller svårigheten att
              nå ut med det humanitära biståndet i Syrien har jag ingen annan
              uppfattning än interpellanten. Det är oerhörda svårigheter med
              detta, som det har rapporterats mycket om i medierna. Det finns
              byråkratiska problem, som svårigheter att få tillstånd till humanitära
              konvojer, det finns utdragna processer för viseringar för internationell
              personal och det finns också brist på information om läget på
              marken. Allt detta utgör stora utmaningar för det humanitära samfundets
              möjligheter att verka i det här landet.
            </seg>
            <seg xml:id="i-b17b24744efad1b3-0">
              Givet den svåra situationen måste samtliga berörda aktörer verka
              för ökat humanitärt tillträde, och alla tänkbara kanaler måste
              användas för att nå ut med det humanitära biståndet till dem som
              behöver stöd.
            </seg>
            <seg xml:id="i-3a2d5b94a5b63cdc-0">
              Detta måste ske därför att vi annars kommer att få se sekundära
              förflyttningar, där människor tar chansen och sätter sina liv
              på spel för att nå en bättre tillflykt och en bättre levnadssituation,
              men naturligtvis också därför att de länder som befinner sig i
              närområdet, som Turkiet, Libanon, Jordanien och Irak, som har
              mycket större flyktinggrupper än både Sverige och EU, annars kommer
              att få mycket stora problem framöver.
            </seg>
          </u>
          <note type="speaker" xml:id="i-8fb32815f4407c79-0">
            Anf. 97 AMINEH KAKABAVEH (V):
          </note>
          <note xml:id="i-7b9b5826dd9dfab6-0">
            Herr talman! Tack, statsrådet Tobias Billström!
          </note>
          <u who="amineh_kakabaveh_bf37d1" prev="cont" xml:id="i-6812d2cb71c09664-0">
            <seg xml:id="i-edc9edd555fa5459-0">
              Problemet är dess värre att de länder som har tagit emot så många
              flyktingar inte underlättar humanitär hjälp. Turkiet är ett av
              de länderna. Många internationella organisationer har många gånger
              lyft frågan om att det är krav på registrering och att man inte
              får tillåtelse om man inte är etablerad. Jag tycker att Sverige
              varje gång kunde ta tillfället i akt och lyfta frågan, inte minst
              i går, när landets premiärminister Recep Tayyip Erdoğan var här.
              Då kunde man till exempel påpeka detta. Det förväntas faktiskt
              av Sverige. I en av flykting- och asylfrågorna gör regeringen
              rätt saker. I detta fall är det enda man kan berömma att vi ska
              påverka andra och att vi försöker påverka andra länder.
            </seg>
            <seg xml:id="i-8c3244c11ffd21f5-0">
              Men det betyder inte att vi själva inte ska ta eget ansvar. Jag
              vet inte om statsrådet lyssnade på Cecilia Uddéns rapport om de
              mammor som såg sina barn drunkna i vattnet. Det handlade om den
              lilla flickan vars förälder dog. De var på väg till Sverige. Jag
              tycker att Sverige i vissa sammanhang kan öka sitt humanitära
              stöd, särskilt när det gäller kvotflyktingar.
            </seg>
            <seg xml:id="i-559b4bf414105975-0">
              Jag vet själv vad det innebär. Jag var en av dem. Jag är en kvotflykting
              till Sverige. Det innebär enormt mycket för den enskilda människan,
              den unga människa som inte har någon annan framtid än att man
              har valt ett land som Sverige. Jag mådde verkligen så dåligt när
              jag hörde om flickan som grät och ville förverkliga drömmen. Föräldrarna
              ville komma till Sverige.
            </seg>
            <seg xml:id="i-424b01338a324d71-0">
              Jag tycker att det är pinsamt för ett land som Sverige, som kan
              ta emot fler via kvot. Det är inte så lätt. Det var inte lätt
              för mig för 21 år sedan att komma till en ambassad, även om min
              situation var annorlunda. I dag är det totalt omöjligt för dem
              att gå till en ambassad och söka sig till Sverige genom visum.
            </seg>
            <seg xml:id="i-9890ca0ffc7d5f97-0">
              Sverige har möjligheter, och det förväntas också. Detta måste
              vi göra, för de människor som har möjlighet, som släktingar –
              precis som alla andra länder, som Schweiz och Tyskland. Varför
              kan vi inte göra det? Det är det ena.
            </seg>
            <seg xml:id="i-516a44602c651d50-0">
              Det andra, herr talman, är att Sverige på givarkonferensen har
              lovat ca 150 miljoner kronor för att stödja de humanitära insatserna.
              Men bara 30 procent av detta är betalat. Min fråga är: Varför
              har resten stannat på UD? Varför skickas inte de här pengarna?
              Enligt internationella Rädda Barnen har det betalats bara 30 procent,
              och resten har inte betalats ut. Min fråga är: När ska det göras?
              Nu är vintern på väg, och de här pengarna behövs.
            </seg>
            <seg xml:id="i-df4f01d9a7d3e393-0">
              Att vara i krig och i den här svåra situationen är fruktansvärt.
              Det är bara de här människorna som kan uppleva och känna hur det
              är. Det är vi som sitter här som är makthavare. Det enda vi kan
              göra är att se till att det vi lovar hålls när det gäller pengar
              och möjligheter till lagliga vägar och stöd för att de här människorna
              ska kunna ta sig ur sitt elände, de som har chansen att överleva.
            </seg>
            <seg xml:id="i-32ef766e11d6c3fb-0">
              Jag hoppas att jag får svar på den frågan också.
            </seg>
          </u>
          <note type="speaker" xml:id="i-f545541f21a3ad40-0">
            Anf. 98 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-52d6946aa8bf31b2-2">
            <seg xml:id="i-a7a447b37dbfbeb6-0">
              Herr talman! Jag tror att vi alla delar den upprördhet som Amineh
              Kakabaveh ger uttryck för inför en situation som är ofattbar.
              Den katastrof som övergår det syriska folket saknar motstycke
              i modern tid i Europas närområde, skulle jag vilja påstå.
            </seg>
            <seg xml:id="i-7f902189f72e2bc4-0">
              Just därför att det är på det sättet måste vi också visa solidaritet
              med de människor som är utsatta. Det gör vi bäst, anser Sverige
              och den svenska regeringen, genom att vara djupt engagerad i Europeiska
              unionens arbete på det här området. Det gör vi också tydligast
              genom att se till att alla 28 medlemsstater skaffar sig en kvot
              hos UNHCR, FN:s flyktingkommissariat.
            </seg>
            <seg xml:id="i-73fdcb9fb6ed7348-0">
              EU har 28 medlemsstater. I dag är det bara 13 av dessa som över
              huvud taget har någon kvot. Sverige är med sina 1 900 platser
              det land som tar emot flest i hela Europeiska unionen. Men även
              om man skulle kunna nedslås av de siffrorna är det faktiskt så
              att om alla 28 medlemsstater skaffade sig en kvot som var lika
              stor i förhållande till respektive lands befolkning som Sveriges
              kvot, det vill säga 1 900 personer för 9,5 miljoner invånare,
              skulle EU på årsbasis kunna erbjuda UNHCR minst 100 000 platser.
              Det vore ingen liten summa för att avhjälpa de värsta förhållandena
              i de flyktingläger som finns i länderna runt omkring Syrien. Det
              skulle kunna bibringa många människor som i dag är utsatta och
              skyddsbehövande en möjlighet att komma förbi, komma undan människosmugglarnas
              klor, komma förbi hindren på vägen och få en säker och trygg väg
              till skydd.
            </seg>
            <seg xml:id="i-0fd2a53a2bd8b5a9-0">
              Sedan vill jag ändå säga att jag inte riktigt tycker att jag
              kan hålla med Amineh Kakabaveh om den kritik som jag uppfattar
              mot Turkiet. Turkiet är ett land som har gjort fantastiskt mycket
              för att hjälpa de syrier som har flytt till det landet och har
              gjort mycket stora insatser. Under mitt besök den 23–24 maj i
              år fick jag mycket god information från ett antal humanitära organisationer
              som verkar i Turkiet. Även om man naturligtvis kan ha synpunkter
              på registreringsfrågan – det finns andra stater – måste man komma
              ihåg och ge ett erkännande till den turkiska staten för vad den
              gör för de många hundratusentals människor som har kommit som
              flyktingar från Syrien och i dag vistas på Turkiets territorium.
            </seg>
            <seg xml:id="i-d62861e6f9bb71ae-0">
              Jag vill också konstatera att kvotflyktingsystemet, som jag pratade
              om tidigare, inte är det enda vapnet i vår arsenal. Förutom vikten
              av att samtliga EU:s medlemsstater tar emot kvotflyktingar och
              ökar sina kvoter är regeringens uppfattning att ett välfungerande,
              gemensamt europeiskt asylsystem skulle leda till att fler personer
              som söker skydd i Europa får den hjälp som de behöver.
            </seg>
            <seg xml:id="i-cf8c7c52b82d8c47-0">
              Men tyvärr lever inte alla medlemsstater upp till sina förpliktelser.
              Då anser Sverige att först och främst har varje land ett ansvar
              för att följa EU-lagstiftningen. Men kommissionen har också ett
              ansvar och en central roll som fördragens väktare. Kommissionen
              ska se till att EU-reglerna följs av medlemsstaterna. Om så inte
              är fallet kan kommissionen föra talan om fördragsbrott vid EU-domstolen.
              Sverige har vid upprepade tillfällen framhållit vikten av att
              kommissionen fullgör den uppgiften och kommer att fortsätta med
              detta.
            </seg>
            <seg xml:id="i-b973ecea8d080d59-0">
              Avslutningsvis: Frågor om biståndet är trots allt inte min portfölj
              i regeringen, så jag måste hänvisa de frågorna till biståndsministern.
              Men jag vill ändå säga att det, givet vad jag sade tidigare om
              svårigheten att operera inne i Syrien, kanske inte är så förvånande
              att överföringen av medlen går något långsammare än vad man hade
              kunnat önska.
            </seg>
          </u>
          <note type="speaker" xml:id="i-de363cbd833f889f-0">
            Anf. 99 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-567a1036e3b1681f-1">
            <seg xml:id="i-2ed90048ad3aca85-0">
              Herr talman! Jag tycker att statsrådet kunde svara på frågorna,
              åtminstone när det gäller en del av biståndet till flyktinglägren
              runt om i Syrien. Det är viktigt att Sverige ger de pengar som
              man har lovat på givarkonferensen.
            </seg>
            <seg xml:id="i-99de400d69dda2c8-0">
              Turkiet har tagit emot över 500 000 människor. Jag instämmer
              helt i att de har gjort ett gott arbete. Men nu håller de på att
              bygga murar för att hindra flyktingar att komma in i landet. De
              gör ett gott arbete, men kritiken gäller att de har för höga krav.
              Många humanitära organisationer skulle vilja hjälpa Turkiet och
              flyktingarna om de lättare fick komma in i landet. Det var detta
              som jag ville betona.
            </seg>
            <seg xml:id="i-f749011a6d69d26e-0">
              Jag har förståelse för alla formaliteter och EU-kommissionen.
              Men människor som drabbas av krig, är desperata och har en hopplös
              situation vet ingenting om vilka formaliteter som olika länder
              följer. De förväntar sig, som vi har tagit del av i reportagen
              i Sveriges Radio, att de ska få den hjälp som olika länder lovar.
              Ett av dessa länder är Sverige.
            </seg>
            <seg xml:id="i-cc85cafd523a3aac-0">
              Att fängsla flyktingar i Egypten är att förnedra dem. Det är
              omänskligt och strider mot FN:s konventioner. De har flytt, men
              de har satts i fängelse.
            </seg>
            <seg xml:id="i-990fb339285b0015-0">
              Sverige borde vara på plats för att se till att dessa länder
              först och främst följer Genèvekonventionen. Vi borde också ta
              emot specifika fall. Det har vi möjlighet att göra. Jag hoppas
              att vi fortsätter att vara ett öppet land så att folk via lagliga
              vägar får komma hit.
            </seg>
          </u>
          <note type="speaker" xml:id="i-bbbf9f56bc6a3913-0">
            Anf. 100 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-52d6946aa8bf31b2-3">
            <seg xml:id="i-ee766b819b528d90-0">
              Herr talman! Inledningsvis ser jag naturligtvis allvarligt på
              utvecklingen i Egypten. Egypten är bundet av sina internationella
              åtaganden, i synnerhet sina åtaganden vad gäller Genèvekonventionen
              och Europakonventionen om de mänskliga rättigheterna.
            </seg>
            <seg xml:id="i-e04ea95f97cc6282-0">
              I den situation som nu råder är en ökad vidarebosättning till
              EU det snabbaste, säkraste och mest humana sättet för EU:s medlemsstater
              att bidra till att lindra den svåra situationen i Syrien och dess
              grannländer.
            </seg>
            <seg xml:id="i-c3783f0251ece635-0">
              Om alla tog emot lika många kvotflyktingar som Sverige i förhållande
              till folkmängd skulle EU gemensamt kunna hjälpa ca 100 000 personer.
              Sverige har hittills i år bidragit med 323 miljoner kronor till
              Syrienkrisen, och sedan krisens början har vi bidragit med mer
              än 600 miljoner kronor i humanitärt stöd. Stödet kanaliseras via
              FN, Rödakorsrörelsen och enskilda organisationer och går såväl
              till behövande i Syrien som till människor som tvingas fly till
              grannländerna i regionen.
            </seg>
            <seg xml:id="i-c1a612f014031136-0">
              Vi kommer att fortsätta göra vad vi kan för att hjälpa de utsatta
              människor som lever med konsekvenserna av en alltmer förvärrad
              humanitär situation.
            </seg>
            <seg xml:id="i-335d2c5e99de1107-0">
              Jag vill avslutningsvis konstatera att det var bra att Amineh
              Kakabaveh ställde denna interpellation. Det gav mig en möjlighet
              att visa på bredden av alla de insatser på olika områden som regeringen
              gör för att se till att underlätta i spåren av den fruktansvärda
              katastrof som vi ser utspela sig i Syrien. Men vi måste också
              arbeta med frågan på flera olika ledder. Det handlar inte bara
              om en nationell diskussion utan om en EU-diskussion. Ytterst när
              det gäller upphovet till krisen och konsekvenserna av den handlar
              det naturligtvis också om den globala nivån.
            </seg>
          </u>
          <note xml:id="i-4716539b3ac61a68-7">
            Överläggningen var härmed avslutad.
          </note>
          <note xml:id="i-98ca313e203afaa7-0">
            14 § Bordläggning
          </note>
          <note xml:id="i-bbc10b8a78ed399d-0">
            Följande dokument anmäldes och bordlades:
          </note>
          <note xml:id="i-3a9c64bb7e59768b-0">
            15 § Anmälan om interpellationer
          </note>
          <note xml:id="i-21cce4ed52ca8e71-0">
            Följande interpellationer hade framställts:
          </note>
          <note xml:id="i-a4bf14f5722f6cf7-0">
            den 7 november
          </note>
          <note xml:id="i-75460660142699ec-0">
            Jasenko Omanovic
          </note>
          <note xml:id="i-b91ed680bcec9e57-0">
            Kent Persson
          </note>
          <note xml:id="i-40841639a99d0a6d-0">
            Morgan Johansson
          </note>
          <note xml:id="i-967f325ba2bc79bd-0">
            Gustav Fridolin
          </note>
          <note xml:id="i-f4d50d8bc4f5cdfc-0">
            den 8 november
          </note>
          <note xml:id="i-cdffe1473821d157-0">
            Urban Ahlin
          </note>
          <note xml:id="i-0c1596fedbdb8996-0">
            Tomas Nilsson
          </note>
          <note xml:id="i-c82a6382ea059cdd-0">
            Jonas Gunnarsson
          </note>
          <note xml:id="i-3f9999395748f66d-0">
            Interpellationerna redovisas i bilaga som fogats till riksdagens
            snabbprotokoll tisdagen den 12 november.
          </note>
          <note xml:id="i-16f3700022ac5ce9-0">
            16 § Anmälan om frågor för skriftliga svar
          </note>
          <note xml:id="i-fdbc72324a0ea6af-0">
            Följande frågor för skriftliga svar hade framställts:
          </note>
          <note xml:id="i-f4d50d8bc4f5cdfc-1">
            den 8 november
          </note>
          <note xml:id="i-2ee32bc1a5e865a8-0">
            Eva-Lena Jansson
          </note>
          <note xml:id="i-2ee32bc1a5e865a8-1">
            Eva-Lena Jansson
          </note>
          <note xml:id="i-831e4171d811aec2-0">
            Amineh Kakabaveh
          </note>
          <note xml:id="i-569bc85d9d541b2f-0">
            Frågorna redovisas i bilaga som fogats till riksdagens snabbprotokoll
            tisdagen den 12 november.
          </note>
          <note xml:id="i-954904bc1986f501-0">
            17 § Kammaren åtskildes kl. 14.24.
          </note>
          <note xml:id="i-4caac475d3d7fa8b-0">
            Förhandlingarna leddes
          </note>
          <note xml:id="i-2eb0a70e1da37188-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
