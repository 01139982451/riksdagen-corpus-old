<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--123</head>
          <docDate when="2009-05-21">2009-05-21</docDate>
        </div>
      </front>
      <body>
        <div>
          <note xml:id="i-7e1079c53e002633-0">
            ﻿
          </note>
          <note xml:id="i-ddb1c5585a34d955-0">
            Riksdagens protokoll
          </note>
          <note xml:id="i-1d2c500d8550caf0-0">
            2009/10:123
          </note>
          <note type="date" xml:id="i-013180965dc397bc-0">
            Fredagen den 21 maj
          </note>
          <note xml:id="i-12c6b0e8aecf1820-0">
            Kl. 09:00 - 14:15
          </note>
          <note xml:id="i-51866342494d9e78-0">
            1 § Hänvisning av ärende till utskott
          </note>
          <note xml:id="i-3c25ec5e55aa6333-0">
            Föredrogs och hänvisades
          </note>
          <note xml:id="i-0bac12b40156fe6b-0">
            2 § Förnyad bordläggning
          </note>
          <note xml:id="i-f9903b38e8692f52-0">
            Föredrogs och bordlades åter
          </note>
          <note xml:id="i-5b49323733a8e2f9-0">
            3 § Anmälan om inkomna protokollsutdrag från utskott
          </note>
          <note xml:id="i-e3d567d062fc0ddf-0">
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note xml:id="i-db5cea0f8b687bca-0">
            prot. 2009/10:31 från torsdagen den 20 maj från miljö- och jordbruksutskottet
            och
          </note>
          <note xml:id="i-eed5c5c6febce0e7-0">
            prot. 2009/10:34 från torsdagen den 20 maj från justitieutskottet.
          </note>
          <note xml:id="i-6c4b0d01224177b3-0">
            4 § Att möta globala utmaningar om samstämmighet för utveckling
          </note>
          <note xml:id="i-4355ec998d031039-0">
            Föredrogs
          </note>
          <note type="speaker" xml:id="i-d40ef3e016c0d295-0">
            Anf. 1 AMEER SACHET (s):
          </note>
          <u who="ameer_sachet_a38283" xml:id="i-f0bfeccb5e0878cd-0">
            <seg xml:id="i-bb6f420c5e109337-0">
              Fru talman! Jag vill börja med att välkomna biståndsminister
              Gunilla Carlsson till debatten!
            </seg>
            <seg xml:id="i-09346a1b761b1e07-0">
              I dag behandlar vi betänkande UU14 Att möta globala utmaningar
              om samstämmighet för utveckling . Inledningsvis vill jag säga
              att vi socialdemokrater givetvis står bakom alla de gemensamma
              reservationerna tillsammans med Vänsterpartiet och Miljöpartiet
              de gröna, men jag vill yrka bifall till reservationerna 3 och
              5.
            </seg>
            <seg xml:id="i-1378671ad946a597-0">
              Politik för global utveckling är ett viktigt område inom utrikespolitiken.
              Att både driva och försvara de grundläggande principerna om mänskliga
              rättigheter i världen, att bekämpa fattigdom och korruption och
              att uppnå samtliga millenniemål är också en del av detta arbete.
              Men trots att FN:s millenniemål ska vara uppfyllda 2015 saknas
              fokus på dessa i regeringens skrivelse. Det borde inte vara så;
              politik handlar om att vilja och driva saker.
            </seg>
            <seg xml:id="i-f35ade328fd783c3-0">
              I millenniemålsdeklarationen slås fast att global utveckling
              förutsätter en helhetssyn, det vill säga sammanhållna insatser
              för fattigdomsbekämpning, fred och säkerhet, tillväxt, hälsa och
              utbildning. Även miljö, klimat, mänskliga rättigheter och demokrati
              är delar av en helhetssyn. Det övergripande målet för politiken
              är att bidra till en rättvis och hållbar global utveckling. Det
              Sverige säger i ett sammanhang måste stämma med svenskt agerande
              i ett annat.
            </seg>
            <seg xml:id="i-481d951d4c29fdc1-0">
              Utöver näringslivets roll, vilken regeringen betonar, vill vi
              rödgröna lyfta fram även andra aktörers viktiga roll i såväl givar-
              som mottagarland. För en hållbar utveckling och fattigdomsbekämpning
              är det särskilt viktigt med demokrati och demokratisering som
              ger utrymme för civila och fackliga organisationer samt ger dem
              möjligheter att påverka den politiska utvecklingen och samhällets
              resursfördelning.
            </seg>
            <seg xml:id="i-55d5bd6292901807-0">
              Regeringens nedskärningar av enskilda svenska organisationers
              informationsverksamhet motverkar målet att öka allmänhetens kännedom
              om och engagemang för den globala utvecklingen. Vi vill skapa
              en samordningsfunktion i Regeringskansliet som ska svara för att
              regeringens agerande samfällt strävar mot målet om en hållbar
              och rättvis global utveckling.
            </seg>
            <seg xml:id="i-b2982c694e2f8070-0">
              Jag kan konstatera att regeringen fortsätter att ligga på en
              mycket hög nivå när det gäller avräkningar från biståndet. I budgeten
              för 2010 gör regeringen avräkningar från biståndsramen som uppgår
              till hela 14 procent av ramen. Dessa avräkningar berörs inte i
              PGU-skrivelsen.
            </seg>
            <seg xml:id="i-17c88b33a6095f90-0">
              Det är viktigt att det bistånd vi ska kanalisera på annat sätt
              än just till fattigdomsbekämpning redovisas tydligt. Vi motsätter
              oss inte att man gör avräkningar i enlighet med det internationella
              regelverket, men vi måste ställa oss en viktig fråga: Hur långt
              ska regeringen få gå i avräkningen av internationellt bistånd?
            </seg>
            <seg xml:id="i-5e9ecd19064f37da-0">
              Vi vill därför att regeringen redovisar hur avräkningarna bidrar
              till målsättningen för fattigdomsbekämpning och utveckling. Om
              regeringen får fortsätta med avräkningarna riskerar själva huvudmålet
              för biståndet, fattigdomsbekämpning och utveckling, att marginaliseras.
            </seg>
            <seg xml:id="i-8cc2a07f79c78731-0">
              Den internationella handelns regler och avtal måste kombineras
              med konventioner som skyddar människor och miljö. Skyddet av människor
              handlar om att vi inte accepterar slavliknande arbetsförhållanden,
              hälsofarliga arbeten, barnarbete och avsaknad av fackliga rättigheter.
              Skyddet av miljö handlar om att luft, vatten, jordar och skogar
              inte får förorenas eller förstöras.
            </seg>
            <seg xml:id="i-67b1f0acffa0565b-0">
              Vi måste se hur vi på bästa sätt kan bistå de krafter runt om
              i världen som på olika sätt arbetar just för mänskliga rättigheter
              och demokrati. Ett viktigt område som regeringen inte har redovisat
              i PGU-skrivelsen är de mänskliga rättigheterna för arbetskraften
              och arbetstagarna. Regeringen har uppenbarligen glömt vikten av
              och kopplingen mellan mänskliga rättigheter och ett utvecklat
              arbetsliv med fria fackliga organisationer. Runt om i världen
              har vi sett hur fria fackliga organisationer gått i spetsen för
              demokrati och varit en plantskola för demokratiska krafter. Så
              var det en gång i både Polen och El Salvador. Så är det i dag
              i både Kina och Colombia. ILO:s konventioner utgör viktiga verktyg
              för att visa för många länder att fria fackliga organisationer
              bidrar till fattigdomsbekämpning, utveckling och demokrati.
            </seg>
            <seg xml:id="i-c778fd3beec53abd-0">
              Ska millenniemålen kunna uppnås är det viktigt att också prioritera
              jämställdhet och sexuell och reproduktiv hälsa och rättigheter,
              SRHR. Rätten till abort är en grundsten i ett jämställt och hälsofrämjande
              samhälle. Varje år dör 70 000 kvinnor på grund av komplikationer
              efter osäkra aborter. Det borde regeringen uppmärksamma mer i
              alla de sammanhang som regeringen uppträder i. Inte minst måste
              religiösa ledare och religiöst påverkade politiker bringas till
              insikt om att förbud mot aborter hårt drabbar världens kvinnor.
            </seg>
            <seg xml:id="i-0a3ef3d6044e54e3-0">
              Under den senaste tiden har vi hört mycket om Swedfund. När Riksrevisionen
              har granskat Swedfund har slutsatserna varit entydiga: Det finns
              ett svagt samband mellan den verksamhet som Swedfund bedriver
              och den utvecklingsverksamhet som de ansvarar för. Swedfund har
              inte preciserat investeringarnas utvecklingseffekter och har dålig
              uppföljning av utvecklingsverksamheterna. Detta går stick i stäv
              mot regeringens ägardirektiv.
            </seg>
            <seg xml:id="i-6c4dec706a21c52d-0">
              Sverige har särskilt goda förutsättningar att föra en aktiv biståndspolitik
              riktad till utvecklingsländer. Vi har inget kolonialt förflutet,
              vilket ger oss ett gott renommé. Sverige har också stått upp för
              småstaternas rätt och för internationell nedrustning. Vi höll
              oss neutrala mellan öst och väst. Vi kritiserade rasdiskriminering,
              kolonialkrig och imperialistiska övergrepp, oavsett var de bedrevs
              och vem som bedrev dem. Sydafrika, Vietnam, södra Afrika, Afghanistan,
              de baltiska staterna vi har alltid sagt ifrån!
            </seg>
            <seg xml:id="i-b7ae5f91b25f0931-0">
              Mot bakgrund av denna stolta tradition känns nedläggningarna
              och neddragningarna av våra ambassader och beskickningar ute i
              världen så sorgliga. Sveriges röst på andra kontinenter tystnar.
              Det är också problematiskt, särskilt när vi har biståndsprojekt
              som kräver både direktkontakt med lokalbefolkningen och insyn
              via övervakning så att allt går rätt till.
            </seg>
            <seg xml:id="i-d559014b70487ac6-0">
              Det är djupt olyckligt att samma regering som inrättat ett särskilt
              globaliseringsråd beslutar att lägga ned flera ambassader i Asien,
              Afrika och Latinamerika. Neddragningen av utlandsrepresentationen
              gör att Sverige förlorar närvaro, kontaktytor och inflytande.
              Detta oroar oss i oppositionen. Neddragningarna saknar en genomtänkt
              strategi. Det borde i stället ske en bred dialog om hur vi vill
              att svensk utlandsrepresentation ska bedriva sitt arbete i framtiden.
            </seg>
            <seg xml:id="i-4a4e128b93e66244-0">
              Konflikthantering och konfliktförebyggande är viktiga områden
              för oss socialdemokrater. Det behövs för att stärka arbetet för
              fred och säkerhet. Fred och säkerhet är en förutsättning för utveckling
              samtidigt som utvecklingssamarbetet bidrar till att stärka säkerheten.
            </seg>
            <seg xml:id="i-d07e287123cc45d0-0">
              Regeringen har inte presenterat någon bred strategi för Sveriges
              insatser i Afghanistan trots tidigare krav på en sådan. De fredsbevarande
              insatserna måste tydligt bindas samman med utvecklingsinsatser
              på det civila området.
            </seg>
            <seg xml:id="i-d24be80ef8203c01-0">
              Regeringen har inte presenterat en bred strategi för Sveriges
              insatser i Afghanistan, trots tidigare krav på en sådan. De fredsbevarande
              insatserna måste tydligt bindas samman med utvecklingsinsatser
              på det civila området.
            </seg>
            <seg xml:id="i-8acdb55238f6e338-0">
              Vi från oppositionen saknar också en redovisning av det viktiga
              arbetet för nedrustning och icke-spridning av kärnvapen i PGU-skrivelsen.
              Regeringen förhåller sig passiv och avvaktande och har hittills
              inte gripit möjligheterna att göra Sveriges röst hörd i nedrustningsarbetet.
              Varför tar vi inga initiativ inom och genom EU? Varför inte ta
              debatten om de brittiska och franska kärnvapnen?
            </seg>
            <seg xml:id="i-64dff48b27cb3bd0-0">
              Västvärlden och Sverige har ett ansvar för att gå före, för att
              förena välfärd med långsiktigt hållbart nyttjande av resurserna.
              Det krävs ett kraftfullt agerande av Sverige och EU för att det
              kommande klimatmötet i Mexiko inte ska resultera i ett bakslag
              liknande det i Köpenhamn.
            </seg>
            <seg xml:id="i-9371e2b7647ddbfd-0">
              Fru talman! Klimatet ska inte heller räddas på de fattigas bekostnad.
              Vi vänder oss emot att de internationella biobränsleföretagen
              köper upp jorden i utvecklingsländerna och sedan driver storskalig
              biobränsleproduktion på bekostnad av matproduktion. Vi vänder
              oss också mot att småbönder och den lokala befolkningen i dessa
              länder tvingas flytta från sina marker och blir av med sina tidigare
              jobb. Redan i dag kan vi se att det finns brist på livsmedel i
              vissa länder i tredjevärlden som följd av rika länders ökade efterfrågan
              på biobränslen.
            </seg>
            <seg xml:id="i-0bb03a08ed95efd3-0">
              Både rika och fattiga länder måste ta ansvar för att rädda klimatet,
              men de rika länderna måste ta på sig huvuddelen av kostnaderna.
              Inte minst därför måste Sverige försöka göra mer. Det, fru talman,
              är den obekväma sanning som den borgerliga regeringen gärna vill
              springa ifrån.
            </seg>
          </u>
          <note type="speaker" xml:id="i-e018aaf5057a8e62-0">
            Anf. 2 HANS LINDE (v):
          </note>
          <u who="hans_linde_f4736f" xml:id="i-7b17cb77f21e4c18-0">
            <seg xml:id="i-c47b5904f18ae38e-0">
              Fru talman! Under de kommande tolv minuterna, kommer 240 barn
              att dö runt om på jorden. De kommer inte att dö på grund av obotliga
              sjukdomar, de kommer inte att dö i olyckor som har varit omöjliga
              att förebygga och deras liv kommer inte att tas av någon effektiv
              och ondskefull mördare som rövar våra barn ifrån oss. De 240 barn
              som kommer att dö under mitt anförande kommer att dö på grund
              av fattigdom, på grund av orättvisor och på grund av ojämlik fördelning
              av makt och resurser.
            </seg>
            <seg xml:id="i-0039de3c03dca5e0-0">
              Under de kommande tolv minuterna kommer också drygt tolv kvinnor
              att dö i samband med en graviditet. Det kommer inte att vara någon
              osynlig hand som berövar dessa kvinnor deras liv. De kommer att
              dö med blödande underliv på Managuas bakgator eller i någon av
              Tanzanias byar därför att män har förvägrat dem rätten till sin
              egen kropp, förvägrat dem makten att bestämma när, om och hur
              de ska bli gravida.
            </seg>
            <seg xml:id="i-66be77ede0a10e02-0">
              När jag går ned från den här talarstolen om en liten stund har
              dessutom ytterligare 67 personer dött runt om på jorden till följd
              av hiv och aids, trots att vi vet hur vi kan förhindra att hiv
              sprids och att vi vet hur vi kan förhindra att aidssjuka dör.
            </seg>
            <seg xml:id="i-8a23df2724ce641c-0">
              Det är egentligen dessa 240 barn, dessa 12 kvinnor och dessa
              67 aidssjuka som utvecklingsdebatten borde handla om, hur vi kan
              använda utvecklingspolitikens samtliga verktyg för att bidra till
              att ytterligare några av de här barnen får hälsovård, rent vatten
              och skolgång och att ytterligare några av de här kvinnorna kan
              känna glädje över beskedet att de är gravida i stället för skräck.
              Vi ska använda våra verktyg för att se till att ytterligare några
              människor på det här jordklotet får tillgång till preventivmedel
              och kunskap för att kunna skydda sig.
            </seg>
            <seg xml:id="i-3a32fb34dfb06328-0">
              De siffror som jag har använt i den här debatten kommer från
              FN:s milleniemålskampanj End poverty 2015. De har som slogan valt
              Vi är generationen som kan utrota fattigdomen. Jag tror att det
              är alldeles sant. Vi är generationen som kan utrota fattigdomen,
              men då behöver vi i grunden förändra vår breda utvecklingspolitik.
            </seg>
            <seg xml:id="i-a79ae8327351b614-0">
              Jag är övertygad om att bistånd är viktigt och skulle kunna spela
              en än större roll och vara betydligt viktigare än det är i dag.
              Då behöver vi ett bistånd med hög kvalitet och med höga nivåer,
              ett bistånd som faktiskt går till just utvecklingsinsatser.
            </seg>
            <seg xml:id="i-4e0a8cb05d709e02-0">
              Bistånd kommer ändå aldrig att ensamt kunna rädda livet på de
              här 240 barnen, på de 12 kvinnorna och de 67 aidssjuka. Då kommer
              vi att behöva skuldavskrivningar så att syds regeringar kan lägga
              sina resurser på vårdcentraler och skolor i stället för på räntor
              och amorteringar. Vi kommer att behöva rättvisa handelsregler
              som inte dömer världens fattiga till en evig framtid som underbetalda
              råvaruproducenter i botten av produktionskedjorna.
            </seg>
            <seg xml:id="i-a4611c8849c3f595-0">
              Vi kommer att behöva se till att de som har skapat klimatförändringarna
              också tar ansvar för omställningen till en hållbar värld så att
              färre brunnar torkar ut, så att färre skördar slår fel och så
              att människorna i Mekongflodens delta och på Kilimanjaros sluttningar
              kan bo kvar i sina hem.
            </seg>
            <seg xml:id="i-28fec037ee449c6d-0">
              Vi behöver också reformera IMF och Världsbanken så att det blir
              befolkningen i Mali som bestämmer om deras järnvägar ska vara
              privat eller offentligt ägda i stället för ekonomer i Washington.
            </seg>
            <seg xml:id="i-ef3d0786854de358-0">
              Vi kommer att behöva skärpa de globala regelverken för vapenhandel
              så att vi i nord slutar beväpna förtryckarstater och bidra till
              väpnade konflikter.
            </seg>
            <seg xml:id="i-06c55dd2c8bc8827-0">
              Listan kan göras lång. Men det viktigaste av allt kanske är att
              vi sätter världens fattiga i fokus för vårt arbete, att människor
              får makten över sina egna liv, möjlighet att organisera sig för
              förändring, makten att kunna delta i beslutsfattandet och rätten
              att höja sin röst mot orättvisor, att vi börjar betrakta hbt-personerna
              i Uganda, kvinnorna i Indonesien och de jordlösa i Brasilien som
              allierade i ett arbete för förändring, inte som den vite mannens
              börda.
            </seg>
            <seg xml:id="i-9938b7afa3820993-0">
              I grunden handlar detta om en annan världsordning där vi omfördelar
              makt och resurser från nord och syd, där kvinnor, barn, män och
              gamla får makten och resurserna att styra över sina egna liv och
              förverkliga sina egna drömmar.
            </seg>
            <seg xml:id="i-8a7d0071141d44be-0">
              Fru Talman! Detta har varit Vänsterpartiets utgångspunkt när
              vi har tagit del av regeringens skrivelse Att möta globala utmaningar
              om samstämmighet för utveckling , som vi i dag har att debattera.
              Man skulle också kunna kalla den för Bokslut Carlsson, för regeringens
              skrivelse är på väldigt många sätt en god sammanfattning av fyra
              år med borgerlig biståndspolitik.
            </seg>
            <seg xml:id="i-1f94e2a80c355aa2-0">
              Fokus ligger på mätbara resultat, men vad som egentligen ska
              mätas verkar ha försvunnit på vägen. Någonstans verkar man ha
              glömt bort att anledningen till att vi har ett svenskt bistånd
              inte är att vi ska producera resultatskrivningar. Syftet med att
              ha en biståndspolitik är ju att se till att verkligheten förändras
              för världens fattiga, hungriga och maktlösa. Det har varit och
              är en biståndspolitik där fokus på biståndets huvuduppgift, att
              bekämpa fattigdomen och stärka de fattigas rättigheter, har försvunnit
              på vägen.
            </seg>
            <seg xml:id="i-59eb203c555341d8-0">
              Den verkligt stora utmaningen för den samlade utvecklingspolitiken,
              även för oss här i Sverige, är att uppnå millenniemålen, det löfte
              som världens ledare gav världens fattiga, hungriga och förtryckta
              att göra allt som stod i deras makt för att fram till 2015 halvera
              hungern och fattigdomen, minska mödradödligheten med 75 procent
              samt bromsa och till och med inleda tillbakapressningen av spridningen
              av hiv och aids med mera.
            </seg>
            <seg xml:id="i-4df5d9e1f1f29c92-0">
              Det är ett löfte som vi gav och ett löfte som vi är på väg att
              svika.
            </seg>
            <seg xml:id="i-4ad85b58ba21e6be-0">
              Trots det är millenniemålen inget som regeringen pekar ut som
              så kallade globala utmaningar. De är inte heller något av regeringens
              18 fokusområden. Sanningen är att i den skrivelse som vi nu har
              att diskutera, om den svenska biståndspolitiken, nämner man inte
              ordet millenniemålen alls på 91 sidor.
            </seg>
            <seg xml:id="i-4342ff0448ca93bf-0">
              På samma sätt har rättighetsperspektivet steg för steg tömts
              på innehåll. Stort fokus läggs på frågor om svenska investeringar
              och arbetskraftsinvandring. De må vara viktiga frågor, men de
              syftar ju först och främst till att gynna den svenska ekonomin
              och inte till utveckling i den fattiga delen av världen. Knappast
              har det varit de fattigas rättighetsperspektiv som har varit styrande
              för den borgerliga regeringens svenska näringspolitik eller politik
              när det gäller migration.
            </seg>
            <seg xml:id="i-414a68e133608c08-0">
              Exemplen är tyvärr många på att fattigdomsperspektivet har tappats
              bort och rättighetsperspektivet i flera delar har ersatts av våra
              egenintressen. Låt mig ta ett tydligt exempel bland tyvärr alldeles
              för många på hur man ser på och behandlar frågan om de fackliga
              rättigheterna.
            </seg>
            <seg xml:id="i-8936bd4864e83219-0">
              FN-organet ILO har under en lång tid påvisat sambandet mellan
              fackliga rättigheter, som är grundläggande mänskliga rättigheter,
              och fattigdomsbekämpning. Världsbanken, som jag kanske som vänsterpartist
              inte alltför ofta hänvisar till, har i sin rapport Unions and
              Collective Bargaining också dragit slutsatsen att fungerande fackföreningar
              och kollektivavtal bidrar till lägre arbetslöshet, lägre inflation
              och fattigdomsbekämpning. I en utvecklingspolitik som utgår från
              fattigdomsbekämpning och ett rättighetsperspektiv borde frågan
              om fackliga rättigheter ha en självklar plats.
            </seg>
            <seg xml:id="i-42f1e063c6f38b90-0">
              När man läser regeringens skrivelse kan man se att ordet näringsliv
              nämns 42 gånger men ordet fackförening nämns bara en gång. Orden
              har uppenbarligen också betydelse. Förra året fick LOTCO Biståndsnämnd,
              den biståndsorganisation som arbetar med att stötta arbetare i
              syd när de försöker organisera sig fackligt, tillsammans med Forum
              Syd, svenska ramorganisationer, de allra största ekonomiska neddragningarna.
              LOTCO Biståndsnämnd fick neddragningar på hela 24 procent under
              förra året.
            </seg>
            <seg xml:id="i-8750299b58ceac83-0">
              I år har stödet till LOTCO Biståndsnämnds arbete i Östeuropa,
              Balkan och Kaukasus halverats jämfört med stödet 2009. Man kan
              konstatera att de unga centerpartisternas nya slagord Fuck facket
              plötsligt får en helt ny innebörd när regeringen nedmonterar stödet
              till fackliga organisationer i länder som Vitryssland, Moldavien
              och Armenien.
            </seg>
            <seg xml:id="i-34f6eb9351803d3b-0">
              Fru talman! Problemet med regeringens skrivelse är inte bara
              det som står i skrivelsen utan också det som inte står där. Aldrig
              förr i Sveriges historia har så många biståndsmiljarder använts
              för så helt andra saker än just bistånd. I de fyra budgetar som
              den borgerliga regeringen har presenterat har man tagit 8 619
              miljoner kronor från biståndsbudgeten för att finansiera flyktingmottagande
              i Sverige. 2 000 miljoner har tagits från biståndsbudgeten för
              att finansiera skuldavskrivningar, men med hjälp av uppblåsta
              siffror och budgettricksande har man sett till att merparten av
              resurserna aldrig har lämnat Finansdepartementet. Avräkningarna
              för UD:s administration från biståndsbudgeten har fördubblats
              under mandatperioden samtidigt som man har lagt ned ambassad efter
              ambassad i utvecklingsländerna. Dessutom har man internationellt
              verkat för att öppna för att militära insatser ska kunna finansieras
              med bistånd. I slutet av april beslutade den borgerliga majoriteten
              i riksdagen att införa avgifter vid svenska högskolor för utomeuropeiska
              studenter. Det är avgifter som ska finansieras med biståndsmedel.
            </seg>
            <seg xml:id="i-32b3911f4d9de016-0">
              När utvecklingens utmaningar diskuteras i skrivelsen ignoreras
              också några av de kanske största utmaningarna för just utveckling,
              nämligen skuldsättningen i syd, plundringen av råvaror i många
              utvecklingsländer, IMF och Världsbankens fortfarande destruktiva
              krav, baksidorna av arbetskraftsinvandringen i form av brist på
              sjuksköterskor, lärare och ingenjörer i syd samt de enorma finansiella
              flödena från syd till nord. Vapenexporten nämns knappast i skrivelsen,
              trots att det skulle vara intressant att höra vart samstämmigheten
              tog vägen när Sverige förra året exporterade vapen till Pakistan
              för 1,4 miljarder kronor samtidigt som landet lägger 47 gånger
              mer på militära utgifter än på vatten och sanitet. Det sker i
              ett land där 118 000 människor dör varje år på grund av diarré.
            </seg>
            <seg xml:id="i-c59a20028fd4c999-0">
              När mänskliga rättigheter diskuteras i regeringens skrivelse
              är det i realiteten bara ett fåtal av de mänskliga rättigheter
              som har fastslagits i FN:s deklaration om de mänskliga rättigheterna
              som över huvud taget finns med. De ekonomiska, sociala och kulturella
              rättigheterna har helt glömts bort. Det kommer inte att gå att
              använda de mänskliga rättigheterna som ett smörgåsbord om man
              vill hitta helhetslösningar. Om man fokuserar bara på ett fåtal
              av de politiska rättigheterna är risken överhängande att dessa
              rättigheter blir en lyx för de redan välbeställda.
            </seg>
            <seg xml:id="i-d98bf22de9fb9546-0">
              Fru talman! Jag ska avsluta med att säga att jag är övertygad
              om trots allt att jag tillhör den generation som kan utrota fattigdomen,
              och jag är övertygad om att Sverige kan spela en avgörande roll
              i detta arbete. Det är uppenbart när vi nu har Bokslut Carlsson
              framför oss att om vi ska uppnå detta behöver vi byta regering
              och byta utvecklingspolitik.
            </seg>
          </u>
          <note xml:id="i-407c7496770d5e25-0">
            Avslutningsvis vill jag också yrka bifall till reservationerna
            1 och 3.
          </note>
          <note type="speaker" xml:id="i-67986dcf7af2207e-0">
            Anf. 3 BODIL CEBALLOS (mp):
          </note>
          <u who="bodil_ceballos_024a44" xml:id="i-dea808063bfbe58d-0" next="cont">
            <seg xml:id="i-a6a8039d01571645-0">
              Fru talman! Samstämmighet i utvecklingspolitiken handlar om att
              inte se på världen i stuprör. Det jag gör här i mitt land påverkar
              dig i ditt land. Det du gör i ditt land påverkar mig här. Om mitt
              land säljer vapen till ditt land kanske du kommer att dödas, eller
              så har ditt land kanske inte råd med både vapen och att bygga
              skolor och sjukhus. Om jag handlar varor från ditt land får du
              kanske jobb och kan försörja dig. Eller jag kanske utsätter dig
              för hälsofara eftersom den produkt du tillverkar är full av kemikalier
              eller du kanske använder besprutningsmedel utan att ha skyddsutrustning.
            </seg>
            <seg xml:id="i-42868a28766b8908-0">
              Om mitt land köper rätten att fiska på ditt lands vatten kan
              ditt land förhoppningsvis använda pengarna till något bra, men
              du blir kanske ännu fattigare när fisken tar slut och du inte
              längre får mat till dig själv och din familj. Eventuellt stoppar
              kanske någon pengarna i egen ficka.
            </seg>
            <seg xml:id="i-7c8a180af15a7d7a-0">
              Om mitt land utvisar människor från en förföljd grupp till ett
              land där deras stat inte kan skydda dem bidrar vi eventuellt till
              att människor dödas.
            </seg>
            <seg xml:id="i-8505a6a042e88bb1-0">
              Det är mycket att tänka på och det är mycket som ska klaffa när
              vi interagerar med andra länder och med människor i världen. Att
              hitta balansen är svårt, och det finns ingen patentlösning som
              fungerar överallt. Att Sverige en gång i tiden kom ur fattigdomen
              med hjälp av bland annat handel är inte synonymt med att Liberia
              kan använda exakt samma modell. Förutsättningarna i olika länder
              skiljer sig åt och det måste också få genomslag i vår politik
              gentemot andra länder.
            </seg>
            <seg xml:id="i-d2614a9beb6544a6-0">
              Fru talman! Det finns mycket att säga om skrivelsen. Hans Linde
              har tagit upp en del i sitt anförande. Bland annat kan man inte
              skylla de årliga skrivelserna för att vara lika år från år. Det
              blir förstås mindre tråkigt och svårare att göra jämförelser.
              Det känns lite som om det för varje år som går tas ett antal steg
              mot en förändring av den PGU som vi gemensamt antog i riksdagen
              för ett antal år sedan. Det var en tolkning à la Moderaterna kanske
              eller åtminstone à la Alliansen.
            </seg>
            <seg xml:id="i-b88153b68eaafd66-0">
              Politik för global utveckling handlar om många områden. Regeringen
              har valt ut sex utmaningar att fokusera extra på som också ligger
              till grund för skrivelsen. De handlar om förtryck, ekonomiskt
              utanförskap, migrationsströmmar, klimatförändringar och miljöpåverkan,
              konflikter och sviktande situationer samt smittsamma sjukdomar
              och andra hälsohot. Jag undrar hur regeringen egentligen kom fram
              till just de sex utmaningarna och undrar om vi inte riskerar att
              hamna i stuprör när vi samtidigt väljer bort andra områden.
            </seg>
            <seg xml:id="i-b4475f1d7912cea3-0">
              Jag undrar också på vilket sätt resultatet egentligen mäts genom
              att identifiera tre fokusområden för varje utmaning där man sedan
              bedömer politikens utformning och utförande, samordning och samverkan
              samt kunskap och analys. Jag blev inte särskilt mycket klokare
              av att läsa skrivelsen. Den säger inte så mycket om resultatet
              av själva politiken utan fokuserar på hur det interna arbetet
              har fungerat. Det är naturligtvis bra, men det är inte det jag
              hade hoppats få ut av skrivelsen.
            </seg>
            <seg xml:id="i-5fdbc5c5f43fef21-0">
              Fru talman! Det är många utrikespolitiska debatter på gång runt
              om i landet, och vi är några som har varit runt på en del av dem.
              Ämnena skiftar: EU, Afghanistan, fattigdomsbekämpning samt fred
              och säkerhet.
            </seg>
            <seg xml:id="i-3e4c167039059e87-0">
              På frågan om vad som är den viktigaste utrikespolitiska frågan
              i dag och inför valet svarar jag klimatet. Det svarar jag inte
              för att det förväntas av mig som miljöpartist. Jag svarar så eftersom
              det är den absolut viktigaste frågan för oss och för människor
              i världens alla länder. Om vi inte fixar klimatet kan vi inte
              klara fattigdomsbekämpningen. Vi omintetgör alla ansträngningar
              för en fredligare värld, och vi raserar också ekonomin.
            </seg>
            <seg xml:id="i-9b83717047c11ff3-0">
              När världens ledare möttes i Köpenhamn i december förra året
              var målet att enas om ett globalt bindande avtal om att begränsa
              utsläppen så att temperaturökningen inte blir större än två grader.
              Det misslyckades kapitalt. Sverige och EU tog av sig ledartröjan
              och lät i stället världens två största utsläppare, Kina och USA,
              göra upp. Vi vände de fattiga länderna ryggen.
            </seg>
            <seg xml:id="i-a31aef1db4c15f23-0">
              I stället för avtal i Köpenhamn fick världen ett icke-bindande
              ackord, ett slags uttalande om att begränsa temperaturökningen
              till två grader. De som skrev under detta ackord det gjorde alla
              stora utsläppsländer, som tillsammans står för mer än 80 procent
              av de globala utsläppen lovade också att minska sina utsläpp;
              men löftena är inte bindande. Löften har som bekant inte räckt
              särskilt långt hittills det är sällan de uppfylls, inte ens när
              de är bindande. Det är något som vi som hanterar biståndsfrågor
              tydligt märker när vi ser diskrepansen mellan utlovat bistånd
              och utbetalat bistånd.
            </seg>
            <seg xml:id="i-97e4b71614b97f34-0">
              Många fattiga länder valde att inte ens ställa sig bakom ackordet
              eftersom de anser att det är för svagt. De var oerhört besvikna
              på EU.
            </seg>
            <seg xml:id="i-17568f87663c8852-0">
              Men även om alla löften i Köpenhamnsackordet som hunnit komma
              in vid den avstämning som gjordes den 18 april i år skulle uppfyllas
              räcker det inte på långa vägar för att begränsa temperaturhöjningen
              till två grader. Det ger i stället en temperaturhöjning i storleksordningen
              fyra grader.
            </seg>
            <seg xml:id="i-34ddf1f4731a5280-0">
              Fru talman! Världens ledare enades, med grund i den forskning
              som finns, om att temperaturen inte får öka mer än två grader
              eftersom det är vad jorden tål. Det innebär en minskning av utsläppen
              med 80 procent fram till 2050. De prognoser vi har att tillgå
              i dag visar att ökningen av utsläppen kommer att fortsätta ända
              fram till minst 2050.
            </seg>
            <seg xml:id="i-da10047852545fdd-0">
              Vad innebär då det? Jo, att den genomsnittliga temperaturen på
              jorden kommer att öka med mellan fyra och åtta grader under det
              här århundradet. Vad gör vi nu?
            </seg>
            <seg xml:id="i-1240e0e5e4f020d7-0">
              Ska vi minska våra egna utsläpp, eller ska vi minska i andra
              länder? Vem ska börja? Ska vi ta ansvar när inte X-land tar ansvar?
              Ska vi inte anstränga oss för att minska ännu mer än till två
              grader när ett antal länder kommer att försvinna ned i havet om
              vi överstiger en och en halv grad?
            </seg>
            <seg xml:id="i-b733c2113221c3eb-0">
              Vårt svar är att vi ska minska våra egna utsläpp och att vi ska
              hjälpa till att minska i andra länder. Vi ska inte köpa oss fria
              genom att ta de stora minskningarna i andra länder först. Vi ska
              lägga resurser för klimatinsatser i andra länder utanför biståndsramen.
              Sverige var alltför upptaget med att samordna EU-ländernas spretande
              åsikter i klimatfrågan för att orka ägna sig åt att driva en tuff
              klimatpolitik i Köpenhamn. Nu krävs det att vi inte begår samma
              misstag i kommande klimatmöte.
            </seg>
          </u>
          <note xml:id="i-4330f0cc4892b132-0">
            Jag yrkar därför bifall till reservation 9.
          </note>
          <u who="bodil_ceballos_024a44" prev="cont" xml:id="i-ef4507bd60164eee-0">
            <seg xml:id="i-5c291189b44edb81-0">
              Fru talman! Det är förresten konstigt att regeringens klimatåtgärder
              bekostas av biståndsmedel trots att det knappast kan anses stämma
              överens med Kyotoprotokollet, som talar om nya och additionella
              resurser.
            </seg>
            <seg xml:id="i-44f5f3583116e430-0">
              Annat lägger ju regeringen gärna utanför biståndsramen men inom
              enprocentsmålet. För 2010 handlar det till exempel om 2,5 miljarder
              kronor som går till flyktingmottagande i Sverige. Och även om
              vissa kostnader för flyktingmottagande får inräknas i biståndet
              enligt Dacreglerna är det anmärkningsvärt att både det och andra
              avräkningar fördubblats under den här mandatperioden. Det som
              också är anmärkningsvärt är att det är så svårt att få reda på
              hur pengarna faktiskt används här i Sverige och om de på något
              vis bidrar till fattigdomsbekämpning i flyktingens hemland. Det
              skulle vara bra att få höra någon i Alliansen förklara vad avräkningen
              för flyktingmottagande egentligen bekostar, eller varför ambassadverksamhet
              bekostas av biståndsmedel oavsett om de ligger på Island eller
              i Afghanistan i någon form av schablonavdrag.
            </seg>
            <seg xml:id="i-796e694f3150d5fa-0">
              För Sverige gäller den svenska politiken för global utveckling,
              förutom Dacreglerna, och vi har ett svenskt mål för biståndspolitiken
              som ligger på 1 procent. Utgångspunkten för den svenska politiken
              för global utveckling är fattigdomsbekämpning. Den utgår från
              de fattigas perspektiv och ett rättighetsperspektiv. Det är samma
              utgångspunkter för biståndet. På vilket sätt bidrar då avräkningarna
              till det? För att få en acceptans för avräkningarna ligger det
              i regeringens eget intresse att faktiskt redovisa resultatet av
              avräkningarna på samma sätt som regeringen kräver redovisningar
              på alla andra områden.
            </seg>
            <seg xml:id="i-79af13484465e2fb-0">
              Fru talman! Regeringen talar om aktörssamverkan och betonar näringslivets
              roll. Frivilligorganisationerna är en annan aktör och spelar en
              viktig roll i svensk biståndspolitik. De drabbades av stora nedskärningar
              när ekonomin minskade. Det kan tyckas naturligt att det ska vara
              så, men då vore det också naturligt om deras anslag hade ökats
              i goda tider. Men så har inte varit fallet. Om regeringen menar
              allvar med aktörssamverkan borde regeringen ta initiativ till
              att åter göra det möjligt för organisationerna att vara aktiva
              aktörer. Med minskade anslag stryps effektivt möjligheterna att
              informera dels om de resultat som uppnås i mottagarlandet, dels
              om vad som sker och bör ske här hemma.
            </seg>
            <seg xml:id="i-fafa88eb35547afc-0">
              Människor i Sverige har traditionellt sett värnat biståndet,
              och människor bidrar med små eller stora summor till organisationer
              de känner förtroende för. Med minskat anslag för information är
              det svårt att nå ut, och då minskar av förklarliga skäl också
              den totala mängden bistånd. Folk ute i landet lägger ju inte pengar
              i UD:s bössor på Ica och Konsum. Förlorare på regeringens politik
              i den frågan är de fattiga i världen.
            </seg>
          </u>
          <note xml:id="i-d1e0a512063a9e73-0">
            Jag yrkar därför bifall också till reservation 3.
          </note>
          <note type="speaker" xml:id="i-0caa453a577492b8-0">
            Anf. 4 CHRISTIAN HOLM (m):
          </note>
          <u who="christian_holm_6f4d76" xml:id="i-182baad7c3932c62-0">
            <seg xml:id="i-205b7d605b7181a3-0">
              Fru talman! Jag vill börja med att yrka bifall till utskottets
              förslag till beslut i betänkandet, så är formalia avklarad.
            </seg>
            <seg xml:id="i-61e499f2a2ccc825-0">
              Vi diskuterar i dag skrivelsen Att möta globala utmaningar skrivelse
              om samstämmighet för utveckling . För snart sju och ett halvt
              år sedan beslutade man här i riksdagens kammare om svensk politik
              för global utveckling, den så kallade PGU:n. Det är en unik strategi
              i utvecklingssammanhang som involverar alla politikområden, utskott
              och departement i arbetet med just den globala utvecklingen. År
              2008 debatterade vi PGU:n ytterligare, då förtydliganden gjordes
              och sex globala utmaningar lades fast. Den skrivelse som vi i
              dag diskuterar är en uppföljning av detta arbete.
            </seg>
            <seg xml:id="i-0ba7a66fe572791c-0">
              Det har hänt mycket inom svensk bistånds- och utvecklingspolitik
              den senaste mandatperioden. Biståndet har fokuserats på ett mindre
              antal länder. Det har gjorts tematiska prioriteringar så att Sverige
              är med och bidrar på de områden där vi kan göra allra mest nytta.
              Åtgärder har vidtagits för att effektivisera biståndet, och kraven
              på förbättrad resultatredovisning har ökat.
            </seg>
            <seg xml:id="i-5aa99b560c8cbe0a-0">
              Fattigdomsbekämpningen är central i vår utvecklingspolitik, och
              bland annat därför har större fokus riktats mot länder på den
              afrikanska kontinenten, där den största delen av fattigdomen finns.
              Av världens 25 fattigaste länder återfinns 23 i Afrika.
            </seg>
            <seg xml:id="i-45422a35c61cd16b-0">
              Kvinnors rätt och roll i samhället och de så kallade SRHR-frågorna
              sexuell och reproduktiv hälsa och rättigheter har särskilt lyfts
              fram liksom frågor om högre krav på demokratisk utveckling och
              att mänskliga rättigheter respekteras. Korruptionsbekämpning och
              god samhällsstyrning i övrigt är nödvändigt för att nå en utveckling.
              Ett annat område som har fått mycket uppmärksamhet är miljö- och
              klimatfrågorna.
            </seg>
            <seg xml:id="i-aff6b895edb01f80-0">
              Vårt svenska bistånd är ett viktigt verktyg i arbetet för den
              globala utvecklingen, men långt ifrån det enda. Behovet av ekonomiska
              reformer och marknadsekonomiska principer för att få i gång handel
              är avgörande för att få ett fungerande entreprenörskap och företagande,
              med fler och växande arbetsplatser och en ökad produktion som
              skapar arbete, tillväxt och en bättre ekonomisk situation för
              människor i de länder som berörs.
            </seg>
            <seg xml:id="i-260c1282367cb9fa-0">
              Fru talman! Här ligger kanske en av de största skillnaderna mellan
              Alliansen och vänsteroppositionen. Det är tydligt att Hans Linde
              och Vänsterpartiet har varit skickliga i sina förhandlingar inför
              den gemensamma budgetpresentationen. Lars Ohly förefaller få ett
              väldigt stort inflytande över den svenska utrikespolitiken i allmänhet
              och utvecklingspolitiken i synnerhet om det skulle bli ett vänsterstyre
              i vårt land efter valet.
            </seg>
            <seg xml:id="i-e8a26bdc3c2dedf0-0">
              Trots dessa ganska markanta skillnader mellan alternativen lägger
              oppositionen fram en rad reservationer som slår in öppna dörrar
              där det som efterfrågas egentligen är verklig politik i dag.
            </seg>
            <seg xml:id="i-99ff8eea9459bf57-0">
              SRHR-frågorna och kvinnors rättigheter och jämställdhet, rätten
              till fria och säkra aborter samt kvinnors deltagande i politik
              och näringsliv har en framträdande roll i vår politik. Även miljö-
              och klimatbiståndet är exempel på frågor där det i dag sker ett
              omfattande arbete såväl som arbetet med de mänskliga rättigheterna
              och reformer för att främja demokratisk utveckling.
            </seg>
            <seg xml:id="i-5f54eccecbec1526-0">
              Det verkar nästan som att det är ett måste. Vi hörde Ameer Sachet
              här i början nämna bristen på rättigheter för arbetare och möjligheterna
              att delta fackligt. Som sagt är de mänskliga rättigheterna centrala
              i vårt arbete. Rätten för arbetstagare och de fackliga rättigheterna
              är en del av det. Vi har yttrandefriheten, organisationsfriheten,
              mötesfriheten och så vidare. Självklart ger det arbetare möjligheter
              att organisera sig fackligt.
            </seg>
            <seg xml:id="i-e5f6386c1bafc29b-0">
              Vi tror som sagt att bistånd måste kombineras med andra insatser.
              Undanröjande av handelshinder, politisk dialog för att främja
              demokratiska reformer och att på olika sätt skapa förutsättningar
              för företagande och handel är några sådana delar.
            </seg>
            <seg xml:id="i-ec2c1bc369f466de-0">
              Snabba, kraftfulla och träffsäkra insatser när katastrofer inträffar
              är nödvändiga ur ett humanitärt perspektiv. Haiti är ett i tiden
              närliggande exempel. Att undvika ytterligare förödelse och mänskligt
              lidande är också ett steg för att förhindra en kommande negativ
              utveckling och en utspridd fattigdom, för att skapa förutsättningar
              för det drabbade området och dess befolkning att åter komma på
              fötter.
            </seg>
            <seg xml:id="i-07e4391345798e46-0">
              Att Sverige agerar aktivt på internationella arenor för att påverka
              andra att på ett mer effektivt sätt delta i den globala utvecklingen
              fyller en viktig funktion. EU och FN är sådana arenor. Under det
              svenska EU-ordförandeskapet ordnades bland annat European Development
              Days det är ett exempel där politiska företrädare och företrädare
              för enskilda organisationer, näringsliv etcetera från världens
              alla hörn gavs möjlighet att träffas, diskutera och utbyta erfarenheter
              och åsikter.
            </seg>
            <seg xml:id="i-8fbd6f2d37ae51ff-0">
              Fru talman! Jag är glad att vi kan ha den här debatten i dag
              och lyfta fram det arbete som görs inom svensk utvecklingspolitik,
              att lyfta fram det i offentligheten. Ett aktivt arbete sker i
              riksdagen, och inte minst genom vår biståndsminister Gunilla Carlsson.
              Det finns en bred samsyn i riksdagen i dag om behovet av en utvecklingspolitik.
              Nu levereras inte bara fina ord och skrivelser med vidlyftiga
              löften. Nu konkretiseras det hela och levereras resultat och förslag
              som gör skillnad i verkligheten, som gör skillnad för dem som
              verkligen behöver det.
            </seg>
          </u>
          <note type="speaker" xml:id="i-e67151530967ef33-0">
            Anf. 5 AMEER SACHET (s) replik:
          </note>
          <u who="ameer_sachet_a38283" xml:id="i-f0bfeccb5e0878cd-1">
            <seg xml:id="i-5095df772f43d429-0">
              Fru talman! När det gäller fackliga rättigheter vill jag fråga
              Christian Holm varför regeringen och majoriteten inte nämnt fackliga
              rättigheter över huvud taget i PGU-skrivelsen.
            </seg>
            <seg xml:id="i-6039d3c2e741fbcf-0">
              Riksrevisionen har, med all rätt, kritiserat Sida tidigare. Det
              gäller att alla organisationer har ordning och reda i de uppgifter
              de ska göra.
            </seg>
            <seg xml:id="i-c8d5230b1c44c255-0">
              Beträffande Swedfund har regeringen och majoriteten varit väldigt
              tysta när Riksrevisionen kritiserat fonden. Swedfund har kanaliserat
              en hel del av sina investeringar via skatteparadis, bland annat
              Caymanöarna och Brittiska Jungfruöarna.
            </seg>
            <seg xml:id="i-fc5c286622cf89af-0">
              Vad tänker Christian Holm, Moderaterna och majoriteten göra för
              att undvika att en del av skattebetalarnas pengar kanaliseras
              via skatteparadis?
            </seg>
          </u>
          <note type="speaker" xml:id="i-b4d285351df744a1-0">
            Anf. 6 CHRISTIAN HOLM (m) replik:
          </note>
          <u who="christian_holm_6f4d76" xml:id="i-182baad7c3932c62-1">
            <seg xml:id="i-49332456dceaa392-0">
              Fru talman! I skrivelsen nämns de mänskliga rättigheterna ett
              flertal gånger, liksom vikten av organisationsfrihet, mötesfrihet
              och vanliga universella rättigheter. Där ingår de fackliga rättigheterna,
              så jag ser inte det problemet. Med våra skrivelser är de fackliga
              rättigheterna representerade.
            </seg>
            <seg xml:id="i-31d82feedc8a9dd6-0">
              Riksrevisionen kom förra året med kritik mot Sida, framför allt
              mot det faktum att man inte på ett korrekt och enkelt sätt kunde
              följa upp vart de pengar som Sida betalade ut gick. De saknade
              de verktygen, och där ska de givetvis kritiseras. Det är viktigt
              för alla organisationer som befinner sig ute i världen och med
              hjälp av biståndsmedel gör ett viktigt arbete att de får en legitimitet
              som gör att man kan följa upp vart pengarna går, vad som händer
              med dem, att man kan följa pengarna hela vägen. Annars kan de
              misstänkliggöras.
            </seg>
            <seg xml:id="i-2145d2d358a768be-0">
              Även Bodil Ceballos tog i sitt anförande upp att det är svårt
              att kunna följa och se vart det svenska biståndet går. Därför
              har en skrivelse lagts fram om att öppna upp det svenska biståndet,
              att göra det mer offentligt och transparent för att just kunna
              följa vart de enskilda svenska skattekronorna i biståndet tar
              vägen. Det är viktigt.
            </seg>
            <seg xml:id="i-456fffa9e4170f1b-0">
              Sedan har vi Swedfund. Det är ett riskkapitalbolag. Det är självklart
              viktigt att även de pengarna går till rätt saker. Det har funnits
              fall där det förefaller ha förekommit oegentligheter, och där
              pågår också en rättslig process. Det är viktigt att den får fortgå,
              och om någon missbrukat dessa pengar ska personen i fråga självklart
              dömas för det och pengarna, i den mån det är möjligt, återbetalas.
            </seg>
          </u>
          <note type="speaker" xml:id="i-a7ea7ec4ecfa06d5-0">
            Anf. 7 AMEER SACHET (s) replik:
          </note>
          <u who="ameer_sachet_a38283" xml:id="i-f0bfeccb5e0878cd-2">
            <seg xml:id="i-5c7170431cb84bb0-0">
              Fru talman! Min fråga handlade inte om Sida. Vi ska bekämpa alla
              oegentligheter när det gäller biståndspengar oavsett vilken organisation
              som har hand om dem.
            </seg>
            <seg xml:id="i-40802c8d50698515-0">
              Frågan gällde inte Sida utan Swedfund. Swedfund har kanaliserat
              nästan 20 procent, 100 miljoner, av investeringspengarna via skatteparadis.
              Vi vet att skatteparadis är mer skadliga för utvecklingsländer
              än för rika länder. Pengarna bara försvinner. Tycker Christian
              Holm och majoriteten att somliga bolag som har en del av biståndsmedlen
              ska kanalisera pengarna via skatteparadis?
            </seg>
            <seg xml:id="i-2b0e65de6c520321-0">
              Detta frågar jag med tanke på att även stora länder i Europa
              under de senaste två åren kritiserat skatteparadisen och kommit
              med skärpningar i regelverken beträffande skatteparadis bland
              annat i Europa. Vad tänker Moderaterna göra åt saken så att inte
              fler organisationer, riskkapitalbolag, kanaliserar biståndspengar
              via skatteparadis?
            </seg>
          </u>
          <note type="speaker" xml:id="i-5cecd41e81bf24f8-0">
            Anf. 8 CHRISTIAN HOLM (m) replik:
          </note>
          <u who="christian_holm_6f4d76" xml:id="i-182baad7c3932c62-2">
            <seg xml:id="i-58a39f3a342a98fe-0">
              Fru talman! Swedfund är som sagt ett företag. Riksdagsmajoriteten
              och den borgerliga regeringen har kanske mer än någon annan regering
              tagit tag i frågorna om just skatteparadis. Jag vet inte hur många
              gånger vi suttit i kammaren och röstat om avtal som ska öppna
              upp relationerna och de ekonomiska utbytena mellan Sverige och
              de skatteparadis som finns runt om i världen. Då rör det inte
              bara Swedfund, utan då rör det alla företags möjligheter att kunna
              undanhålla pengar från skattesystemet.
            </seg>
            <seg xml:id="i-f7011aba56a007f0-0">
              Det är rimligt att om man är med och deltar i näringslivet är
              man också med och betalar skatt. Därigenom kan vi nå de mål som
              vi vill nå. Vi tycker att det är rimligt att man är med och betalar
              skatt, men vi vill gärna att skatten ska vara lägre. Att få in
              fler i skattesystemet innefattar Swedfund och alla andra företag.
              Vi tar alltså frågan på stort allvar.
            </seg>
          </u>
          <note type="speaker" xml:id="i-315eba9e33c6c024-0">
            Anf. 9 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-0">
            <seg xml:id="i-41319d027b3ec927-0">
              Fru talman! Det verkar vara Moderaternas taktik att i alla sammanhang
              när det gäller utrikespolitiken skrämmas med Lars Ohly. Jag vill
              gärna tala om att vi har ett trepartisamarbete där goda diskussioner
              förs och där vi är väldigt överens i många frågor. Bland annat
              är vi överens om att vi vill arbeta för en rättvisare värld.
            </seg>
            <seg xml:id="i-cb2dec7425a7680c-0">
              Moderat betyder på de flesta språk måttlig. Jag kan inte påstå
              att jag tycker att Moderaterna i Sverige är ett måttlighetsparti.
              Jag tycker att det är ett konservativt parti, och vi har kanske
              samma anledning att skrämmas med de konservativa. Det är Moderaterna
              som vill minska biståndet. Inget annat av allianspartierna vill
              lägga sig under enprocentsmålet. Därför kan vi kontra med det.
              Jag tycker dock att vi ska undvika pajkastning i kammaren.
            </seg>
            <seg xml:id="i-e7014bab061d97ef-0">
              Jag skulle vilja fråga Christian Holm om avräkningarna. Som riksdagsledamöter
              har vi att ta ställning till budgeten, och när biståndsbudgeten
              kommer ligger avräkningarna med där. Det finns Dacregler, som
              vi talade om tidigare. Där kan i vissa fall bland annat flyktingmottagning
              ingå, alltså en viss del av flyktingmottagningen. Vi har också
              PGU, som handlar om fattigdomsbekämpning. Jag menar att även om
              det är avräkningar måste det, trots det, vara i överensstämmelse
              med vår politik för global utveckling.
            </seg>
            <seg xml:id="i-665039ae7cc77123-0">
              Jag skulle därför vilja veta på vilket sätt alliansledamöterna
              försäkrar sig om att de avräkningar som görs leder till fattigdomsbekämpning
              samt att de utgår från de fattigas perspektiv och ett rättighetsperspektiv.
            </seg>
          </u>
          <note type="speaker" xml:id="i-0ac94c1ead9e5660-0">
            Anf. 10 CHRISTIAN HOLM (m) replik:
          </note>
          <u who="christian_holm_6f4d76" xml:id="i-182baad7c3932c62-3">
            <seg xml:id="i-81becdb000665f72-0">
              Fru talman! Jag ber om ursäkt om jag upprör Bodil Ceballos. Jag
              vet att det är tre partier som samarbetar på den vänstra sidan
              på samma sätt som att det är fyra partier som samarbetar på allianssidan.
            </seg>
            <seg xml:id="i-6e11e0cbfac12cb5-0">
              Det jag kritiserar är det jag har tagit del av, de skrifter som
              har kommit. Det är en traditionell klassisk vänsterpolitik, där
              Vänsterpartiet uppenbarligen har fått ett stort genomslag. Det
              är ju idéerna som räknas, det vi presenterar.
            </seg>
            <seg xml:id="i-8d1347dc158bdf73-0">
              Det kan finnas skillnader mellan olika partier. Jag har full
              respekt för att Bodil Ceballos kanske inte köper allt som står
              i de gemensamma skrifterna. Det är samma sak för Alliansen. Det
              är klart att det kan finnas nyansskillnader i vad vi tycker, men
              vi presenterar en gemensam politik. Vi har drivit en gemensam
              politik under de här fyra åren. Vi kommer att ha en gemensam plattform
              inför de kommande fyra åren. Det är bara för Bodil Ceballos att
              läsa. Då ser hon vad Moderaterna tillsammans med Centerpartiet,
              Folkpartiet och Kristdemokraterna kommer att arbeta för.
            </seg>
            <seg xml:id="i-ac1fd33781660eab-0">
              När det gäller avräkningar sker de, som Bodil Ceballos säger,
              i enlighet med Dacs, OECD:s biståndskommitté, regelverk. Där görs
              det naturligtvis hela tiden uppföljningar. Vad händer och vad
              sker? Vilka regelverk finns, och hur ska de utvecklas?
            </seg>
            <seg xml:id="i-bdffdab1ddcd649f-0">
              Men så länge vi har det här och vi dessutom har ett fastställt
              enprocentsmål senast häromdagen diskuterade vi detta är det väl
              också rimligt att vi använder det system som finns och gör de
              avräkningar som finns. De avräkningarna gjordes ju också under
              alla de år som Socialdemokraterna satt i regeringen, med stöd
              från just Vänsterpartiet och Miljöpartiet.
            </seg>
          </u>
          <note type="speaker" xml:id="i-16205cf253364c56-0">
            Anf. 11 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-1">
            <seg xml:id="i-e1da22d965105560-0">
              Fru talman! Ja, det är sant att det också gjordes tidigare, men
              nu har det fördubblats. Det finns ingen anledning till att det
              ska ha fördubblats under den här mandatperioden. Det är mycket
              märkligt.
            </seg>
            <seg xml:id="i-c605f8f9016ce997-0">
              Sedan undrar jag om det verkligen är i överensstämmelse med de
              här Dacreglerna att vi tar så mycket för flyktingmottagning. I
              Dacreglerna talas det om flyktingar, och i migrationspolitiken
              är en flykting den som redan har fått uppehållstillstånd. Däremot
              är en asylsökande inte en flykting. Så är det i den svenska terminologin
              när vi talar om flyktingar, och så är det i UNHCR:s terminologi
              när man talar om flyktingar. En flykting är den som redan har
              fått uppehållstillstånd.
            </seg>
            <seg xml:id="i-9a6f652dbcb1cd22-0">
              Men när ni tog över 500 miljoner till i tilläggsbudgeten i våras
              var det på grund av att det var en stor ökning av asylsökande.
              Då undrar jag: Är det verkligen i överensstämmelse med Dacreglerna
              att man tar pengar för mottagning av asylsökande? Eller handlar
              det om det första året för den som redan har fått uppehållstillstånd?
              För man får använda pengarna ett år för flyktingar, inte för integrationsåtgärder,
              inte för deportationer etcetera. Det finns ett regelverk som säger
              det här. Därför undrar jag om detta verkligen stämmer.
            </seg>
            <seg xml:id="i-9f321c9d80f715d0-0">
              Jag skulle vilja veta om Christian Holm har satt sig in i regelverket
              och verkligen kollat upp att pengarna går dit de får gå. Det är
              nämligen väldigt svårt att ta reda på vad som verkligen sker.
              Jag har försökt, via UD och via riksdagens utredningstjänst, att
              få reda på hur pengarna fördelas. Jag har inte lyckats med det.
              Därför skulle jag vilja höra från en av alliansledamöterna hur
              ni har försäkrat er om att pengarna hamnar rätt.
            </seg>
          </u>
          <note type="speaker" xml:id="i-9117fb5bbfc3d283-0">
            Anf. 12 CHRISTIAN HOLM (m) replik:
          </note>
          <u who="christian_holm_6f4d76" xml:id="i-182baad7c3932c62-4">
            <seg xml:id="i-b652c689fcec22e5-0">
              Fru talman! Avräkningarna har som sagt ökat, men, vilket borde
              vara till Bodil Ceballos glädje, Sverige har aldrig någonsin haft
              ett så högt bistånd som vi har i dag. Det gör att det skulle ha
              ökat även om man skulle ha ökat det proportionellt. Det skulle
              möjligtvis glädja Bodil Ceballos.
            </seg>
            <seg xml:id="i-1a429a1ffcd8a568-0">
              Det här sker i enlighet med Dacs regelverk, och jag har i alla
              fall inte i det jag har kunnat följa sett någon form av konstigheter
              i det som sker. Det här sker enligt de principer som man får använda.
              Det är inte heller så att vi inte granskas. Detta har skett under
              ett antal år, och då borde det ha kommit fram.
            </seg>
            <seg xml:id="i-e013866155c811f5-0">
              Sedan beklagar jag återigen att Bodil Ceballos inte har haft
              möjlighet att få reda på exakt var, hur och när pengarna har betalats
              ut. Jag både förutsätter och hoppas då att Bodil kommer att vara
              med och rösta igenom skrivelsen för att öppna upp det svenska
              biståndet.
            </seg>
          </u>
          <note type="speaker" xml:id="i-c448373866b9acc3-0">
            Anf. 13 HANS LINDE (v) replik:
          </note>
          <u who="hans_linde_f4736f" xml:id="i-7b17cb77f21e4c18-1">
            <seg xml:id="i-007dbfaf7ce82c6b-0">
              Fru talman! Jag skulle faktiskt vilja inleda med att berömma
              den borgerliga regeringen, bara för att det här inte i efterhand
              ska avfärdas som vänstergnäll.
            </seg>
            <seg xml:id="i-cb13d2e3635e52a5-0">
              Jag välkomnar att regeringen har valt att lyfta fram sexuell
              och reproduktiv hälsa och rättigheter som ett av sina 18 fokusområden.
              Det här är en av de verkligt stora globala utmaningarna. Att kvinnor
              i dag diskrimineras runt om på vår jord och förvägras rätten att
              bestämma över sin egen kropp är verkligen ett av de stora hindren
              för fattigdomsbekämpning och utveckling.
            </seg>
            <seg xml:id="i-96f2c24c9c5bdb38-0">
              Christian Holm har egentligen alldeles rätt när han i talarstolen
              säger att sexuell och reproduktiv hälsa och rättigheter har fått
              en framträdande roll i den borgerliga utrikespolitiken. Det har
              fått en framträdande roll i skrivelsen. Det har fått en framträdande
              roll i retoriken. Problemet är bara att det inte har fått en framträdande
              roll i politikens genomförande, att det inte har resulterat i
              politisk handling.
            </seg>
            <seg xml:id="i-b4280cb9396ec4aa-0">
              Låt mig ge några exempel!
            </seg>
            <seg xml:id="i-2d859147e1e746af-0">
              Under den borgerliga regeringens tid har man vid flera tillfällen
              skurit ned de ekonomiska bidragen till just de organisationer
              som jobbar med sexuell och reproduktiv hälsa och rättigheter,
              till Unifem, FN:s kvinnofond, till UNFPA, FN:s familjeplaneringsprogram,
              och till IPPF, den internationella organisationen, som samlar
              frivilligorganisationer i 150 länder som jobbar ute i fält just
              med att stärka kvinnors rättigheter.
            </seg>
            <seg xml:id="i-aea126561ba3a63e-0">
              Alltför många gånger under den här mandatperioden har vi dessutom
              sett att Sveriges plats har varit tom när sexuell och reproduktiv
              hälsa och rättigheter debatterats och diskuterats internationellt.
            </seg>
            <seg xml:id="i-8f68ca594175c06e-0">
              I oktober arrangerades den stora översynskonferensen om Kairodeklarationen
              i Addis Abeba. 150 av jordens länder fanns på plats. Sverige representerades
              av en riksdagsledamot från Socialdemokraterna och av en riksdagsledamot
              från Vänsterpartiet. Men den borgerliga regeringen lyckades inte
              ens skicka en tjänsteman.
            </seg>
            <seg xml:id="i-990e40f0e5ac6ae5-0">
              Samma sak ser vi i juni när ytterligare en stor konferens arrangeras.
              Biståndsministern har med kort varsel tyvärr tackat nej till att
              delta i konferensen.
            </seg>
            <seg xml:id="i-a0ac9a5898d49002-0">
              Frågan till Christian Holm är: Vad innebär de här prioriteringarna?
              Vad innebär det att säga att SRHR är ett fokusområde när det inte
              får några praktiska konsekvenser i den politiska handlingen?
            </seg>
          </u>
          <note type="speaker" xml:id="i-c936e38ac001a886-0">
            Anf. 14 CHRISTIAN HOLM (m) replik:
          </note>
          <u who="christian_holm_6f4d76" xml:id="i-182baad7c3932c62-5">
            <seg xml:id="i-51ae8cc30c4c2f03-0">
              Fru talman! Ja, frågorna om sexuell och reproduktiv hälsa och
              rättigheter är, som Hans Linde beskriver, central, inte bara i
              skrifter och retorik utan också i handling.
            </seg>
            <seg xml:id="i-c80e56e6a6b70561-0">
              Vilka organisationer som får del av de svenska biståndsmedlen
              för det här arbetet kan variera, beroende på utvärderingar där
              man ser vilken effektivitet det finns i de organisationer som
              arbetar med detta och på vilket sätt pengarna används. Detta görs
              för att säkerställa att man med svenska skattebetalares pengar
              på bästa sätt uppfyller det som vi önskar uppfylla och att pengarna
              når ut till dem som allra mest behöver dem.
            </seg>
          </u>
          <note type="speaker" xml:id="i-5e5559a97da947b1-0">
            Anf. 15 HANS LINDE (v) replik:
          </note>
          <u who="hans_linde_f4736f" xml:id="i-7b17cb77f21e4c18-2">
            <seg xml:id="i-4235a5c36de78ce4-0">
              Fru talman! Att säga att man prioriterar en fråga måste också
              betyda någonting. Säger man att man prioriterar sexuell och reproduktiv
              hälsa och rättigheter måste det också innebära någonting när man
              genomför politiken. Då kan man inte, när man fördelar medlen mellan
              frivilligorganisationer och FN-organ, konsekvent välja att skära
              ned när det gäller just de organisationer som jobbar med SRHR.
              Det går liksom inte riktigt ihop. Och det går inte att säga att
              man prioriterar SRHR-frågorna i det internationella utvecklingssamarbetet
              och i den internationella debatten när man samtidigt lämnar sin
              plats tom när frågorna diskuteras och debatteras runt om på jorden.
            </seg>
            <seg xml:id="i-f85b489123edba98-0">
              Jag kan säga att jag var en av de riksdagsledamöter som deltog
              i Addis Abeba. Jag höll tal och företrädde där Sveriges riksdag
              och pratade om SRHR-frågorna. Jag beklagade att Sverige inte fanns
              på plats. Och jag kan säga att de andra länder som var där knappast
              kände att Sverige prioriterade de här frågorna. Otaliga parlamentsledamöter
              och regeringsföreträdare kom fram och undrade: Varför är inte
              Sverige här? Varför står Sveriges plats tom? Jag måste erkänna
              att jag inte hade något svar att ge dem.
            </seg>
            <seg xml:id="i-022508f88c8cff9b-0">
              I den här skrivelsen, som har presenterats, väljer den borgerliga
              regeringen att sätta högsta betyg på sig själv när det gäller
              SRHR-arbete. Man säger att regeringen har kommit långt vad gäller
              politikens utformning och utförande just när det gäller SRHR-frågor.
              Då undrar jag: Vad är det man har kommit långt med? Man deltar
              ju inte på mötena, och man väljer att skära ned bidragen till
              de organisationer som jobbar med de här frågorna. Vad innebär
              det egentligen att man har kommit långt med politikens utformning
              och utförande? Om det här är att komma långt kanske det skulle
              ha varit bättre att man inte hade gjort så mycket över huvud taget.
            </seg>
          </u>
          <note type="speaker" xml:id="i-66a66195aff489c5-0">
            Anf. 16 CHRISTIAN HOLM (m) replik:
          </note>
          <u who="christian_holm_6f4d76" xml:id="i-182baad7c3932c62-6">
            <seg xml:id="i-609d1249b8547e53-0">
              Fru talman! Det hedrar Hans Linde att han var på plats och också
              talade för svensk biståndspolitik i SRHR-frågorna.
            </seg>
            <seg xml:id="i-3c24062b135ead35-0">
              Jag kan inte svara exakt på om det har varit någon konferens
              där vi inte har närvarat. Jag vet att vi har närvarat på väldigt
              många.
            </seg>
            <seg xml:id="i-c8fc6c5d2b7a6846-0">
              Det viktiga är inte enbart att närvara på konferenser. Det är
              viktigt att vi har tydliga skrivningar, att vi har en policy,
              att vi fördelar medel och att de kommer ut längst ut i ledet till
              utförarna och når fram till dem som verkligen behöver dem. Vi
              i Sverige har varit oerhört engagerade och på ett aktivt sätt
              verkat för att det ska bli verklighet.
            </seg>
            <seg xml:id="i-eaf971ef1ceab05c-0">
              Till skillnad från Hans Linde har jag träffat mängder med personer
              på resor, inte minst på den afrikanska kontinenten, som kommer
              fram och berättar om och uppskattar det arbete som görs. Jag var
              tillsammans med ett antal riksdagsledamöter i Kongo för några
              veckor sedan. Där besökte vi sjukhus som arbetade just med kvinnor
              som hade utsatts för sexuellt våld. De stöttades av Sverige och
              uttryckte en enorm tacksamhet för det svenska arbetet och de prioriteringar
              som görs på det området.
            </seg>
          </u>
          <note type="speaker" xml:id="i-bf341ba95164b476-0">
            Anf. 17 KERSTIN LUNDGREN (c):
          </note>
          <u who="kerstin_lundgren_66285f" xml:id="i-570dd28ee6f640a6-0">
            <seg xml:id="i-f07d20c7a6b03737-0">
              Fru talman! Det betänkande vi har att behandla i dag handlar
              om samstämmighet för utveckling. Det är Politik för global utveckling,
              PGU, i verkligheten.
            </seg>
            <seg xml:id="i-92863a13f8e478b4-0">
              Det handlar om hur vi klarar ett effektivt bistånd av hög kvalitet.
              Samstämmighet handlar om politik över hela fältet. Det bygger
              på ett beslut som den här kammaren tog för två år sedan utifrån
              regeringens skrivelse då, baserad på PGU och fokuserad på ett
              antal områden för att tolka ut våra millenniemål.
            </seg>
            <seg xml:id="i-03791bc29241735c-0">
              Hur ska Sverige bidra till att uppnå millenniemålen? Var kan
              vi göra skillnad? Vi såg och tecknade ned sex utmaningar för vår
              del.
            </seg>
            <seg xml:id="i-e1ffb554f62963fd-0">
              Det handlar om förtryck som hinder för utveckling, om ekonomiskt
              utanförskap, om migration, klimat och miljö, konflikt och sviktande
              stater och smittsamma sjukdomar. Det är hinder som vi vill göra
              något åt. Vi valde också att inom de områdena, de sex utmaningarna,
              peka ut tre fokusområden för att på ett tydligare sätt än tidigare
              komma vidare i Politik för global utveckling.
            </seg>
            <seg xml:id="i-4488faf27f19cbf0-0">
              I den skrivelse som regeringen har lagt fram bedöms den politiska
              utformningen och utförandet i de delarna. Man bedömer om man har
              klarat samordning och samverkan. Man bedömer kunskap och analys
              för att lära av det man gjort.
            </seg>
            <seg xml:id="i-028fef5445ff0e8e-0">
              Det här är en skrivelse som inte är det sista steget utan kanske
              det första. Det bygger på en dialog som förekom med utskottet.
              Jag utgår från att flera ledamöter deltog i dialogen om hur vi
              skulle följa upp det. För det här är ett område där Sverige bryter
              ny mark.
            </seg>
            <seg xml:id="i-f36823fc9f98caff-0">
              OECD har arbetat med att utveckla modeller, men det är få om
              ens någon som verkligen har en samstämmig politik för global utveckling
              eller som ens försöker ha en samstämmig politik för global utveckling.
              Det var också något vi kunde få ta del av när vi för ett år sedan
              ungefär fick OECD:s granskning av hur vi skött oss. Man uppskattade
              vår ambition och vår vilja att föra frågorna framåt.
            </seg>
            <seg xml:id="i-c50631110a26a015-0">
              Under de två år som nu prövas i den här skrivelsen har vi sett,
              precis som regeringen konstaterar, ett antal kriser. Det har varit
              finanskris och kanske fortfarande är. Det har varit matkris, energikris,
              miljökris och humanitära kriser. Det har till och med blivit vanligt
              att man i medierna har börjat fundera på om det är något speciellt
              som gör att det är så många kriser.
            </seg>
            <seg xml:id="i-9a45ce40cb912754-0">
              Trots det, fru talman, kan man konstatera att det här är en möjlighet
              till utveckling. Kriser är en möjlighet till utveckling, till
              att förenas och till att förnya.
            </seg>
            <seg xml:id="i-f1bb52fe0e5afec0-0">
              Jag tycker att regeringen har en bra ansats när den nu går fram
              med den här skrivelsen för att visa för kammaren och svenska skattebetalare
              hur man har arbetat och hur resultaten ser ut. Det är inte i alla
              delar men i alla fall ett försök att visa vart vi är på väg.
            </seg>
            <seg xml:id="i-d4c1ff0a15f58f3a-0">
              Man har tre bedömningsgrunder. Måhända, fru talman, skulle man
              inför 2012 precis som när det gäller den högre utbildningen eller
              gymnasieskolan kunna önska sig några fler steg i bedömningsskalan.
              Det är ett medskick till dem som fortsatt jobbar med det här.
            </seg>
            <seg xml:id="i-3e16cb26c26885c4-0">
              Det är viktigt när man jobbar vidare utifrån den här skrivelsen
              att man gör det på ett sätt vilket också framgår av skrivelsen
              så att man kan följa utvecklingen. Det handlar om att inte göra
              tvära förändringar i bedömningsunderlagen.
            </seg>
            <seg xml:id="i-3adf1bd99b45ad5a-0">
              Som sagt, Sverige ligger långt framme i arbetet för att säkra
              utvecklingspolitiken. Vi jobbar tillsammans samstämmigt mellan
              olika politikområden.
            </seg>
            <seg xml:id="i-0502ad3723f76e81-0">
              När man hör oppositionen, fru talman, skulle man kunna tro att
              vi är näst intill sämst i klassen. Men Center for Global Development
              har rankat, och gör det årligen, de 22 rikaste länderna vad gäller
              politikens påverkan på utvecklingsländer. Deras bedömning för
              2009 det finns skäl att påtala det är att Sverige toppar.
            </seg>
            <seg xml:id="i-c333a203c87f39aa-0">
              Det är inget som man ska slå sig för bröstet för. Det är kanske
              snarare en utmaning att arbeta vidare. Att bära ledartröja kräver
              en hel del av oss. Det är i alla fall så de har valt att göra
              bedömningen.
            </seg>
            <seg xml:id="i-74b38c618f92225e-0">
              Fru talman! När jag läser den här skrivelsen från regeringen
              noterar jag som centerpartist positivt de skrivningar som görs
              när det gäller miljö och klimat. Det är ett av de åtta millenniemålen.
            </seg>
            <seg xml:id="i-17d2d208cf3176ba-0">
              Man skriver att den långsiktiga finansieringen av klimatåtgärder
              och både anpassning och utsläppsbegränsningar finns det anledning
              att reflektera över. Det gäller att fundera på hur man ska komma
              vidare, att i det internationella samfundet kunna nå lösningar
              men också att effektivisera FN-samarbetet för att stödja arbetet
              med de globala utmaningarna och främja rättvis och hållbar utveckling.
              Det är positivt, och det är viktigt att man jobbar vidare i den
              delen.
            </seg>
            <seg xml:id="i-0d4eb4b65eaa2e4c-0">
              Precis som framgår av skrivelsen ligger dock huvudansvaret för
              den egna fattigdomsbekämpningen och utvecklingen i händerna på
              de enskilda ländernas regeringar. Man hör ofta irritation över
              dysfunktionella stater, stater som inte fungerar. Senast var det
              Kongo. Korruptionen betraktas som det största problemet, det största
              hindret i många av de mest drabbade staterna.
            </seg>
            <seg xml:id="i-38993fd9d917aa82-0">
              När Afrikanska unionen noterar att en fjärdedel av Afrikas samlade
              bnp går till korruption är det naturligtvis en signal att någonting
              är fel. Vi måste arbeta i den globala utvecklingspolitiken, i
              samstämmighetspolitiken för att riva hinder för människor att
              göra skillnad. Det handlar om krig och konflikter, om frihet och
              demokrati, om fungerande stater med fungerande säkerhetssystem
              och om miljö och klimat.
            </seg>
            <seg xml:id="i-1c1ecd6bf0455895-0">
              Det är, fru talman, intressant att höra oppositionen.
            </seg>
            <seg xml:id="i-2ef715299f015f71-0">
              Hans Linde räknade upp vad bistånd ska räcka till. Ingenting
              rörde hinderfrågorna. Det var bara skuldperspektivet. Låt oss
              inte gå i den fällan. Låt oss ha tilltro till människor och deras
              möjlighet att förändra om de får chansen. Låt oss arbeta för att
              riva hinder för utveckling.
            </seg>
            <seg xml:id="i-6db3e6a0f555cca3-0">
              Att bistånd är en del i utvecklingspolitiken är viktigt, men
              det krävs samstämmighet.
            </seg>
            <seg xml:id="i-d1755f874d5115a2-0">
              Miljöpartiet har tillsammans med Vänstern och Socialdemokraterna
              en reservation om millenniemålen. Hans Linde har väl använt sökfunktionen
              för att se om det stod något om millenniemålen i skrivelsen. Han
              stavade möjligen fel när han frågade datorn om det stod något
              om millenniemål i skrivelsen. Det finns på flera ställen. Jag
              skulle kunna läsa högt, men det tänker jag inte göra.
            </seg>
            <seg xml:id="i-bc12c938b5531f26-0">
              Reservationen hade kanske varit onödig om oppositionen hade haft
              förmågan att se att det står att millenniemålen är fokus för skrivelsen.
              Vi ska se hur vi på det här sättet med samstämmig politik bidrar
              till att lösa millenniemålen, vilket vi enades om för tio år sedan.
            </seg>
          </u>
          <note xml:id="i-c9f20a405f7337d6-0">
            Jag yrkar bifall till förslaget i betänkandet.
          </note>
          <note type="speaker" xml:id="i-d894f4c82c819569-0">
            Anf. 18 HANS LINDE (v) replik:
          </note>
          <u who="hans_linde_f4736f" xml:id="i-7b17cb77f21e4c18-3">
            <seg xml:id="i-6a5fffc48e4f02ad-0">
              Fru talman! Just nu går Kerstin Lundgrens ungdomsförbund omkring
              i Sverige med gröna näsor och hånar och ropar glåpord efter människor
              som har engagerat sig fackligt i vårt land och som har utnyttjat
              sin mänskliga rättighet i Sverige för att kämpa för mänskliga
              arbetsmiljöer och löner som man kan leva på.
            </seg>
            <seg xml:id="i-700eda9d90ffd08b-0">
              Man skulle kunna avfärda den tokiga kampanjen som ett desperat
              utspel av ett ungdomsförbund på dekis, om det inte vore så att
              just den här typen av kampanjer uppenbarligen har fått genomslag
              även i den borgerliga biståndspolitiken.
            </seg>
            <seg xml:id="i-9d235343e6e5d8a1-0">
              När man läser skrivelsen ser man tydligt att de unga centerpartisternas
              tydliga antifackliga perspektiv märks även i politiken.
            </seg>
            <seg xml:id="i-a97876756b3fdcf0-0">
              Som jag sade i mitt anförande fick LO-TCO Biståndsnämnd det svenska
              biståndsorgan som i dag hjälper och stöttar arbetare i syd med
              att bygga upp fackliga organisationer förra året sitt bidrag nedskuret
              med 24 procent. Det och Forum Syd är de två ramorganisationer
              av totalt 15 som fick allra störst nedskärningar.
            </seg>
            <seg xml:id="i-016e09832343cc00-0">
              I år mer än halveras stödet till LO-TCO Biståndsnämnds arbete
              i Östeuropa, Balkan och Kaukasus. Det är en lång rad projekt där
              man stöttar fackföreningsrörelsen i bräckliga demokratier, till
              med i auktoritära stater. Dem drar man undan mattan för.
            </seg>
            <seg xml:id="i-6d9e1009286214e8-0">
              I stället lyfter man i skrivelsen fram investeringar, handel
              och näringslivets roll.
            </seg>
            <seg xml:id="i-b138ec2ff9bb8354-0">
              När det svenska näringslivet ska agera runt om i världen, hur
              ska vi se till att vinster från investeringar och handel kommer
              löntagarna till del om det inte finns fackföreningar som, precis
              som i Sverige, kan stå upp för löntagarnas rättigheter och se
              till att vinsterna från de svenska företagen kommer de anställda
              till del och att välståndet fördelas, blir mer jämnt spritt och
              kommer världens fattiga till del?
            </seg>
          </u>
          <note type="speaker" xml:id="i-9771b46e0eb6d7fb-0">
            Anf. 19 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-570dd28ee6f640a6-1">
            <seg xml:id="i-85c97a17606764cc-0">
              Fru talman! Vilka kampanjer vår ungdomsorganisation driver är
              naturligtvis spännande att diskutera. Men det är väl ingen annan
              än möjligen Hans Linde som ser det som en del av en samstämmighetspolitik.
            </seg>
            <seg xml:id="i-eb4aa95815cc85a7-0">
              Vår insats för att säkra mänskliga rättigheter är helt entydig.
              Vi har i alla sammanhang sagt att mänskliga rättigheter är odelbara
              och ömsesidigt förstärkande.
            </seg>
            <seg xml:id="i-d5d0299bca0d8624-0">
              Varken regeringen eller vi har agerat för att dra ned stöd och
              minska möjligheter för de fackliga organisationerna att bedriva
              verksamhet. Det är ett myndighetsbeslut.
            </seg>
            <seg xml:id="i-86658108791ceb93-0">
              Jag utgår från att den diskussionen kommer att föras med vår
              biståndsminister senare.
            </seg>
            <seg xml:id="i-7fb49fe7795e9079-0">
              Det finns inga medvetna beslut i den delen. Hans Linde må tro
              det eller ej.
            </seg>
          </u>
          <note type="speaker" xml:id="i-f00b3b5f8118c2af-0">
            Anf. 20 HANS LINDE (v) replik:
          </note>
          <u who="hans_linde_f4736f" xml:id="i-7b17cb77f21e4c18-4">
            <seg xml:id="i-696945136cd881ab-0">
              Fru talman! Man kan tolka Kerstin Lundgren som att det är en
              slump att med en borgerlig regering och en moderat biståndsminister
              nämns fackföreningsrörelsen en gång på 91 sidor i en skrivelse
              om svensk biståndspolitik. Jag vill trots allt tro att hur man
              formulerar sina skrivelser, vad man lyfter fram och inte, är ett
              resultat av politik och ideologi och inte av en slump.
            </seg>
            <seg xml:id="i-b15b034bee73024b-0">
              Kerstin Lundgren sade att vi ska ha tilltro till människor runt
              om i världen. Varför vill ni inte ha tilltro till dem som är fackligt
              aktiva? Varför vill ni inte ha tilltro till människor som försöker
              organisera sig i sweatshops i El Salvador, i skofabrikerna i Indonesien
              eller i Sydafrika där man nu kämpar för att organisera sig fackligt
              när man bygger arenor för fotbolls-VM? Varför har ni ingen tilltro
              till de människorna? Varför är ni inte beredda att ge de löntagarna
              stöd och hjälp när de försöker organisera sig för att stärka sina
              rättigheter?
            </seg>
            <seg xml:id="i-7752ddcf6bb342f0-0">
              Låt mig ge exempel på ett projekt som måste läggas ned på grund
              av den borgerliga utrikespolitiken. Biståndspolitiken styrs av
              politiker, så skyll inte ifrån er på myndigheter.
            </seg>
            <seg xml:id="i-2b7a5052de48138e-0">
              Ett projekt som nu läggs ned är ett som Svenska Byggnadsarbetareförbundet
              har haft i Sydafrika. Man har skickat ned volontärer till Sydafrika
              för att utbilda byggnadsarbetare som jobbar på arenorna inför
              fotbolls-VM för att de ska lära sig hur man arbetar fackligt och
              förbättrar sin arbetsmiljö och stärker sina rättigheter på arbetsplatserna.
            </seg>
            <seg xml:id="i-aa3e2f454fb2555c-0">
              Det projektet måste nu läggas ned. Man kommer inte att kunna
              skicka fler volontärer eftersom man har ändrat regelverket och
              skurit ned stödet. Det är konsekvensen av den borgerliga utrikespolitiken.
            </seg>
            <seg xml:id="i-21415288a6a26211-0">
              Säg inte att det är en slump, Kerstin Lundgren. Skyll inte på
              myndigheter. Ta ansvar för den politik ni för.
            </seg>
          </u>
          <note type="speaker" xml:id="i-4edf126e616dada1-0">
            Anf. 21 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-570dd28ee6f640a6-2">
            <seg xml:id="i-12a19a9caee4b5e2-0">
              Fru talman! Jag vill understryka att regeringen och Centerpartiet
              är angelägna om att säkra allas möjligheter att organisera sig
              fackligt och politiskt. Det är intressant att höra att engagemanget
              för den fackliga organiseringen är så starkt hos Hans Linde. Jag
              hör ingenting om möjligheten till politisk organisering. Det är
              också en viktig del i människors möjligheter att riva hinder.
            </seg>
            <seg xml:id="i-d0408a535dfaa3db-0">
              Vi jobbar intensivt och har, tror jag, en ledande roll när det
              gäller CSR-arbetet. Vi arbetar tillsammans med näringslivet för
              att man ska vara aktiv när det gäller att skapa goda villkor där
              svenskt näringsliv finns.
            </seg>
            <seg xml:id="i-a4e7f3389901cccd-0">
              Fru talman! Det kan möjligen finnas en påverkansfaktor som Vänsterpartiet
              störs av. Vissa länder har blivit medelinkomstländer och är inte
              låginkomstländer längre. Sveriges relationer med Sydafrika förändras
              eftersom de har klarat av att ta sig ur låginkomstsituationen.
            </seg>
            <seg xml:id="i-ea229ef4bd5ee9c6-0">
              Det påverkar naturligtvis vilket stöd som ges. Det håller på
              att förändras. Utfasning pågår.
            </seg>
            <seg xml:id="i-d4df919123e46106-0">
              Jag vill inte säga att det är just detta som är skäl till det
              här ärendet. Där svenskt bistånd fasas ut påverkas naturligtvis
              läget. Det hindrar inte någon förening i Sverige att bedriva verksamhet.
              Jag utgår ifrån att Byggnads kan fortsätta där om de vill.
            </seg>
          </u>
          <note type="speaker" xml:id="i-89b28846d7e8c66c-0">
            Anf. 22 AMEER SACHET (s) replik:
          </note>
          <u who="ameer_sachet_a38283" xml:id="i-f0bfeccb5e0878cd-3">
            <seg xml:id="i-7be52eae9ef21d47-0">
              Fru talman! Det finns många frågor inom PGU-området.
            </seg>
            <seg xml:id="i-2f037edbf1ac8ff4-0">
              Jag ska spinna vidare på Hans Lindes frågor när det gäller fackliga
              föreningars möjligheter att existera. Vi har läst skrivelsen om
              PGU. Regeringen nämner ingenting om de fackliga organisationernas
              roll. Det står inte mycket om fackliga rättigheter och de fackliga
              organisationernas roll inom demokrati och demokratisering.
            </seg>
            <seg xml:id="i-87dcae0b43ba2b99-0">
              Jag upprepar: Fackliga föreningar har gått i bräschen för att
              stödja demokratiarbetet.
            </seg>
            <seg xml:id="i-8872f5e3275224fb-0">
              Jag kan nämna Solidarność med Lech Walęsa i Polen 1981 som har
              lett demokratiseringsprocessen i Polen och som har hjälpt många
              andra östeuropeiska stater in i demokratin. Det är ett viktigt
              arbete.
            </seg>
            <seg xml:id="i-e616ce0fb240eda7-0">
              Många fackliga ledare i Colombia dör i dag för demokratin.
            </seg>
            <seg xml:id="i-df649b111a5ddf5e-0">
              Vad har Centerpartiet gjort för att på något sätt lyfta fram
              den fackliga rörelsen och den roll som den utövar i världen? Vad
              har Centerpartiet gjort för att på något sätt lyfta fram dessa
              frågor som en del av PGU-området? Varför hörs ingenting från Centerpartiet?
              Vill ni inte berätta mer om det, eller har ni någon annan form
              av relation till fackliga föreningar som gör att ni inte vill
              säga någonting om deras roll? Fackliga föreningar är en folkrörelse
              som bidrar och har bidragit till demokratisering i västländerna,
              här i Europa och i andra länder.
            </seg>
          </u>
          <note type="speaker" xml:id="i-e8bf92d23bb45845-0">
            Anf. 23 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-570dd28ee6f640a6-3">
            <seg xml:id="i-f2d87e2d9acd320f-0">
              Fru talman! Det låter som om politik för global utveckling handlar
              om Byggnads möjligheter att bedriva verksamhet. Nog måste det
              finnas en större samstämmighet än så.
            </seg>
            <seg xml:id="i-bb3b10ae05a835fc-0">
              Jag förstår att Socialdemokraterna och Vänstern känner att det
              är ett huvuduppdrag att bedriva facklig verksamhet även här i
              riksdagen.
            </seg>
            <seg xml:id="i-364f306344f3f5c5-0">
              Från vår utgångspunkt handlar samstämmighet om att ge möjligheter
              för människor, oavsett var de befinner sig, att bestämma över
              sina egna liv, bestämma om de vill organisera sig politiskt, fackligt,
              kyrkligt eller i vilka organisationer som helst eller inte organisera
              sig alls för den delen, och det handlar om att människor ska få
              makt och möjligheter att förändra sina liv. Om detta handlar politik
              för global utveckling. Det handlar om att riva hinder som förtrycker.
              Vi talar om förtryck. Vad handlar förtryck om? Jo, det handlar
              till exempel om många av de totalitära staterna Hans Lindes gamla
              kompisar där det finns många exempel på att fackliga ledare, politiska
              ledare, journalister och andra som försöker påverka och göra någonting
              som inte gillas av ledningen i landet fängslas eller till och
              med mördas. Vi står upp för dem oavsett var de är. Försök inte
              säga någonting annat. Mänskliga rättigheter gäller för alla, odelbara
              och ömsesidigt förstärkande.
            </seg>
          </u>
          <note type="speaker" xml:id="i-76a25038d51446a9-0">
            Anf. 24 AMEER SACHET (s) replik:
          </note>
          <u who="ameer_sachet_a38283" xml:id="i-f0bfeccb5e0878cd-4">
            <seg xml:id="i-05ecaaa9d3385ddb-0">
              Fru talman! Kerstin Lundgren och Centerpartiet har vänt på frågorna
              som jag har ställt till henne på ett sådant sätt att de skulle
              handla om Byggnads och kanske andra nationella frågor. Alla vet
              att Centern inte gillar LAS. Centern är inte förtjust i fackliga
              föreningar här hemma i Sverige, det vet vi. Centern har alltid
              talat negativt om fackliga föreningar, det vet vi.
            </seg>
            <seg xml:id="i-68d65c2cce8d0f22-0">
              Kerstin Lundgren och Centerpartiet, som utgör en del av det borgerliga
              regeringsunderlaget som styr Sverige, har på något sätt lyft fram
              de fackliga frågorna och den fackliga rörelsen som är en del av
              den demokratiseringsprocess som sker i många utvecklingsländer
              i dag. De har en central roll. Vad har Centerpartiet gjort för
              att kunna ha någon form av relation till fackliga föreningar ute
              i världen? Varför nämns det aldrig någonting från Centerpartiet
              om fackliga rättigheter och fackliga möjligheter ute i världen?
            </seg>
          </u>
          <note type="speaker" xml:id="i-7bd428960a29eb50-0">
            Anf. 25 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-570dd28ee6f640a6-4">
            <seg xml:id="i-125518018ec2df97-0">
              Fru talman! Jag skulle gärna ha en debatt om detta i särskild
              ordning. Nu handlar det om skrivelsen om politik för global utveckling
              som vi i riksdagen var eniga om när vi tog ställning till den.
              Detta är en uppföljning av den skrivelse som riksdagen hade att
              behandla för två år sedan. Sedan må det vara så att Vänstern,
              Miljöpartiet och Socialdemokraterna känner sig upprörda över att
              det finns saker som inte redovisas i denna skrivelse på ett sätt
              som de önskar. Men det beror på riksdagens tidigare ställningstagande,
              ett ställningstagande som oppositionen i allt väsentligt stod
              bakom. Nu återkommer man, och då glömmer man, eller vill inte
              se, vad som egentligen var det tidigare beslutet och det som var
              grunden för den redovisning som nu görs, utan man börjar diskutera
              annat.
            </seg>
            <seg xml:id="i-988673f624b360d6-0">
              Fru talman! Återigen vet jag inte hur jag ska kunna säga just
              detta tydligare. Mänskliga rättigheter och människors möjligheter
              är en bärande pelare för vår politik. De är odelbara, och de är
              ömsesidigt förstärkande. Det handlar naturligtvis också om de
              fackliga rättigheterna och om människors möjligheter både att
              välja att gå med i facket och att stå utanför, vilket också är
              en rättighet, om de så skulle önska.
            </seg>
            <seg xml:id="i-2a1ce09751d5cfb2-0">
              LAS och andra lagar som stiftas i denna kammare måste vi rimligen
              kunna diskutera i de sammanhang som de gäller. Låt oss ta den
              diskussionen när det gäller arbetsmarknadsutskottet.
            </seg>
            <seg xml:id="i-315c5f7f22e0f2da-0">
              Kanske är det så att Socialdemokraterna, Vänstern och Miljöpartiet
              har frågan om en global LAS som sin viktigaste fråga i politik
              för global utveckling. Uppfattar jag det rätt?
            </seg>
          </u>
          <note type="speaker" xml:id="i-505c60dd14225d88-0">
            Anf. 26 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-2">
            <seg xml:id="i-6b26b27d9ca2296c-0">
              Fru talman! En global LAS är inte det viktigaste i vår utrikespolitik.
              Vi har högre ambitioner än så.
            </seg>
            <seg xml:id="i-70649a44d8a6627e-0">
              Jag talade tidigare i mitt anförande om att vi har haft en hel
              del utrikespolitiska debatter på sistone. Jag och Kerstin Lundgren
              är de som oftast brukar lyfta fram klimatfrågan. Vi har lite olika
              uppfattningar om hur vi ska nå fram till målen. Men det är egentligen
              en helt annan fråga. Nu handlar det om PGU och denna skrivelse.
            </seg>
            <seg xml:id="i-42abb7a10d6ea3ef-0">
              Under avsnittet Klimat anpassning och utsläppsminskningar i skrivelsen
              på s. 41 står det:
            </seg>
            <seg xml:id="i-19de2126cbcc7b1b-0">
              Sverige spelade en betydande roll som EU-ordförande i de internationella
              klimatförhandlingarna. Under ledning av Sverige flyttades EU:s
              positioner fram.
            </seg>
            <seg xml:id="i-9ea70b565de9ee57-0">
              Det är vi på den här sidan inte överens med er om. Vi menar att
              Sverige intog en undanskymd roll i förhållande till den roll som
              vi har haft tidigare i EU. Under ordförandeskapet fick vi hela
              tiden höra att vi inte kunde vara så framträdande därför att vi
              skulle se till att samordna de olika länderna så att man kunde
              komma framåt. Men just när det gäller klimatfrågan, där vi tidigare
              har varit de som har framträtt mest, hade det varit bra om Sverige
              hade fortsatt att ha ledartröjan. EU förlorade också sin ledartröja.
              Det tog jag upp i mitt anförande.
            </seg>
            <seg xml:id="i-1bec6886c08262d2-0">
              Jag skulle därför vilja fråga Kerstin Lundgren vad hon anser
              om Sveriges roll i de fortsatta förhandlingarna inför kommande
              klimattoppmöten. Hur ska vi lyfta fram Sveriges roll i dessa frågor?
            </seg>
          </u>
          <note type="speaker" xml:id="i-0cfab77c909dc51e-0">
            Anf. 27 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-570dd28ee6f640a6-5">
            <seg xml:id="i-7111296197972733-0">
              Fru talman! Jag delar bedömningen att det är oerhört viktigt
              att vi är aktiva, precis som vi var inför toppmötet i Köpenhamn.
              Sverige har varit ett gott exempel, och vi är många som har varit
              med och jobbat för att vi ska kunna vara det, det vill jag säga.
              Med Sverige som föredöme kan vi, och kunde vi, föra EU vidare
              från en inte helt enkel position eftersom EU består av många olika
              länder. Men vi lyckades nå överenskommelsen om 20-20-20. Vi lyckades
              nå överenskommelsen om en reduktion med 20 procent och är beredda
              att höja till 30 procent. Vi lyckades resonera om snabbstartsinsatser.
            </seg>
            <seg xml:id="i-c32fdd0c27089951-0">
              Fru talman! Bilden av att det var ett misslyckande för EU eller
              för Sverige är inte sann. Det var inte Sverige som stod i vägen
              för en global uppgörelse i Köpenhamn. Det var inte till Sverige
              som någon sade: Flytta på er så att vi kan komma överens. Det
              gjorde man i Bali när man pratade om USA.
            </seg>
            <seg xml:id="i-4017ee44c01c3d99-0">
              Det var inte EU som stod i vägen för en global överenskommelse
              i Köpenhamn. Det var inte till EU man sade: Flytta er, ni står
              i vägen. Det var till några andra som man sade det.
            </seg>
            <seg xml:id="i-f40ce732b4700858-0">
              Den intressanta frågan är hur EU ska ha modet att våga gå vidare
              och agera för att nå framgång där man kan förena de som har väldigt
              låga ambitioner, de som har lite resurser, de som känner sig väldigt
              utsatta och de som har stora resurser och utveckling. Världen
              ser ut på så många olika sätt. Att klara att förena världen till
              en överenskommelse i Mexiko är den stora utmaningen. Men då måste
              man våga samverka.
            </seg>
          </u>
          <note type="speaker" xml:id="i-1f49b177d476a318-0">
            Anf. 28 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-3">
            <seg xml:id="i-8f0565f1b49fa89b-0">
              Fru talman! Jag säger inte att Sverige stod i vägen, men jag
              menar att regeringen inte var tillräckligt tuff i dessa förhandlingar.
            </seg>
            <seg xml:id="i-9f86affeef9220a4-0">
              Det var också vår statsminister som före Köpenhamnsmötet gick
              ut och sade: Vi kommer inte att nå ett bindande avtal. Varför
              går man ut redan innan slutförhandlingen har påbörjats och talar
              om att vi inte kommer att nå ett bindande avtal? Det motsätter
              jag mig. Det tycker jag var helt fel taktik av den svenska regeringen.
            </seg>
            <seg xml:id="i-caee34b62c544852-0">
              EU-nämnden har haft besök av Frankrikes klimatberedning. Vi var
              några ledamöter som var och pratade med dem. De menade att Sverige
              inte var tillräckligt tufft. När till och med Frankrike tycker
              att Sverige inte är tillräckligt drivande är det någonting som
              är fel, skulle jag vilja påstå.
            </seg>
            <seg xml:id="i-65e26099906ea308-0">
              Men sedan har vi nästa fråga när det gäller klimatpolitiken.
              Enligt Kyotoprotokollet ska de insatser som görs i andra länder
              vara nya och additionella. Det innebär att de inte ska tas från
              biståndet, för biståndet har vi redan intecknat till annat. Det
              ska gå till fattigdomsbekämpning. Klimatanpassning är också fattigdomsbekämpning;
              jag säger inte att det inte är det. Men vi har redan tidigare
              utlovat ett bistånd för fattigdomsbekämpning, och vi har utlovat
              åtgärder i andra länder för klimatet. Det ska inte gå på samma
              post.
            </seg>
            <seg xml:id="i-2001079bdacaada3-0">
              Jag skulle vilja höra på vilket sätt Kerstin Lundgren och Centerpartiet
              driver frågan om att insatser för klimatåtgärder ska vara nya
              och additionella och inte ingå i biståndsbudgeten.
            </seg>
          </u>
          <note type="speaker" xml:id="i-87192af9cdadf66b-0">
            Anf. 29 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-570dd28ee6f640a6-6">
            <seg xml:id="i-1625eb346453803a-0">
              Fru talman! Den bild Miljöpartiet försöker odla är att Sverige
              på något sätt bidrog till att man inte nådde fram i Köpenhamn,
              att Sverige gav upp. Det man måste diskutera och komma fram till,
              fru talman, är: Vill vi ha ett globalt avtal som omfattar också
              de stora utsläppsländerna? Eller vill vi ha ett europeiskt avtal
              tillsammans med några andra länder? Då är det lättare men inte
              lika effektivt om man vill klara tvågradersmålet, vilket jag tror
              att vi är överens om att man som minst måste klara. Då krävs det,
              fru talman, att vi kommer vidare och inte gör om det vi gjorde
              i Kyoto. Kyoto var en början, men det var verkligen inte tillräckligt.
              Vi måste klara att få ett globalt avtal, inte ett lokalt, ett
              svenskt eller ett europeiskt avtal. Jag hoppas verkligen att vi
              ska lyckas i den delen och att EU ska kunna fortsätta att bidra.
            </seg>
            <seg xml:id="i-2c450400b0eb28d6-0">
              Vi var beredda att visa på snabbstartsinsatser för att underlätta
              den ekonomiska sidan av saken. Jag gläds åt markeringarna i den
              skrivelse jag tidigare nämnde, fru talman, om att man måste fundera
              på hur man klarar den långsiktiga finansieringen, för det är en
              viktig fråga. Det kommer inte att vara biståndet som klarar detta,
              utan man måste hitta också andra delar. Det är en del av den diskussion
              som förs på den globala scenen.
            </seg>
            <seg xml:id="i-067b1f179ee19229-0">
              Sedan finns det skäl att bara understryka att EU nu har öppnat
              för att diskutera Kyoto plus för att se om det ska kunna leda
              framåt. Men det avgörande är: Vill vi ha ett globalt avtal och
              jobba för det eller inte?
            </seg>
          </u>
          <note type="speaker" xml:id="i-2fb9da7cd6c74fa1-0">
            Anf. 30 FREDRIK MALM (fp):
          </note>
          <u xml:id="i-1be1591c570996ef-0" who="unknown">
            <seg xml:id="i-68ec89df213fc790-0">
              Fru talman! Vi har att diskutera utrikesutskottets betänkande
              14 Att möta globala utmaningar om samstämmighet för utveckling
              , baserat på en regeringsskrivelse med samma namn. Det handlar
              om hur vi kan bidra till en bättre värld genom att samordna våra
              insatser bättre och se till att de insatser vi gör stämmer överens
              med de riktlinjer och mål vi har satt upp.
            </seg>
            <seg xml:id="i-1dafba79b882c5f1-0">
              Jag tror att det är viktigt att börja med att se på hur utvecklingen
              i världen egentligen har varit de senaste 2030 åren. Det är bra
              för att förstå vilka åtgärder vi kan vidta. I huvudsak har vi
              sett en positiv utveckling i världen. Det kan man inte alltid
              tro när man lyssnar på oppositionen, men så är det.
            </seg>
            <seg xml:id="i-5392b491d61a2df2-0">
              Ungefär i mitten av 70-talet bedömde institutet Freedom House
              att vartannat land i världen var en diktatur. 30 år senare, i
              mitten av 2000-talet, definierades vart fjärde land i världen
              som en diktatur. Vad som hade hänt var alltså att antalet diktaturer
              i världen halverats. Men inte bara det, vi hade också fått en
              rad nya stater när Sovjetunionen kollapsade. När Sovjetunionen
              och kommunismen som idésystem visade sig ohållbar, förruttnad,
              omoralisk, förtryckande, orättvis och så vidare fick vi en rad
              nya stater i världen.
            </seg>
            <seg xml:id="i-26d277f92f8d62b6-0">
              Den politiska utvecklingen mot mer frihet i världen har alltså
              varit väldigt stor. Vad som har hänt är att det i mängder av stater,
              exempelvis i Latinamerika, har slutits freder, om än bräckliga,
              mellan gerillor och olika juntor och regimer. Man har haft fria
              val och en sådan utveckling. Pinochet försvann från Chile. Apartheidsystemet
              kollapsade i Sydafrika. En rad afrikanska stater fick ha sina
              första fria val, där de som sedan förlorade valet frivilligt valde
              att avgå. Tyskland återförenades. Östra Asien klarade en svår
              bankkris. Indien klarade ett premiärministermord. Och så vidare.
            </seg>
            <seg xml:id="i-1f77cd3b2fd68c19-0">
              Ser vi sammantaget på utvecklingen från 70-talet och framåt kan
              vi konstatera att den på många sätt har varit positiv. Dock har
              vi väldigt stora utmaningar framför oss, och det finns många problem.
            </seg>
            <seg xml:id="i-4abfda53abaf0832-0">
              Ett problem är det som biståndsminister Gunilla Carlsson ofta
              pekar på, nämligen att den ekonomiska utvecklingen på flera håll
              i världen är väldigt svag, inte minst i södra Afrika. Vi har olika
              interna konflikter och sönderfallande stater på Afrikas horn och
              i Mellanöstern. Vi har en notoriskt svag utveckling, både politiskt
              och ekonomiskt, i arabstaterna. Det finns många problem i världen
              som vi behöver ta fasta på, och där kan utvecklingssamarbete spela
              en väldigt viktig roll för att vända trenden.
            </seg>
            <seg xml:id="i-7cc869e4783d1a7e-0">
              Sverige ska ha ett högt bistånd; det är vi alla överens om. Vi
              ska ha ett bistånd som är transparent, som går att granska och
              som inte bidrar till korruption och sådant. Vi ska ha ett bistånd
              som främjar demokrati och mänskliga rättigheter. Det alliansregeringen
              har gjort, i grova drag, är att upprätthålla enprocentsmålet.
              Vi har faktiskt nått upp till det. Det som ni på andra sidan,
              som gnäller väldigt mycket på oss, inte klarade av har alliansregeringen
              klarat av.
            </seg>
            <seg xml:id="i-ea24a674084ec77c-0">
              Biståndet går nu till lite färre länder, men i gengäld har vi
              ett betydligt mer kraftfullt agerande för de länder som vi har
              utvecklingssamarbete med. Vi har ett specifikt riktat demokratistöd,
              något jag tvivlar på någonsin skulle kunna införas om Hans Linde
              med flera hade makten. Då hade det i stället gått till regimerna
              som styr i dessa länder. Vi har processer med det öppna biståndet
              som syftar till att göra biståndet mer transparent och öppet.
            </seg>
            <seg xml:id="i-c6437de90aa69d18-0">
              Vad bygger detta på i grund och botten? Jo, det bygger på en
              iakttagelse som är väldigt central, nämligen att demokrati bara
              kan byggas av demokrater. Det är omöjligt att bygga demokrati
              om det inte finns demokrater. I Tjeckien fanns det demokrater,
              under ledning av Václav Havel med flera. I Polen fanns det demokrater,
              precis som Ameer nämnde, under ledning av Lech Wałęsa och andra.
              Där byggde man demokrati. I Belarus, exempelvis, var det andra
              som behöll makten. Man hade där inte samma möjlighet för befolkningen
              att bygga demokrati.
            </seg>
            <seg xml:id="i-146c1f7a6b5191e8-0">
              Det innebär att fokuseringen på demokrati och mänskliga rättigheter
              är oerhört central för att kunna få en positiv utveckling i stort.
              Detta har alliansregeringen också fokuserat mycket på, vilket
              jag tycker är positivt. Det handlar om att ha ett mycket bredare
              förhållningssätt än att bara predika fria val. Detta är mycket
              bredare än så.
            </seg>
            <seg xml:id="i-a1c45ef3df348412-0">
              Det handlar om stöd för att bygga institutioner fungerande institutioner,
              hållbara institutioner, demokratiska institutioner, institutioner
              som befolkningen kan lita på och känna lojalitet med. Det handlar
              förstås om rättssamhället rättvisa domstolar, ett fritt och oberoende
              rättsväsen. Det handlar om fria val, som jag nämnde, en demokratisk
              värdegrund, jämställdhet, hbt-rättigheter och tolerans. Det handlar
              om på vilket sätt vi kan bidra till allt detta och förstås också
              till en ekonomisk utveckling i de här länderna. Det är alltså
              ett väldigt brett arbete som krävs.
            </seg>
            <seg xml:id="i-caffad9560503123-0">
              Då krävs också mer samstämmighet, fru talman, i biståndspolitiken
              och i utrikespolitiken i stort. Jag tror att vi någonstans måste
              sammanföra och se hur en rad olika processer kan samverka för
              en positiv utveckling. Det handlar om ekonomi, handel, demokratistöd,
              migration, diplomati, turism, globala organisationer, remitteringar
              och mycket annat. Det är detta arbete vi fortsätter att jobba
              för.
            </seg>
            <seg xml:id="i-0a8014da62f7bb0f-0">
              Avslutningsvis vill jag, fru talman, bara nämna något som är
              lite rörande. Jag förstår att den facklig-politiska samverkan
              har varit mycket dynamisk och engagerande i dag för oppositionen.
              Jag vill bara poängtera att det finns ett parti inom vänsteroppositionen
              som under väldigt många år har haft ett rätt så utvecklat samarbete
              med till exempel Fidel Castros regim på Kuba och som även i dag
              faktiskt har ett visst samarbete med regimen i Vietnam. Om man
              tittar på de rapporter som skrivs av Human Rights Watch, Freedom
              House och Amnesty International och bedömer hur de fackliga rättigheterna
              är i en stat som Kuba är detta ganska fascinerande. Det finns
              inga syndikalister på Kuba, för de få som finns sitter i fängelse.
              De resterande som fanns drevs i exil redan på 60- och 70-talen.
            </seg>
            <seg xml:id="i-939f187a76a12983-0">
              Om man vill predika de fackliga rättigheterna tycker jag alltså
              att det är viktigt för vänsteroppositionen att göra sin egen hemläxa.
              Då får man bryta med de regimer som inte tillåter strejkrätten,
              och då får man bryta med de regimer som inte tillåter människor
              att organisera sig i fria fackföreningar. Om man inte gör det
              är man inte trovärdig. Gör man inte det innebär det att man säger:
              Vi är moraliska. Moral är bra, men dubbelmoral är inte dubbelt
              så bra.
            </seg>
          </u>
          <note type="speaker" xml:id="i-8736ba6307201041-0">
            Anf. 31 ROSITA RUNEGRUND (kd):
          </note>
          <u who="rosita_runegrund_d92564" xml:id="i-743261e40825b34c-0">
            <seg xml:id="i-652d47b3e99a94a1-0">
              Fru talman! Jag vill börja med att tacka för att biståndsministern
              är här för debatten om en skrivelse från regeringen. Det uppskattar
              jag väldigt mycket.
            </seg>
            <seg xml:id="i-0c339164e0a4fdf8-0">
              Jag väljer att sluta i riksdagen. Jag är tacksam för den tid
              jag har fått ha i utrikesutskottet, och jag är glad att få delta
              i denna debatt. Jag tar mig också rätten att ta upp några frågor
              som är personligt engagerande för mig och som jag vet har stöd
              i regeringens politik. Först vill jag yrka bifall till förslaget
              i betänkandet om skrivelsen om att möta globala utmaningar. Skrivelsen
              visar att Sverige fortsätter att inom utvecklingspolitiken vara
              ett föregångsland med hög ambition att utifrån en samstämmig politik
              för utveckling bidra till målet om en rättvis och hållbar global
              utveckling och att tydligt försvara de mänskliga fri- och rättigheterna.
            </seg>
            <seg xml:id="i-932ba29c86909c0f-0">
              När jag kom in i utrikesutskottet 1999/2000 lade jag fram en
              kommittémotion om kvinnor och barn i världen och en motion om
              Afrika. Dessa frågor, som gäller fattigdom och kvinnors möjligheter,
              har jag levt med under åren. Fattigdom har traditionellt sett
              definierats som bristen på materiella resurser, men enligt mitt
              och Kristdemokraternas synsätt är fattigdom ett mycket mer mångfasetterat
              begrepp än så. Fattigdom innebär också att människor saknar inflytande
              över och trygghet i sin livssituation, och därför är det viktigt
              att utvecklingspolitiken har ett fortsatt fokus på jämställdhet
              mellan könen och stärkande av kvinnors, barns och utsatta gruppers
              rättigheter.
            </seg>
            <seg xml:id="i-67a7f3826b18d1f9-0">
              Inom detta område är fortsatt stöd till och stärkande av det
              civila samhällets kapacitet av stor betydelse. Ytterst handlar
              det nämligen om att ge möjligheten att leva ett människovärdigt
              liv. För oss kristdemokrater är solidaritet med utsatta människor
              i andra delar av världen en omistlig del av vår ideologi och politik.
              Vi kommer aldrig att backa undan vårt moraliska ansvar att stötta
              våra medmänniskor, oavsett vilka nationsgränser som skiljer oss
              åt. Det visar också nu den svenska regeringen genom att ha en
              ambitiös och långsiktig biståndspolitik med ett garanterat enprocentsmål.
            </seg>
            <seg xml:id="i-e86d8e3442452876-0">
              Fru talman! Jämställdhet, mänskliga rättigheter och demokrati
              är begrepp som hör ihop. Arbetet för mänskliga rättigheter och
              således jämställdhet är oerhört angeläget i såväl internationella
              som nationella sammanhang. Föraktet mot kvinnor i många av världens
              länder, som bland annat tar sig uttryck i de systematiska våldtäkterna
              i krigssituationer, är vidriga brott mot mänskliga rättigheter
              och jämställdhet. Solidaritetstanken förpliktar. Då en kvinna
              eller man diskrimineras på grund av sitt kön kränks hennes eller
              hans mänskliga rättigheter, något som jag som kristdemokrat aldrig
              kan acceptera eller välja att blunda för. Människovärdet är knutet
              till existensen och inte till vare sig kön, prestationsförmåga
              eller social position. Det unika människovärdet måste alltid försvaras.
            </seg>
            <seg xml:id="i-11a4b913be348fb5-0">
              Det finns också en stark idémässig grund för jämställdhet på
              alla plan i vårt samhälle och även globalt. Strukturer, fru talman,
              tvingande könsmönster, attityder och traditioner som hindrar människor
              från att utveckla sin fulla potential och få makt över sina liv
              måste med kraft motarbetas. Utifrån synen på mänskliga rättigheter,
              värden och värderingar är det glädjande att biståndsministern
              så tydligt markerar Sveriges hållning, nu senast när det gäller
              kränkande domar och behandling av homosexuella i Malawi och tidigare
              i Uganda.
            </seg>
            <seg xml:id="i-b637f4e6ededc182-0">
              Fru talman! Systerskap är ett ord jag tycker om. I mitt arbete
              i Awepa under de år jag har varit engagerad där har vi genom svenskt
              bistånd öppnat en möjlighet till arenor där parlamentariker träffas.
              Vi diskuterar inte partipolitik på så sätt, utan vi är systrar
              som träffas och diskuterar på samma nivå hur vi ska låta utvecklingen
              gå framåt när det gäller just att främja jämställdhet och kvinnors
              ställning. Vi har också en samstämmighet om att det är viktigt
              att inom utvecklingspolitiken stödja och involvera det civila
              samhället, enskilda organisationer, kyrkor och parlament i kampen
              mot kvinnors diskriminering.
            </seg>
            <seg xml:id="i-fa11315d05051f1b-0">
              Vi vet att kvinnor arbetar i genomsnitt fler timmar om dygnet,
              får lägre lön, är mindre läs- och skrivkunniga samt har ett lägre
              energiintag i förhållande till sin kroppsvikt jämfört med männen.
              Oftast är det flickorna som prioriteras bort när föräldrarna ska
              bekosta barnens utbildning. Bistånd ska tycker jag, och det tycker
              regeringen riktas till kvinnor också för att stärka demokratiska
              strukturer.
            </seg>
            <seg xml:id="i-ad4395272e062086-0">
              Kvinnor hamnar i en speciellt utsatt situation vid krig och konflikter.
              Oftast är det männen som deltar i konflikten, och kvinnorna bär
              huvudansvaret för hemmet, de närmaste och familjemedlemmarnas
              överlevnad. Fred, jämställdhet och utveckling är som sagt begrepp
              som hänger samman, och de är också beroende av varandra. Därför
              måste kvinnor involveras i ländernas fredsprocesser för att långsiktig
              fred och säkerhet ska kunna upprättas. Hållbar fred kan inte skapas
              utan att kvinnors behov, prioriteringar och strategier för konfliktlösningar
              tillvaratas i fredsförhandlingar. Det är också viktigt att allt
              konfliktförebyggande arbete innehåller ett tydligt jämställdhetsperspektiv.
            </seg>
            <seg xml:id="i-0e594a8b116eddc4-0">
              Grundläggande för internationellt jämställdhetsarbete är också
              att män och kvinnor ska ha samma ekonomiska, sociala och politiska
              rättigheter. Kvinnor som inte ges rätten att äga mark, vara med
              vid beslut och använda jordens resurser saknar också ofta andra
              rättigheter i andra aspekter av sina egna liv. Att sakna möjligheten
              att bestämma över sin egen kropp, graviditeter, sin civila status
              och utbildning och att sakna möjlighet till förvärvsarbete gör
              att kvinnor också är mer sårbara vid plötsliga miljöförändringar.
            </seg>
            <seg xml:id="i-4b4fdbd5c688a855-0">
              Tidiga giftermål, många graviditeter, kvinnlig omskärelse i kombination
              med icke-adekvat läkarvård, dåliga transportmöjligheter, förorenat
              vatten etcetera bidrar exempelvis till fortsatt hög mödra- och
              barnadödlighet i många utvecklingsländer. Vi vet också att det
              vid migration till städerna är kvinnorna som i sina underordnade
              samhällsroller är mest sårbara för ekonomiskt och sexuellt utnyttjande,
              misshandel, våld och människohandel.
            </seg>
            <seg xml:id="i-cabf0470fbe80234-0">
              Därför är det, som har påtalats här av mina kolleger, oerhört
              viktigt att på olika sätt stärka kvinnors ställning i samhället
              och, som regeringen gör, stärka sexuell och reproduktiv hälsa
              och kvinnors rättigheter.
            </seg>
            <seg xml:id="i-5227bfecf70f011f-0">
              Fru talman! Jag vill sluta med en kommentar till en proposition
              som jag var med och arbetade med i utskottet år 2002. Där är det
              ett par meningar som jag tycker om. Det står så här: Utveckling
              kan aldrig skapas utifrån. Utveckling skapas av människor i det
              egna samhället, och därför ska vi bli bättre på att lyssna men
              också ställa krav.
            </seg>
            <seg xml:id="i-71a105902ed503f0-0">
              Till sist, fru talman, vill jag nämna att utvecklingsländerna
              till min stora sorg dräneras på sina utbildade personer men också,
              som Diakonia tydligt har lyft fram, på kapital, det man kallar
              för kapitalflykt. Det är någonting som vi ska motverka, även om
              det inte är lätt att komma åt. Sverige har under alliansregeringens
              ledning slutit många avtal, precis som Christian tog upp här tidigare,
              med länder som är skatteparadis. Syftet är att öppna för ett utbyte
              så att man kan påverka olika skattemyndigheter. Jag tycker dock
              att Sverige måste ta ett större ansvar för dessa frågor i ett
              internationellt perspektiv. Vi har gjort det, och vi vill verka
              ännu mer för det.
            </seg>
            <seg xml:id="i-db6f6b467738f6ac-0">
              Fru talman! Jag måste få säga att i onsdagens Expressen ges en
              fantastisk bild på hur sydafrikanska kvinnor får möjlighet till
              ett friskare liv tack vare att ledaren i Sydafrika tar sitt ansvar
              när det gäller hiv/aidsfrågor, vård, mediciner och prevention.
              Att de internationella ledarna tar ett ansvar för hiv/aidsfrågorna
              i dag ser jag som en framgång för Sveriges politik där man jobbat
              med de här frågorna.
            </seg>
            <seg xml:id="i-f9161462618e626e-0">
              Jag vill tacka mina kolleger i utskottet för den här tiden.
            </seg>
          </u>
          <note type="speaker" xml:id="i-2337ac43d1ddb014-0">
            Anf. 32 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-8dc5e0a5ec736666-0">
            <seg xml:id="i-5288055a10229ec1-0">
              Fru talman! I dag ska vi inte prata bistånd. Jag är inte bara
              biståndsminister utan även utvecklingsminister. Det är precis
              alla mina kolleger i regeringen också när det gäller Sveriges
              politik för global utveckling.
            </seg>
            <seg xml:id="i-0f752d5c98b918ff-0">
              Det unika med Sveriges politik för global utveckling är att den
              ger hela regeringen ansvaret så att alla inom sina respektive
              ansvarsområden bidrar till målet om en rättvis och hållbar global
              utveckling. Detta just för att vi kan konstatera att utveckling
              i slutändan handlar ganska lite om bistånd och att underutveckling
              i världen många gånger beror på våld, konflikter och förtryck.
              Klimatkrisen och finanskrisen har nämnts. Deras effekter kan möjligtvis
              lindras med biståndet, men de måste hävas genom mer kraftfulla
              politiska beslut och internationellt samarbete på en mängd områden
              där inte minst Europeiska unionen har en viktig roll att spela.
            </seg>
            <seg xml:id="i-e5d18a2282aedaa8-0">
              Händelser dagligen i den rika världen får kraftiga återverkningar
              i utvecklingsländerna, och beslut inom olika politikområden i
              Sverige och inom EU påverkar arbetet med hur och om vi lyckas
              med att bekämpa fattigdomen. Ibland är det motsägelsefullt utvecklingsinsatser
              undermineras av åtgärder på andra områden. Biståndet, rätt använt,
              har en viktig roll, ofta katalytisk och kompletterande till andra
              politikområden. Min avsikt under de här åren som borgerlig biståndsminister
              har varit att kraftfullt utveckla biståndet som verktyg för att
              vara en del i den samlade utvecklingspolitiken.
            </seg>
            <seg xml:id="i-70f57b8b68d79d7b-0">
              Övertygelsen om att vi alla har ett ansvar att bidra till fattigdomsminskning
              och till en rättvis och hållbar global utveckling ligger till
              grund för politiken för global utveckling. Det ligger också i
              vårt eget intresse. Det som sker långt borta får återverkningar
              även hos oss. När vi fattar beslut och bygger kapacitet här i
              Sverige handlar det inte bara om hur vi tar ansvar för Sverige
              och svenska medborgare eller människor som bor här, utan vi lär
              oss och kan använda detta i världen. Det är en viktig kapacitetsbas.
              Det handlar om allas utveckling.
            </seg>
            <seg xml:id="i-005f5b84869e8550-0">
              Världens länder har enats om åtta millenniemål för att halvera
              fattigdomen till år 2015. Med fem år kvar håller FN i september
              ett toppmöte om framsteg och kvarstående utmaningar. Vi vet att
              EU:s politik inom en rad områden påverkar utvecklingsländernas
              möjligheter att uppnå millenniemålen. Ett bekymmer inom inte minst
              EU när vi söker utveckla ett effektivt bistånd är att det finns
              politiska beslut inom andra politikområden som inte tillräckligt
              tar hänsyn till utvecklingseffekten. Då kan EU inte vara den trovärdiga
              och ansvarsfulla globala aktör som jag skulle vilja se det som.
              De tydligaste exemplen på detta är handelsstörande jordbrukssubventioner
              och handelshinder i jordbrukssektorn, men det finns en mängd andra,
              stora såväl som små, hinder.
            </seg>
            <seg xml:id="i-f44dbed177c95f71-0">
              Under EU-ordförandeskapet fick vi möjlighet att sätta agendan
              för arbetet i ministerrådet. Jag kan med glädje konstatera att
              flera av mina ministerkolleger tog initiativ till att lyfta fram
              just utvecklingsfrågor i förhandlingar inom sina respektive områden.
              I rådsslutsatser behandlades till exempel migration och utveckling,
              och vikten av samstämmighet uppmärksammades i rådsslutsatser på
              jordbruksområdet vid sidan av informella diskussioner.
            </seg>
            <seg xml:id="i-0330b37e8ce63b7e-0">
              Sverige är ett föregångsland vad gäller att formulera och genomföra
              en aktiv samstämmighetspolitik. Med våra erfarenheter från PGU
              har vi en ledarroll. Andra länder vill lära av oss, och vi påverkar
              EU:s gemensamma arbete med samstämmighet för utveckling. Under
              ordförandeskapet lades därmed grunden för ett mer fokuserat och
              strategiskt arbete med samstämmighet inom EU.
            </seg>
            <seg xml:id="i-8bf0cc2413f5cb0f-0">
              Fru talman! Jag vill även redogöra för och svara på en del frågor
              som handlar om processen med resultatskrivelsen för PGU och för
              hur jag ser på hur vi under de här åren utvecklat PGU.
            </seg>
            <seg xml:id="i-8ecc1b0c0315458f-0">
              När alliansregeringen tillträdde såg vi att politiken inte i
              tillräcklig utsträckning förverkligats. Vi konstaterade att vi
              behövde ha ett mer fokuserat förhållningssätt för att genomföra
              detta fina aktstycke politik för global utveckling och att politiken
              behövde göras mer till en strategisk fråga för hela regeringen.
              Det var tidigare så, fru talman, att varje politikområde hade
              sina egna mål. Det blev 65 mål inom stuprör, skulle man kunna
              påstå, som nästan hanteras sugrörsaktigt. Nu har vi i stället
              i samband med 2008 års skrivelse till riksdagen identifierat sex
              globala utmaningar för att nå målet och där Sverige har möjlighet
              att bidra på ett effektivt sätt. Vi hade kunnat välja andra utmaningar,
              men vi valde just de här sex för att ha någonting att hänga upp
              det på och att börja jobba processinriktat.
            </seg>
            <seg xml:id="i-0f112a4b0ab66517-0">
              De här sex globala utmaningarna handlar om förtryck, ekonomiskt
              utanförskap, migration, klimatförändringar och miljöhot, säkerhet
              och smittsamma sjukdomar. Regeringen formulerade också mål för
              hur politiken ska genomföras.
            </seg>
            <seg xml:id="i-3603ff5a68420a23-0">
              Fokus på resultat är viktigt. Därför har vi i resultatskrivelsen
              valt ett upplägg som redovisar exempel på resultat. Det är inte
              en fullödig uppräkning av allt vad vi har gjort på området utan
              exempel och även våra egna bedömningar av hur vi ligger till.
              Det är dem vi ska diskutera i dag. Detta har vi gjort för att
              skapa tydlighet och jämförbarhet i skrivelserna över tid, för
              att kunna följa utvecklingen och för att som regering bli utvärderad.
            </seg>
            <seg xml:id="i-9d7efe20e15e70d3-0">
              Detta upplägg ger oss vägledning för fortsatta ansträngningar
              med att stärka samstämmighetspolitiken med fokus på de sex globala
              utmaningarna. Samtidigt tror jag att vi måste vara beredda att
              hantera nya utmaningar som uppstår i vår omvärld. Livsmedelskrisen
              hade betydelse för Sverige, Europa och hela världen. Livsmedelskrisen
              var en sådan situation där en effektiv hantering bara kunde säkras
              genom samstämmigt agerande från hela regeringen. Därför har vi
              valt i skrivelsen att redovisa detta arbete i riksdagen.
            </seg>
            <seg xml:id="i-36200933cbb91516-0">
              Alliansregeringen har under denna mandatperiod arbetat för att
              göra det samlade svenska bidraget till den globala utvecklingen
              så effektivt som möjligt. I korthet kan man tala om tre ömsesidigt
              förstärkande byggstenar för ett effektivt arbete med samstämmighet.
              Resultatskrivelsen följer denna uppdelning.
            </seg>
            <seg xml:id="i-2b916b0eb71a4e56-0">
              Den första byggstenen handlar om det politiska åtagandet att
              inkludera ett utvecklingsperspektiv i alla relevanta beslut, EU-positioner,
              propositioner och i politikens genomförande. Det kan exemplifieras
              med att vi har antagit ett tydligt utvecklingsperspektiv i klimat-
              och energipropositionen och i forskningspropositionen.
            </seg>
            <seg xml:id="i-25645a7e7621aee1-0">
              Ett annat exempel är jordbruksministern som under vårt EU-ordförandeskap
              sammankallade sina ministerkolleger för att tala om utvecklingseffekter
              av jordbrukspolitik.
            </seg>
            <seg xml:id="i-9d51429032a867c4-0">
              Den andra byggstenen handlar om samordning och samverkan inom
              Regeringskansliet och med berörda myndigheter. Inom UD har vi
              en enhet som ansvarar för Regeringskansliets samordning av PGU.
              Bland annat genom att vi bildat operativa arbetsgrupper för de
              sex globala utmaningarna har vi skapat nätverk för berörda departement
              och myndigheter. Där behandlas aktuella frågor inom berörda politikområden.
              Vi som är ansvariga ställs ibland inför mål- och intressekonflikter,
              och när så sker och frågan inte kan lösas ut på tjänstemannanivå
              lyfts den till politisk nivå.
            </seg>
            <seg xml:id="i-9c39de86b3023b27-0">
              Slutligen den tredje byggstenen, som handlar om att vi har den
              rätta kunskapen om hur vår politik faktiskt påverkar fattiga människor
              både när den utgör ett hinder för utveckling och när den har potential
              att skapa synergier, som till exempel med biståndet. Detta är
              den största utmaningen, och vi kommer att behöva jobba ännu hårdare
              framöver. Vi använder redan i dag våra expertmyndigheter för detta.
              Våra ambassader blir nu fler och finns på andra ställen än tidigare.
              Där behöver vi verkligen öka våra kontaktytor, vår kunskap och
              vår rapportering. Vi använder internationella samarbeten med organisationer
              som fördjupat sig i frågorna. Men vi vill bli ännu bättre och
              kommer att rikta särskilt fokus på kunskap och analys framöver.
            </seg>
            <seg xml:id="i-063d6c28f9a72cb2-0">
              Alliansregeringen har höga ambitioner och Sverige bedöms, som
              också har sagts av kolleger i den internationella jämförelsen
              Commitment to Development Index, som det land som har kommit längst
              med att utforma en utvecklingsvänlig politik inom olika politikområden.
              Och jag är den första att säga att mycket, mycket arbete återstår
              innan vi kan känna oss nöjda. Arbetet med samstämmighetspolitiken
              är inte bara en process i Regeringskansliet, utan det är också
              en process i lärandet och i vårt utbyte med andra. Jag kan till
              exempel konstatera att Concorde Europa inte bara valde att utse
              Sverige som världsledande på detta under ordförandeskapet, utan
              också ger oss värdefull kunskap och utmanar oss när det gäller
              många av de dilemman som man ställs inför i det politiska arbetet.
              Där skapar naturligtvis PGU en anledning för oss att döma av det
              här på ett tydligt och transparent sätt.
            </seg>
            <seg xml:id="i-0f6e14dcd94a343b-0">
              Det har kommit en mängd frågor i debatten, och vi får kanske
              möjligheter att i replikrundorna ta upp en del av dem mer specifikt.
              Jag tycker att Christian Holm och naturligtvis också Rosita Runegrund
              på ett väldigt fint sätt berörde frågan om kvinnor, SRHR-frågor,
              miljö och klimat. Men jag skulle ändå vilja säga några få ord
              till ledamoten Hans Linde med anledning av detta.
            </seg>
            <seg xml:id="i-0244b9894f52fe05-0">
              På s. 19 i skrivelsen lyfter vi upp sexuell och reproduktiv hälsa
              och rättigheter och ger exempel på hur vi har jobbat med det.
              Vi har där inte gjort en fullödig beskrivning av alla mina resor
              eller mitt deltagande i konferenser. Vi har heller inte diskuterat
              budgetinsatser, för det här är ju ingen budgetdebatt, utan vi
              kommer att ha särskilda budgetdebatter senare. Jag kan bara för
              sakupplysningens skull säga att bland annat UNFPA är någonting
              som jag har försökt att freda i en tid där enprocentsmålet tvingat
              oss att skära i biståndsbudgeten och som gjort att vi haft att
              omprioritera. Vi har försökt freda UNFPA och den typen av arbete
              eftersom vi ser det som centralt. SRHR-frågor och frågor om kvinnors
              ställning är verkligen ett sätt att stärka utvecklingspotentialen.
              Här har ni exempel på hur hela regeringen har jobbat strategiskt
              med alla frågor som just handlar om bättre hälsa och livskvalitet
              för kvinnor och män, pojkar och flickor i utvecklingsländerna.
            </seg>
            <seg xml:id="i-79b527d2b3683c96-0">
              Det har pratats mycket här om hur man googlar och söker på olika
              ord. Om det då uppfattas som att jag på något sätt har försummat
              detta jämfört med tidigare kolleger, skulle man kunna tänka sig
              att googla Carin Jämtin och mödradödlighet och göra detsamma men
              med Gunilla Carlsson. Då kan man få en uppfattning om hur mycket
              engagemang var och en av oss har haft specifikt i dessa frågor.
              Jag vill säga det, fru talman, eftersom detta har diskuterats
              en hel del.
            </seg>
            <seg xml:id="i-f239345c73322390-0">
              En annan fråga som kom upp i dag, och som jag tycker är väldigt
              bra, är frågan som Ameer Sachet tar upp om LOTCO:s anslagstilldelning.
              Låt mig börja med att tala om vilken roll jag tillmäter fackföreningars
              bidrag i kampen för både rättigheter och utveckling. Jag hade
              själv oerhört god nytta av det som kunskapsbas men också lite
              grann för att stimulera och tänka ett varv till när vi jobbade
              med skrivelsen Frihet från förtryck . Där har vi identifierat
              att fackföreningsrörelsen är en av de institutioner som är väldigt
              viktiga när vi ska jobba med en frihetsagenda.
            </seg>
            <seg xml:id="i-db7d3c969ad02c25-0">
              På flera områden i den här skrivelsen kanske vi inte skriver
              om just fackföreningar, men vi skriver om NU-rådet, det råd som
              vi har inrättat för näringsliv och utveckling. Där ser jag svenska
              fackföreningar som en del av det svenska näringslivet. Där har
              fackföreningsrörelsen en central roll, och facket sitter naturligtvis
              med i NU-rådet eftersom vi där diskuterar frågor inom biståndet
              och inom utvecklingspolitiken. Men också inom ramen för hela regeringens
              arbete med corporate social responsibility värnar vi naturligtvis
              fackliga rättigheter i utvecklingsländerna och använder den kompetensbas
              som finns i Sverige.
            </seg>
            <seg xml:id="i-195c7436ae0b9de1-0">
              Det är därför jag själv blir häpen över att LOTCO Biståndsnämnd
              inte har lyckats bättre i sina anslagstilldelningar från Sida
              och nu får halverade anslag. Jag blir rentav bekymrad eftersom
              jag gång på gång har framhållit vikten av att vi måste använda
              de fackliga organisationernas kompetensbas i kampen mot förtryck.
              Jag begriper inte hur detta kan vara möjligt. Jag kan förstå att
              en del av biståndsmedlen nu har krympt eftersom vi har ett enprocentsmål
              och Sida också har fått besparingskrav överlag när det gäller
              bland annat anslag till det civila samhällets organisationer.
              Men att detta så tydligt skulle drabba just LOTCO Biståndsnämnd
              hade jag inte kunnat drömma om.
            </seg>
            <seg xml:id="i-53337771c73fdd83-0">
              Jag lovar att jag ska gå tillbaka och se hur det kommer sig att
              det blev så i medelshanteringen. Men det är ingenting som jag
              som enskild minister kan lastas för, eftersom det är myndigheten
              som fattar beslut. Jag hoppas att detta är fullt accepterat av
              kammaren. Men jag är lika häpen och förvånad som ni ledamöter
              är över att det kan bli så, eftersom det råder en sådan samsyn
              om vikten av att använda fackföreningsrörelsen, bland annat för
              en samstämmig utvecklingspolitik och för aktörssamverkan men också
              i kampen mot förtryck. Det här är kanske också en del i ett större
              problem som vi har med efterlevnaden av de politiska debatter
              som vi för här i kammaren vad gäller utvecklingspolitiken och
              biståndet och hur myndigheterna sedan tar detta vidare.
            </seg>
            <seg xml:id="i-6de731c3443f050d-0">
              Fru talman! Jag tänkte avsluta mitt anförande, och jag ber igen
              om ursäkt för att jag överskridit talartiden, med att tala om
              hur jag hoppas att det här arbetet kan fortskrida framöver. Riksdagen
              har ju att granska hur regeringen utför politiken på det här området.
              Vi har hittills i debatten snuddat vid en del dilemman. Frågan
              om vapenexporten har nämnts. Handel kontra frågor om mänskliga
              rättigheter skulle kunna vara en annan. Frågan om engagemang för
              energitillförsel och kampen för en bättre miljö är ett annat dilemma
              och konfliktområde som vi behöver lyfta fram mer i den allmänna
              debatten men också i debatten här i kammaren om hur regeringen
              dömer av olika dilemman. En del av dem har oppositionen nu tagit
              upp.
            </seg>
            <seg xml:id="i-af32a754f213ac3a-0">
              Det är väldigt viktigt att vi fortsätter med detta, för bara
              genom att regeringen kan vara transparent och återkomma till riksdagen
              med ett resultattänkande, lägga fram beslutsunderlag och ha en
              lärande men också granskande funktion kan vi ta den här politiken
              vidare. Jag tycker att den här debatten är ett bra exempel på
              det, men det skulle kunna dras ännu längre. Vi måste också lägga
              mer tid på att återkoppla med resultat för att använda de biståndspengar
              vi har mer effektivt, men också se till att alla politikområden
              som kanske kan bidra ännu mer till utveckling utmanas ännu mer
              i Sverige men framför allt i Europa. Vi är, som jag sade, världsledande
              på detta. Men vi måste nu också titta på hur vi jobbar med till
              exempel korruptionsbekämpning. Det är ingenting som bara förekommer
              inom biståndet utan också inom handelsfrågor, och det handlar
              också om hur näringslivet arbetar med de frågorna. Då får vi också
              en bättre effektivitet i utvecklingen som sådan. Ni har här lyft
              fram exempel på hur man jobbar med finansiella ramverk, skatteparadis
              och så vidare, fast utifrån ett annat perspektiv.
            </seg>
            <seg xml:id="i-514574ae431009f2-0">
              Fru talman! Det finns en väldigt stark tradition i Sverige av
              globalt ansvarstagande. Jag skulle kunna säga att det också finns
              en samsyn om att det är viktigt att ta ansvar. Men det finns också
              en avgörande skillnad. Hans Linde talar om en ny världsordning
              och vill hellre omfördela, medan vi säger att vi vill skapa ansvar
              och se till att människor kommer till sin rätt.
            </seg>
            <seg xml:id="i-e22b87b68bdc4544-0">
              Det har diskuterats av bland annat Kerstin Lundgren här hur ekologi,
              klimat och miljö måste vägas in i en samstämmighetspolitik. Och
              Fredrik Malm gör en bra analys av vad som är hinder för utveckling,
              att det inte bara handlar om fattigdom utan att fattigdom snarare
              är en effekt av att det råder förtryck och att biståndet är en
              del i en samstämmighetspolitik som kan göra skillnad.
            </seg>
            <seg xml:id="i-9b12d4993c640f64-0">
              Det här är, fru talman, kanske bokslut Carlsson. Det är vår sista
              riksdagsdebatt före valet. Det är inget bokslut för biståndet,
              utan det kommer en resultatskrivelse till riksdagen nästa vecka
              som regeringen antog på sitt torsdagssammanträde i går.
            </seg>
            <seg xml:id="i-86fc1316ffad3e55-0">
              Det har varit mycket budgetdebatt här i dag, och vi har samtidigt
              samlat upp en mängd frågor. När vi diskuterar avräkningar och
              annat vill jag bara påminna oppositionen om att också 2002 var
              det 1415-procentiga avräkningar från biståndsramen. Skillnaden
              är att då var biståndsbudgeten hälften så hög.
            </seg>
            <seg xml:id="i-5cdcbcde8dbc302e-0">
              Kan vi därmed vara överens om att mycket av den diskussion vi
              har fört nu om avräkningar, flyktingmottagande och hur vi jobbar
              med administrativa saker bör hänföras till diskussionen om resultatet
              i biståndet som kommer senare och konstatera att vi behöver titta
              på bland annat behovet av en bättre migrations- och integrationspolitik
              som en del i att möta globala utmaningar.
            </seg>
          </u>
          <note xml:id="i-a35e7ba4b1ef6317-0">
            I detta anförande instämde Christian Holm, Walburga Habsburg
            Douglas och Mikael Cederbratt (alla m) samt Fredrik Malm (fp),
            Kerstin Lundgren (c) och Rosita Runegrund (kd).
          </note>
          <note type="speaker" xml:id="i-4bf763aa62dd2e1a-0">
            Anf. 33 AMEER SACHET (s) replik:
          </note>
          <u who="ameer_sachet_a38283" xml:id="i-f0bfeccb5e0878cd-5">
            <seg xml:id="i-135b1424de86a148-0">
              Fru talman! Vi är glada över att biståndsministern är med oss
              och debatterar i dag. PGU är ett viktigt område.
            </seg>
            <seg xml:id="i-205927f04b7ff975-0">
              Vi från oppositionen vill inte bara kritisera utan säga att biståndsminister
              Gunilla Carlsson har gjort en hel del bra saker som Sveriges ansikte
              utåt i världen.
            </seg>
            <seg xml:id="i-99d459f51ff2f1ba-0">
              Låt oss återgå till avräkningsfrågan. Vi ser att avräkningarna
              har ökat markant till ca 14 procent av den totala biståndsramen.
              Vi har inte i någon redovisning från regeringen eller på annat
              sätt kunnat se vad dessa medel går till. Det är viktigt för oss
              som är i opposition men också för hela riksdagen att få veta hur
              skattemedlen används eftersom riksdagen har rollen som kontrollmakt.
              Det tror jag att biståndsministern håller med mig om. Vi vill
              därför gärna få veta hur regeringen tänker. Vi vet inte vem som
              vinner valet. Vi har visserligen ambitionen att ta över, men om
              den borgerliga regeringen sitter kvar efter september med Gunilla
              Carlsson som biståndsminister, vad har ministern för ambitioner
              när det gäller avräkningarna? Ska de ökas till 30, 40, 50 procent?
            </seg>
            <seg xml:id="i-803d4fb40ab308d2-0">
              Jag har också en undran om transparensen. Biståndsministern har
              kritiserat Sida, och det har med rätta ställts frågor om oegentligheter
              när det gäller hur biståndsmedel används. När det gäller Swedfund
              har vi dock inte hört så mycket. Samma transparens borde kunna
              gälla för alla organisationer som på regeringens uppdrag får möjlighet
              att använda biståndsmedel i världen.
            </seg>
          </u>
          <note type="speaker" xml:id="i-b8858b41eb045f53-0">
            Anf. 34 Statsrådet GUNILLA CARLSSON (m) replik:
          </note>
          <u who="gunilla_carlsson_7a6e09" xml:id="i-8dc5e0a5ec736666-1">
            <seg xml:id="i-36933cbfbfbeda33-0">
              Fru talman! Jag tackar Ameer Sachet. Det är roligt att vara här
              och debattera och samla ihop en mängd frågor.
            </seg>
            <seg xml:id="i-6f0adbf02df5bd9d-0">
              Jag tycker att vi ska återkomma till avräkningarna i samband
              med att vi har en resultatdiskussion. Den kommer dock att ske
              efter valet eftersom skrivelsen om biståndets resultat först nu
              ligger på riksdagens bord.
            </seg>
            <seg xml:id="i-5619c634e9799b6c-0">
              Vi har som första regering valt att återkomma till riksdagen
              med en resultatskrivelse för att kunna få bättre kunnande om biståndet
              för att kunna debattera och granska vad som faktiskt görs.
            </seg>
            <seg xml:id="i-1bdd90dfbbe1be42-0">
              Då ställs det relevanta frågor här om hur detta bidrar till fattigdomsbekämpning.
              Varför har vi ett enprocentsmål och varför diskuterar vi avräkningar
              hela tiden när vi kanske snarare skulle titta på hur måluppfyllelsen
              och resultatet är? Hur kan vi öka flödena till utvecklingsländerna
              genom att bli ännu mer effektiva på att bekämpa korruption? Jag
              ser fram emot denna debatt, för mycket av avräkningsdebatten handlar
              om att vi i förväg fastslår vissa summor. Jag kan förstå att ni
              ställer dessa frågor, men de har också ett samband med att man
              har fastnat för en viss doktrin. Jag vill bara säga att det är
              rent matematiskt.
            </seg>
            <seg xml:id="i-e31179e401f46a21-0">
              Ett högt varaktigt förutsägbart bistånd som gör skillnad är vår
              uppgift. Därför är det bra att vara tydlig med vad vi åstadkommer.
              Det är därför som jag när det gäller transparens och möjligheter
              att utkräva ansvar och att granska kommer att återkomma med ett
              löfte om den transparensgaranti som jag hoppas kunna genomföra
              inom biståndet för att lättare kunna se vem som gör vad.
            </seg>
            <seg xml:id="i-026debf0f2e33191-0">
              När det gäller Swedfund har vi bolagssekretess, och vissa uppgifter
              kunde man inte få ut eftersom det skulle drabba tredje man. Därför
              har det prövats i enlighet med den svenska sekretesslagstiftningen.
            </seg>
          </u>
          <note type="speaker" xml:id="i-08a928d30e1c0f87-0">
            Anf. 35 AMEER SACHET (s) replik:
          </note>
          <u who="ameer_sachet_a38283" xml:id="i-f0bfeccb5e0878cd-6">
            <seg xml:id="i-269fb83b55d7c5a4-0">
              Fru talman! Jag tackar Gunilla Carlsson för svaret. Jag tycker
              personligen att det är problematiskt med Swedfund och att en del
              av medlen kanaliseras via skatteparadis. Vi har hört borgerliga
              företrädare i Europa, bland andra Tysklands förbundskansler Angela
              Merkel och Frankrikes president Nicolas Sarkozy, uttala sig om
              hur man ska begränsa skatteparadisens roll i världen. De skadar
              nämligen både den fria marknaden och civilbefolkningen i Europa.
              De skadar även utvecklingsländerna. Betalar man ingen skatt blir
              det mer fattigdom; det vet vi. Jag hoppas därför att regeringen
              driver denna fråga.
            </seg>
            <seg xml:id="i-98cdc82e66bd022b-0">
              Jag har ytterligare en fråga till biståndsministern. Vi har kanske
              inte talat så mycket om detta, men det ingår också i PGU-arbetet.
              Det handlar om nedrustningen. Sverige har ända sedan andra världskriget
              varit pådrivande när det gäller nedrustning. Under de snart fyra
              år som den här regeringen har regerat har vi inte hört så mycket.
              Sveriges röst har blivit svagare i dessa frågor. Nu pågår NPT-konferensen
              i New York, och företrädare för alla partier i riksdagen och för
              regeringen deltar.
            </seg>
            <seg xml:id="i-c9caac2d43ed0a12-0">
              Hur vill biståndsministern påverka så att vår röst blir högre
              i dessa frågor och kan påverka våra grannländer i Europa men även
              större länder när det gäller nedrustning? Det är en viktig fråga
              som även har koppling till och bäring på fattigdomsbekämpningen.
            </seg>
          </u>
          <note type="speaker" xml:id="i-f781e0e823e2fd5f-0">
            Anf. 36 Statsrådet GUNILLA CARLSSON (m) replik:
          </note>
          <u who="gunilla_carlsson_7a6e09" xml:id="i-8dc5e0a5ec736666-2">
            <seg xml:id="i-8e34abf904c807ad-0">
              Fru talman! Vad gäller nedrustningsfrågorna är jag glad över
              att tillhöra ett parti och en borgerlighet som tidigt stod upp
              för att vi måste skapa ett enat Europa, kämpa mot förtrycket och
              få en förändring av Sovjetunionen. Det har påverkat såväl vapenarsenaler
              som förtroende och möjligheter i världen och också lett till en
              snabb fattigdomsminskning.
            </seg>
            <seg xml:id="i-29fb17098456b597-0">
              Det här hänger givetvis ihop med vapenmakt i världen. Jag är
              glad att vi tar upp dessa frågor men gör det inte till en fråga
              om att den borgerliga regeringen inte skulle ha fullföljt den
              ambition som alltid funnits i Sverige att arbeta för nedrustning.
              Det har väl inte undgått kammarens ledamöter att både Carl Bildt
              och statsministern var i USA för att vara med på viktiga överläggningar
              som ett unikt land eftersom vi har en roll att spela i detta så
              vår röst är väldigt tydlig.
            </seg>
            <seg xml:id="i-0e981d3d877aa543-0">
              Vad gäller skatteparadis och finansiella system har vi i kölvattnet
              av finanskrisen fått en nödvändig uppstädning av hur de internationella
              finanssystemen ser ut. Arbetet har påbörjats, men det blev en
              bra alarmklocka för oss alla. Finanskrisen har slagit extremt
              hårt mot Sverige som är ett litet exportberoende land, men den
              har naturligtvis också gett påverkan i utvecklingsländerna.
            </seg>
            <seg xml:id="i-7bcb7c3a56a7a78f-0">
              Att man tittar över regelverket får betydelse också för remitteringar,
              för hur vi jobbar med biståndsmedel och för hur vi får bättre
              och mer trovärdiga flöden till utvecklingsländerna och inte bara
              från dem. Många gånger är det tyvärr så att flödet av finansiella
              resurser från utvecklingsländerna är större på grund av att man
              skövlar råvarutillgångar och att man bedriver mycket brottslig
              verksamhet. Det är därför det är viktigt att stoppa skatteparadisen,
              och det är därför som regeringen har sett till att öka transparensen
              och satt stopp för Caymanöarna och andra skatteparadis. Dessa
              beslut är fattade.
            </seg>
            <seg xml:id="i-032008e6bf92c736-0">
              Jag uppmanar er i kammaren och andra att titta på detta och på
              behovet av att vi jobbar mer med till exempel dubbelbeskattningsavtal
              och annat. Jag har ett lysande exempel från Moldavien. Hur vi
              jobbar med finansiella ramverk och annat som möjliggör investeringar
              är också en viktig samstämmighetsfråga som vi ska ge oss på.
            </seg>
          </u>
          <note type="speaker" xml:id="i-2141dfe15cd391c3-0">
            Anf. 37 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-4">
            <seg xml:id="i-538613f76d646e8e-0">
              Fru talman! Biståndsministern sade tidigare att det kanske är
              bokslut Carlsson. Även om vi på denna sida hoppas att det är bokslut
              Carlsson vill jag passa på att säga att jag uppskattar det sätt
              som biståndsministern har hanterat oss i oppositionen. Biståndsministern
              har alltid varit öppen för dialog och för att vi ska kunna vara
              delaktiga på ett eller annat vis. Det vill jag tacka för.
            </seg>
            <seg xml:id="i-72159bbdab132d7d-0">
              Jag tänkte tala lite om samstämmighet med utgångspunkt i ett
              konkret land. Vi har mycket bistånd till Irak, och vi har goda
              relationer till Irak. Många svenska ministrar är också engagerade
              i Irak. Carl Bildt, biståndsministern och migrationsministern
              har på ett eller annat vis kopplingar till Irak.
            </seg>
            <seg xml:id="i-f93d49aeed3b4e7e-0">
              De här goda relationerna beror mycket på att många av dem som
              nu sitter i regeringen eller har suttit i parlamentet där nere
              också är svensktalande. De var här som flyktingar en gång i tiden,
              och efter Saddams fall flyttade de tillbaka för att bygga upp
              landet.
            </seg>
            <seg xml:id="i-323f280896771a87-0">
              Vi har alltså goda relationer till Irak. Därför har vi också
              möjlighet att påverka. För inte så länge sedan kidnappades en
              ung journalist utanför universitetet och dödades sedan. Det pågår
              ingen direkt utredning om detta. Jag bad Kerstin Lundgren prata
              om det på Iraks ambassad, och det har hon tydligen gjort.
            </seg>
            <seg xml:id="i-2edd85b83eb1b032-0">
              Sådana här saker kan vi vara med och påverka så att man sätter
              i gång utredningar. Vi ser ju att Irak inte har förmåga att skydda
              sin egen befolkning. Irak har drabbats av en stor katastrof och
              ett långt lidande, och regeringen klarar inte av att skydda befolkningen.
              Nu skickar vi dessutom flyktingar tillbaka dit, som inte heller
              regeringen klarar av att skydda.
            </seg>
            <seg xml:id="i-8b82df30a37dc586-0">
              Jag skulle vilja höra Gunilla Carlssons syn på samstämmigheten
              mellan de olika politikområdena.
            </seg>
          </u>
          <note type="speaker" xml:id="i-8d6599855c79dc7c-0">
            Anf. 38 Statsrådet GUNILLA CARLSSON (m) replik:
          </note>
          <u who="gunilla_carlsson_7a6e09" xml:id="i-8dc5e0a5ec736666-3">
            <seg xml:id="i-1372526f735beafc-0">
              Fru talman! Irak är ett gott exempel på samstämmighetsfrågor
              där vi ser att biståndet med sin roll katalytiskt har engagerat
              människor redan på Saddamtiden. Det spelade roll för att kämpa
              mot förtryck och för att hjälpa till med försoningsprocesser.
              Vi har använt biståndet strategiskt. Det har också gjort att vi
              har haft rätt så bra ingångar inom ramen för FN:s arbete och på
              andra sätt. Vi hade till exempel en stor Irakkonferens en vår
              här för två år sedan, tror jag att det var. Vi ser att vi använder
              samstämmigheten på så sätt.
            </seg>
            <seg xml:id="i-e361f570c90b7a58-0">
              Jag tror att det är 2 procent av Sveriges befolkning som på ett
              eller annat sätt har en bakgrund i Irak. Detta är någonting som
              berikar vårt land. Det betyder också någonting för vilket ansvar
              vi har för strömmarna inte bara av kapital, kultur, historia och
              annat utbyte utan också av människor.
            </seg>
            <seg xml:id="i-ee9f9c203cb9e126-0">
              Bodil Ceballos frågar specifikt om flyktingar och återvändande.
              Jag vill bara poängtera den princip som jag ser utifrån en global
              utmaning och hur vi samarbetar med en cirkulär migration. Ibland
              erbjuder vi människor en fristad. Vi ställer självfallet upp för
              en väl fungerande asylpolitik, men vi ökar nu också möjligheten
              för människor att komma hit för att söka arbete. Vi ska vara ett
              bra värdland, och när människor kommer hit ska de ha möjligheter
              till bättre integration. Det är ett viktigt arbete.
            </seg>
            <seg xml:id="i-2c8d2370c4610b86-0">
              Men vi ska också se möjligheten för återvändande. Vi ska kunna
              se till att människor förvärvar kunskaper och kontakter och kan
              återvända. Det handlar dels om att skapa en trygg miljö att återvända
              till, dels om att ha möjligheter att göra det. Det är det vi har
              jobbat med med Irak. Vi har framför allt använt diasporan här
              i Sverige framgångsrikt för att titta på detta att man inte bara
              behöver ha trygghet och säkerhet utan också ett jobb att komma
              tillbaka till. Vi ska se hur detta kan användas i ett näringslivsperspektiv.
              Detta tycker jag är ett bra exempel på samstämmighet.
            </seg>
          </u>
          <note type="speaker" xml:id="i-f4f6725b9fd485b8-0">
            Anf. 39 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-5">
            <seg xml:id="i-a33ae262b3540ecb-0">
              Fru talman! Jag menar att cirkulär migration inte är lösningen
              på irakiernas problem och för dem som tar sig hit. De är skyddsbehövande.
              Vi har många från sårbara grupper från Irak, kristna och andra
              minoritetsgrupper i Irak, som nu har fått avvisningsbeslut och
              ska skickas tillbaka. Jag menar att detta inte är i överensstämmelse
              med samstämmighetspolitiken. Vi ger Irak ett problem när vi skickar
              tillbaka människor som man inte klarar av att skydda i sitt hemland.
            </seg>
            <seg xml:id="i-c78216b4d2d8019d-0">
              Gunilla Carlsson pratar om försoningsprocesser. Det är jättebra
              om vi har det och att vi hjälper till med det. Men när situationen
              för minoriteterna många gånger är sämre i dag än under Saddams
              tid är det någonting som är fel. Då har vi inte kommit särskilt
              långt. Vi måste arbeta mycket för försoningsprocesserna och för
              att få Irak stabilare så att Irak klarar av att skydda sin egen
              befolkning innan vi börjar skicka tillbaka människor dit. Det
              blir en belastning för den irakiska staten att ta emot så många
              återvändande.
            </seg>
            <seg xml:id="i-963ac4205dbb83a6-0">
              Jag upplever att vi inte har någon samstämmighet i just de här
              frågorna. Det är viktigt. Vi ska inte bara prata om samstämmighet
              och hur det är i andra länder. Vi glömmer att ta fram den egna
              bilden det vi gör här. Det vi gör här påverkar dem som är där.
              Det är vi egentligen överens om. Men när vi pratar om PGU politik
              för global utveckling talar vi nästan bara om det som sker där
              ute och väldigt lite om det vi gör här.
            </seg>
            <seg xml:id="i-5704247eeb3d3879-0">
              Jag tycker att vår regering borde vara mycket bättre på att samordna
              de olika delarna i utrikespolitiken så att de inte motverkar varandra.
            </seg>
          </u>
          <note type="speaker" xml:id="i-369a0ca0a27c2039-0">
            Anf. 40 Statsrådet GUNILLA CARLSSON (m) replik:
          </note>
          <u who="gunilla_carlsson_7a6e09" xml:id="i-8dc5e0a5ec736666-4">
            <seg xml:id="i-38dbffb917c77e61-0">
              Fru talman! Det blir intressant när man tar ett särskilt land
              och diskuterar det. Sedan kan man ha olika uppfattningar. Jag
              tänker här nu tala utifrån ett samstämmighetsperspektiv och inte
              ge mig in i diskussionen utifrån migrationsministerns ansvar vad
              gäller skyddsbehövande eller inte.
            </seg>
            <seg xml:id="i-3d95dc56acad651b-0">
              För det första kan jag bara konstatera vilken betydelse jag tror
              att det framtida Irak har för att den kristna minoriteten ska
              hanteras bättre. Det finns ett behovet av pluralism och ett behov
              för dessa enskilda människor av att känna trygghet och kunna återvända
              till sina hem som är en helt legitim hemplats även för kristna
              i Irak. Detta är ett ansvar som vi har både i MR-perspektiv och
              av rena utvecklingsskäl. Vi ska se till att man inte låter folk
              fördrivas på detta sätt och få den otrygghet som jag uppfattar
              är fallet just nu.
            </seg>
            <seg xml:id="i-a25c0ffde65ee43e-0">
              Vad gör vi då för att komma åt problemet utifrån ett samstämmighetsperspektiv?
              Jag var inne på det väldigt kort. Vi har jobbat till exempel inom
              ramen för Swedfund med att titta på hur vi kan skapa förutsättningar
              för jobbskapande och affärskontakter. Hur kan vi underlätta för
              återvändande så att de ska kunna etablera sig och komma tillbaka?
              Hur jobbar vi med den politiska dialogen för att se till att Irak
              blir duktigare på att ta detta ansvar självt och också genom biståndet
              se till att bygga kapacitet för mänskliga rättigheter och för
              en rättsstat? Det är så vi jobbar i ett Irakperspektiv inom ramen
              för global utveckling och samstämmighet.
            </seg>
            <seg xml:id="i-ba9717c15db939a4-0">
              Det är när det gäller detta vi granskas lite grann. Jag vet att
              Bodil Ceballos har en annan syn på hur Migrationsverket borde
              bedöma skyddsbehovet. Men det tycker jag inte riktigt hör hemma
              i den här debatten.
            </seg>
            <seg xml:id="i-14da9613f86dba47-0">
              Fru talman! Jag vill passa på att tacka inte bara för Bodils
              utan också för andras vänliga ord eftersom jag tycker att de här
              frågorna är så viktiga. Vi lär oss av varandra och genom att bli
              utmanade och granskade. På så sätt kan vi också se till att ta
              politiken vidare. Det gäller såväl oss vi som har ansvaret i regeringsställning
              som riksdagen och hur den utvecklar sin förmåga och möjlighet
              att granska och driva på utvecklingen. Det är därför det är så
              roligt att få ägna sig åt de här frågorna. I grunden kommer vi
              ju från samma traditioner och har samma syn på vad det är som
              driver utvecklingen. Vi sätter demokrati och mänskliga rättigheter
              högt. Det är därför jag tror att vi kan vara så ensade när vi
              har den här typen av debatter, även om de politiska meningsskiljaktigheterna
              ibland mycket väl kan komma emellan.
            </seg>
          </u>
          <note type="speaker" xml:id="i-e01ba49899f5c337-0">
            Anf. 41 HANS LINDE (v) replik:
          </note>
          <u who="hans_linde_f4736f" xml:id="i-7b17cb77f21e4c18-5">
            <seg xml:id="i-f61034cbd9487d5a-0">
              Fru talman! Biståndsministern sade tidigare att det här inte
              bara är en biståndsdebatt utan också en utvecklingsdebatt. Det
              är helt sant. Biståndsministern sade också, precis som jag gjorde
              i mitt anförande, att det inte kommer att räcka med bara bistånd.
              Vi behöver jobba med betydligt fler verktyg än så. Återigen får
              jag ge biståndsministern rätt.
            </seg>
            <seg xml:id="i-a5aa8f5d0b1b23b9-0">
              Vi har kanske lärt oss av vår svenska biståndshistoria, där vi
              alltför många gånger har sett att det vi har gjort med den ena
              handen har motverkats av den andra. Vi har gjort biståndsinsatser
              som har motverkats inom andra områden av politiken och med politikens
              verktyg.
            </seg>
            <seg xml:id="i-4becc2fbf8d31340-0">
              Därför var politik för global utveckling för sju år sedan oerhört
              viktig. Man sade att vi skulle ha en samstämmig politik. Alla
              delar skulle hänga ihop. Men om det här nu är bokslut Carlsson
              och om vi ska titta på hur samstämmigheten har sett ut de senaste
              åren under den borgerliga regeringen får vi tyvärr konstatera
              att den på punkt efter punkt har brustit.
            </seg>
            <seg xml:id="i-8496db87e4b07e1c-0">
              Tidigare i veckan ratificerade och undertecknade man ett handelsavtal
              med Centralamerika. Det innebär att centralamerikanska småbönder
              som i många fall har fått svenskt bistånd genom åren nu på en
              global, öppen marknad ska konkurrera med hårdsubventionerat industrijordbruk
              från Europa. Var finns samstämmigheten här?
            </seg>
            <seg xml:id="i-6bd66ccd58330816-0">
              Samma brist ser vi när det gäller synen på skuldsituationen i
              syd. Just nu bedriver Sverige ett återuppbyggnadsarbete på Haiti
              med svenska biståndsmedel. Samtidigt säger Anders Borg, den svenske
              finansministern, starkt nej till att man ska skriva av Haitis
              skulder i Internationella valutafonden och i Interamerikanska
              utvecklingsbanken. Vi ger bistånd med ena handen men håller stenhårt
              fast vid skulder med den andra. Var finns samstämmigheten här?
            </seg>
            <seg xml:id="i-99e31243c833919a-0">
              Samma brist på samstämmighet ser vi när det gäller vapenexporten.
              Många av de länder där vi i dag bedriver biståndsarbete importerar
              samtidigt vapen från Sverige. Vi ser samma brist när det gäller
              kvinnors rättigheter. Biståndsministern lyfter gång på gång fram
              kvinnors rättigheter det får jag erkänna. Men samtidigt har vi
              en utrikesminister som verkar ha något slags beröringsskräck för
              både kvinnors och hbt-personers situation.
            </seg>
            <seg xml:id="i-fc3332d8524dbade-0">
              Frågan till biståndsministern blir: Sju år efter politik för
              global utveckling när ska de andra statsråden börja ta ansvar
              för utvecklingsfrågorna?
            </seg>
          </u>
          <note type="speaker" xml:id="i-389da4e018fdbd4f-0">
            Anf. 42 Statsrådet GUNILLA CARLSSON (m) replik:
          </note>
          <u who="gunilla_carlsson_7a6e09" xml:id="i-8dc5e0a5ec736666-5">
            <seg xml:id="i-7a646ae347013965-0">
              Fru talman! Låt mig börja med det som jag antydde i mitt anförande;
              Hans Linde talar om en annan världsordning. I en del frågor kan
              vi ändå vara överens och tycka lika, till exempel om vikten av
              att kvinnors rättigheter lyfts fram mer. Det kanske också gäller
              kvinnor som ekonomiska aktörer, vad vet jag.
            </seg>
            <seg xml:id="i-af4ab5b6b4443925-0">
              Men när det till exempel kommer till frågor om global frihandel
              och handelns möjligheter att skapa kontakter mellan människor
              och hur handeln kan bidra till att skapa tillväxt och arbetstillfällen
              och därmed lägga grunden för utveckling och fattigdomsbekämpning
              har inte jag och Hans Linde samma uppfattning om vad det är som
              driver utveckling. Där tycker vi olika. Det är därför som vi nu
              tycker att de här handelsavtalen är någonting som verkligen behövs.
            </seg>
            <seg xml:id="i-0ea67d736369c329-0">
              Låt mig ta finansministern som ett exempel när det gäller frågan
              om vad andra ministrar gör. Jag nämnde tidigare hur vi nu äntligen
              har kunnat göra den här typen av begränsningar av skatteparadisens
              härjningar. Där har vi i Sverige varit med i vår lagstiftning,
              men det har också skett inom ramen för hur EU har sett på saker
              och den finansiella stabiliteten över lag.
            </seg>
            <seg xml:id="i-a0e5f70da6a2ab3a-0">
              Vad gäller Haiti är vi överens om att vi ska ha skuldavskrivning
              under ordnade förhållanden. Vi har också sagt att detta ska ske
              snabbare eftersom det de facto är ett helt nytt land som nu växer
              fram och som behöver börja från början med extrema utmaningar.
              Här har han och jag inte alls någon olika politik.
            </seg>
            <seg xml:id="i-ec717bd58e222a60-0">
              Jag vill ta upp Moldavien som exempel. Jag skulle vilja att riksdagen
              var ännu mer på när det gäller Moldavien till exempel. Här är
              vi duktiga och ger ett väldigt generöst bistånd som är mycket
              målinriktat. Samtidigt ser jag att det tar åratal att få fram
              ett dubbelbeskattningsavtal med Moldavien på grund av att det
              finns bristande handläggningskapacitet på Finansdepartementet.
            </seg>
            <seg xml:id="i-66eaaa790f89b759-0">
              Jag medger att finansministern i vissa delar kanske behöver granskas
              för sin samstämmighetspolitik, men det är den här typen av frågor
              inom ramen för politik för global utveckling som jag driver. Här
              behöver vi ha svenska resurser för att lösa en fråga som ni kan
              tycka är pytteliten men som ändå är ett exempel på hur vi jobbar
              med de här processerna i Regeringskansliet för att få en bättre
              samstämmighetspolitik.
            </seg>
          </u>
          <note type="speaker" xml:id="i-b732b27b2b381073-0">
            Anf. 43 HANS LINDE (v) replik:
          </note>
          <u who="hans_linde_f4736f" xml:id="i-7b17cb77f21e4c18-6">
            <seg xml:id="i-34a9fc3fdea6381f-0">
              Herr talman! Jag tror att biståndsministern trots allt har ett
              hästjobb framför sig med att förmå de andra ministrarna i regeringen
              att inse att utvecklingsfrågorna även ligger på deras bord.
            </seg>
            <seg xml:id="i-8bfa67c48aa6cb32-0">
              Låt oss ta frågan om handelspolitiken och Centralamerika som
              ett konkret exempel. I fallet Nicaragua har Sverige i många år
              bidragit till att stötta och utbilda småbönder, i synnerhet inom
              mjölksektorn. Jag var själv i Nicaragua för ett par år sedan och
              besökte flera av de här projekten. Nu tvingar man Nicaragua att
              öppna sin jordbrukssektor. Man tvingar de små nicaraguanska bönderna,
              som precis har fått i gång sin verksamhet, att konkurrera med
              europeiska mjölkbönder som får både ekonomiska subventioner och
              exportstöd. Vad är det för fritt med den handelspolitiken, Gunilla
              Carlsson? Hur kan man kalla det frihandel att låta en småbonde
              i Centralamerika konkurrera med ett hårdsubventionerat industrijordbruk
              från Europa på en öppen global marknad utan några som helst skydd
              eller stöd?
            </seg>
            <seg xml:id="i-c040376f3c95028c-0">
              Jag kan rekommendera Gunilla Carlsson att läsa de skriftliga
              frågor jag har ställt till Anders Borg om skuldsituationen för
              Haiti. Där avfärdar Anders Borg helt skuldavskrivningar för Haiti
              när det gäller IMF och Interamerikanska utvecklingsbanken. Det
              visar igen att vi ska ge bidrag till att återuppbygga Haiti med
              ena handen, och med andra håller vi fast i skulder som innebär
              att Haiti i framtiden kommer att betala räntor och amorteringar
              när man i stället skulle behöva lägga resurserna på att bygga
              upp sitt land.
            </seg>
            <seg xml:id="i-7e5639c98048a1ea-0">
              Jag har tagit upp några exempel. Tyvärr finns det fler. Här i
              riksdagen klubbade den borgerliga majoriteten nyligen igenom avgifter
              på våra svenska universitet och högskolor för utländska studenter.
              Hur kan det sägas vara samstämmigt med en biståndspolitik där
              vi försöker uppmuntra människor i syd att utbilda sig? Samtidigt
              försvårar vi ju genom avgifter deras möjlighet att komma till
              Sverige och studera.
            </seg>
            <seg xml:id="i-81166753a10e527d-0">
              Jag tycker att vi också ser det tydligt i Afghanistan där den
              borgerliga regeringen de facto har ökat biståndet, men samtidigt
              deltar Sverige i ett militärt krig. Vi deltar som en part i ett
              krig och en konflikt som innebär att möjligheterna till utveckling
              slås sönder i Afghanistan.
            </seg>
            <seg xml:id="i-8446465fcc18c2f8-0">
              Om Gunilla Carlsson vill jobba med att få de andra ministrarna
              att ta ansvar för utvecklingen säger jag som Per Ahlmark: Lycka
              till!
            </seg>
          </u>
          <note type="speaker" xml:id="i-caeebd53df64403e-0">
            Anf. 44 Statsrådet GUNILLA CARLSSON (m) replik:
          </note>
          <u who="gunilla_carlsson_7a6e09" xml:id="i-8dc5e0a5ec736666-6">
            <seg xml:id="i-b3b747fbb4c45499-0">
              Herr talman! Tack så mycket! Jag hinner inte beröra allting i
              min avslutningsreplik. Låt mig ta upp Afghanistanbollen. Vi i
              regeringen var väldigt glada i går över att kunna utse Svenska
              Afghanistankommitténs generalsekreterare till ny ambassadör i
              Afghanistan. Detta är ett tecken på den förnyelse som har skett
              av Sveriges Afghanistanpolitik där det civila får större utrymme.
              Vi använder det kunnande som finns, i det här fallet hos en väldigt
              erkänd NGO. Han har även lång erfarenhet från biståndsmyndigheten
              Sida.
            </seg>
            <seg xml:id="i-d8b033ffe4505452-0">
              Jag är jätteglad över detta. Det visar regeringens politik och
              att det inte bara handlar om den militära närvaron, för det var
              fallet under den socialdemokratiska regeringen som Hans Linde
              stödde. Då åkte inga civila ministrar till Afghanistan. Då hade
              vi inte något strategiskt bistånd, utan då hade vi bara en militär
              närvaro. Nu har vi ungefär samma militära närvaro på inbjudan
              av den afghanska regeringen och i ett internationellt samarbete.
              Men vi har dubblat biståndet, vi ökar våra civila insatser och
              vi ser till att vi kan göra mer för att stärka Afghanistans eget
              rättsväsen genom att utbilda poliser och annat. Det kommer att
              ta tid. Det kräver närvaro. Vi har nu haft möjlighet att utse
              en ambassadör eftersom vi också har en diplomatisk närvaro.
            </seg>
            <seg xml:id="i-a9f961666d99eddc-0">
              Detta är också exempel på samstämmighet och på att politiken
              hänger ihop. Det är ett bra landexempel. Bodil Ceballos tog upp
              Irak. Nu kan vi ta upp Afghanistan. Fortsätt granska oss! Det
              är klart att det finns massor mer att göra på alla ministerområden,
              inklusive mitt eget, när det gäller hur biståndet ska kunna vara
              mer effektivt och verkligen ha den här katalytiska rollen för
              att samstämmighetspolitiken ska få större genomslag. Där har jag
              ett särskilt ansvar i regeringen.
            </seg>
            <seg xml:id="i-2d67e382cd80e419-0">
              Herr talman! Jag är ledsen att jag inte får längre repliktid.
              Därför kommer jag inte att bemöta vare sig Haiti eller Nicaragua
              i detta forum. Jag passar i stället på att tacka för en bra debatt,
              för en fin hantering i utskottet av de här frågorna och för ett
              väldigt bra samarbete under de här fyra åren. Jag tycker att det
              har varit spännande. Man brukar göra ett årsbokslut. Man gör inga
              fyraårsbokslut, utan det här är ett bokslut. Riksdagen har nu
              debatterat och hanterat politik för global utmaning. Det kommer
              fler bokslut från mig. Tack ska ni ha!
            </seg>
          </u>
          <note xml:id="i-405680d8a31394c0-0">
            Överläggningen var härmed avslutad.
          </note>
          <note xml:id="i-49940267836db5d9-0">
            5 § Åtgärder mot familjeseparation inom migrationsområdet
          </note>
          <note xml:id="i-4355ec998d031039-1">
            Föredrogs
          </note>
          <note type="speaker" xml:id="i-0cd9233e0dbc7ab2-0">
            Anf. 45 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-b8501576e7a5ccfd-0">
            <seg xml:id="i-503f3e241e008912-0">
              Herr talman! Betänkandet Åtgärder mot familjeseparation inom
              migrationsområdet är ytterligare ett betänkande levererat av Regeringskansliet
              som tenderar att upplevas som migrationspolitisk jenka. Förslaget
              tenderar att få effekten att man tar några hopp framåt och sedan
              något hopp bakåt. Det må så vara att förflyttningen är framåtsyftande,
              men upplevelsen för dem som drabbas och inte får följa med på
              hoppen framåt blir i stället besvikelse och desperation.
            </seg>
            <seg xml:id="i-c8cf8f5c2eb45126-0">
              I diskussionen mellan utskottsbehandlingen och dagens debatt
              kan jag av uttalanden förstå att några av majoritetens företrädare
              anser att förslaget inte nått ända fram. Förslaget öppnar för
              vissa grupper men inte för dem som redan har drabbats och har
              svårigheter utifrån sin bakgrund. Frågan om konsekvenserna för
              dem som inte nås av förslaget blir hängande kvar i luften när
              utskottsmajoritetens företrädare beskriver det framlagda förslaget.
            </seg>
            <seg xml:id="i-ad019a35159b2cb1-0">
              I detta betänkande, liksom i tidigare betänkande, lämnas utsatta
              grupper utanför förslagets positiva ambitioner. I frågan om försörjningskrav
              vid anhöriginvandring var undantagen i förslaget så många att
              de fyllde hela sidor i betänkandet. Trots detta träffades redan
              hårt drabbade av lagstiftningens konsekvenser.
            </seg>
            <seg xml:id="i-270a338529ec6b8a-0">
              I detta betänkande, Åtgärder mot familjeseparation inom migrationsområdet,
              täcker förslaget vissa personer som i dag tvingas lämna landet
              och söka uppehållstillstånd utifrån, trots att det är uppenbart
              för handläggande myndighet att uppehållstillstånd kommer att beviljas.
            </seg>
            <seg xml:id="i-f7e7b1a8a0a1927e-0">
              Tankarna kring förslaget är inte nya för socialförsäkringsutskottet,
              men de uppkomna konsekvenserna har tenderat att öka, och ansvarig
              myndighets signaler har blivit tydliga. Regeringens bedömning
              är i detta läge helt riktig, men undantagen från en snabbare och
              enklare hantering som räknas upp i betänkandet förtar de positiva
              ambitionerna och drabbar alltför många. Rubriksättningen på betänkandet
              skapar förhoppningar, men slutprodukten tenderar att ge helt andra
              effekter.
            </seg>
            <seg xml:id="i-7c9802d9aaae06ba-0">
              Herr talman! Jag är i grunden positiv till betänkandets grundinställning
              men konstaterar att resultatet blir långt ifrån de förväntningar
              jag haft.
            </seg>
            <seg xml:id="i-ec8926b91d74638b-0">
              I reservationen till utskottsbetänkandet föreslår den rödgröna
              oppositionen att förslaget borde ha tagit hänsyn till det förhållandet
              att många inte haft förutsättningar att tillhandahålla giltiga
              passhandlingar för att kunna styrka sin identitet. I reservationen
              pekas på situationen för bland annat personer som kommer från
              Afghanistan.
            </seg>
            <seg xml:id="i-a76a33afb225cd4b-0">
              Utskottsmajoriteten åberopar i betänkandet att Migrationsverket
              genom tidigare ställningstaganden här i riksdagen har vägledning
              för sin handläggning vad gäller att möta denna problematik. Vår
              bedömning och erfarenhet är att så inte är fallet. Det förelagda
              förslaget kommer därför att lämna stora grupper utanför den möjlighet
              att ansöka om uppehållstillstånd inifrån landet som majoriteten
              åberopar ska vara gällande. Jag förstår därför att utskottsmajoriteten
              mellan utskottsbehandlingen och dagens kammardebatt har uttalat:
              Vi når många med förslaget men inte alla.
            </seg>
            <seg xml:id="i-a16e2c531cd313de-0">
              Ett bifall till reservationen kan göra att detta konstaterande
              kan undanröja problematiken.
            </seg>
            <seg xml:id="i-8e536a2f2b79bc84-0">
              För många som har haft stora förhoppningar på det framlagda betänkandet
              blir det ett steg tillbaka därav min inledande diskussion om migrationspolitisk
              jenka. Förslaget ger goda förutsättningar för vissa men lämnar
              alltför många utanför möjligheten till den enklare hantering som
              betänkandet i grunden tycks handla om. Betänkandet har alltför
              många begränsningar för att leva upp till rubriken.
            </seg>
            <seg xml:id="i-ee54d27d633276dc-0">
              Vill man, som i gjorda uttalanden, gå längre för att underlätta
              för de berörda finns det förutsättningar för det i den rödgröna
              reservationen.
            </seg>
          </u>
          <note xml:id="i-628d9a37c946fd84-0">
            Herr talman! Jag yrkar bifall till reservationen.
          </note>
          <note type="speaker" xml:id="i-66286feb399ee336-0">
            Anf. 46 KALLE LARSSON (v):
          </note>
          <u who="kalle_larsson_af99a5" xml:id="i-31e31111e827fc5b-0">
            <seg xml:id="i-d959ad6695e54d12-0">
              Herr talman! Äntligen hade jag velat säga. Nu kan jag inte riktigt
              göra det, och jag ska återkomma till varför.
            </seg>
            <seg xml:id="i-bcb0c816b609111c-0">
              Jag vill börja med någonting ganska, låt oss säga, ovanligt och
              ändå betydelsefullt, nämligen att ge beröm till regeringen. Här
              är man nu, trots allt, i kammaren. Man har släpat sig hit en fredagsförmiddag
              med ett förslag som för en gångs skull går i rätt riktning. Det
              tycker jag att man ska vara tydlig nog att säga. Det tycker jag
              att man ska vara ärlig nog att erkänna och välkomna. Här har det
              under flera år funnits ett reellt problem. Människor har separerats
              från varandra helt i onödan. Alla har vetat att ett uppehållstillstånd
              kommer att beviljas. Alla har vetat att familjen kommer att få
              återförenas, och ändå har man varit tvungen att åka tillbaka till
              sitt hemland för att ansöka om det tillstånd man vet att man kommer
              att få. Det är fullkomligt onödigt förstås.
            </seg>
            <seg xml:id="i-279870ec0801a1d6-0">
              Herr talman! Det har ju varit en lite märklig debatt de senaste
              åren i de här frågorna. Vi hade kunnat agera betydligt tidigare.
              Vänsterpartiet har föreslagit det, och andra partier har emellanåt
              också instämt i detta att vi redan långt tidigare än i dag borde
              ha tagit detta, och ett ännu längre, steg.
            </seg>
            <seg xml:id="i-42d92acf6fde3a28-0">
              Migrationsverket har skyllt på gällande lagstiftning och sagt:
              Lagen förhindrar oss att hantera ärenden som vi egentligen anser
              att man borde hantera i Sverige. Samtidigt har regeringen sagt
              att det finns ett utrymme. Det finns ett utrymme redan i dag enligt
              den tidigare gällande lagstiftningen att göra undantag från huvudregeln
              om ansökan från utlandet. Och så har vi stått där. Den ena har
              skyllt på den andra, och den andra har skyllt på den ena, och
              ingenting har kunnat hända. Därför är det välkommet att det nu
              faktiskt ändå tas ett initiativ, om än sent, från regeringen.
            </seg>
            <seg xml:id="i-a85799348743b036-0">
              Situationen att man skyller på varandra, som jag också ska återkomma
              till, är egentligen bara ett slags politiskt moras där man inte
              tar ansvar för vilken politik man vill ska föras i det här landet
              när det gäller migrationsområdet. Jag ska förstås återkomma med
              några exempel till där jag tycker att regeringen borde ta liknande
              initiativ för att klargöra vilken politik som ska gälla.
            </seg>
            <seg xml:id="i-92e3067543d3e9c8-0">
              Med detta sagt, herr talman, vill jag säga att detta inte är
              tillräckligt bra. Nu förstår jag ju att migrationsministern inte
              är här för att göra mig glad sådär i allmänhet, och han är inte
              här för att göra Vänsterpartiet nöjt med migrationspolitiken.
              Vi står på olika sidor, Moderaterna och Vänsterpartiet. Det är
              Tobias Billström förmodligen glad för. Jag vet att jag är det.
            </seg>
            <seg xml:id="i-9d106f9bdf0c75ec-0">
              Men låt oss vara lite mer seriösa än all denna mer eller mindre
              slapphänta retorik. Det löser faktiskt inte problemen för ett
              antal personer som jag tror att i vart fall flera företrädare
              för regeringspartierna vill lösa problemen för. Vi kommer även
              när den här lagen börjar gälla att få ett antal fall där människor
              kommer att tvingas från varandra fastän det är uppenbart att de
              kommer att kunna få sitt tillstånd beviljat.
            </seg>
            <seg xml:id="i-972b07747db9d693-0">
              Jag tror att det är ett misstag av regeringen att inte gå längre
              när man nu har möjligheten. Vi kommer att stå här om ett år igen
              kanske inte just de här personerna, men i vart fall företrädare
              för de här partierna och säga: Det blev inte riktigt så bra som
              vi trodde och hoppades att det skulle bli.
            </seg>
            <seg xml:id="i-6e9fc76c495712a5-0">
              En sådan fråga är bevisfrågan när det gäller identitet. Det är
              det vi kritiserar från oppositionens sida i en gemensam reservation
              som jag härmed också yrkar bifall till.
            </seg>
            <seg xml:id="i-cdcf631423fd9b8b-0">
              Jag läser innantill i utskottets ställningstagande: Vad gäller
              motionärernas farhågor om att kravet på pass m.m. kommer att utgöra
              hinder i vissa fall vill utskottet särskilt framhålla att redan
              enligt nuvarande regler gäller att hänsyn ska tas till de svårigheter
              som en sökande kan möta när det gäller att återvända till hemlandet
              för att där ge in en ansökan.
            </seg>
            <seg xml:id="i-4dee9420934e68bb-0">
              Redan enligt nuvarande regler finns det svårigheter! Då tar vi
              här nu, det är själva grundtanken med det här förslaget, fram
              ett förslag för att lösa de problemen. Att då hänvisa till att
              redan enligt nuvarande regler borde den här möjligheten finnas
              är att leva kvar i den här uppdelningen där man skyller på varandra.
              Det här kan man ju lösa redan i dag, i vart fall när det gäller
              den här frågan.
            </seg>
            <seg xml:id="i-a9fbd8271bc919c8-0">
              Det hade varit mycket bättre, och det är det vi föreslår, att
              faktiskt tydliggöra det här redan från början och vidga ramen
              något ytterligare för vilka ansökningar som ska beviljas från
              Sverige i stället för att leva kvar med den här osäkerheten och
              med den här tvetydigheten. Framför allt är det olyckligt att utskottet
              hänvisar till nuvarande regler eftersom det är just nuvarande
              regler som är problemet, och det är därför vi över huvud taget
              står här.
            </seg>
            <seg xml:id="i-63e5ff2407cba1f7-0">
              Herr talman! Det är ett steg i rätt riktning men inte bra nog.
              Det är inte tillräckligt tydligt. Det är för få som omfattas,
              och det kommer att innebära svåra gränsdragningar. Det är grunden
              för vår reservation från de tre rödgröna partierna.
            </seg>
            <seg xml:id="i-514955afd1304aa9-0">
              Vi vill att man bifaller propositionen. Vi vill inte försena
              den här processen, utan vi vill att man tar det här nu men sedan
              också ger regeringen i uppdrag att återkomma med ytterligare en
              vidgning. Jag måste säga att jag har lite svårt att förstå varför
              inte fler av allianspartierna trots allt kan tänka sig att gå
              med på det. Moderaterna kanske inte är så intresserade, för vi
              står ju som sagt grundläggande på olika sidor i synen på hela
              flykting- och migrationspolitiken. Men Kristdemokraterna, Folkpartiet
              och Centerpartiet är ju ändå partier som emellanåt närmar sig
              de ståndpunkter som de tre rödgröna partierna nu gemensamt håller
              på att omfatta. Därför är det kanske till och med så att vi egentligen
              har en majoritet här i dag i kammaren för det förslag som utgör
              en reservation. Så kan det politiska spelet ibland se ut. Jag
              är väl medveten om att man ibland måste gå med på något för att
              man fick igenom något annat. Men det här är en av de sista omröstningarna
              vi har i kammaren. Är det ändå inte lockande för alliansledamöterna
              här att med bara några få röster i kammaren kunna göra ett förslag
              som är hyfsat ännu lite bättre?
            </seg>
            <seg xml:id="i-af5b586198938b60-0">
              Herr talman! Avslutningsvis vill jag säga att situationen att
              lagstiftaren och de som fattar beslut i myndigheter och domstolar
              skyller på varandra eller i vart fall, om man ska uttrycka det
              lite sjystare, i myndigheternas fall hänvisar till en lagstiftning
              som förbinder dem att göra på ett visst sätt och inte ett annat
              och från lagstiftarens sida hänvisar till myndigheterna som de
              som fattar besluten och att man inte som lagstiftare ska lägga
              sig i de enskilda ärendena eller besluten, är inte unikt för den
              här situationen. Det ser vi på en rad olika områden.
            </seg>
            <seg xml:id="i-c0533e884bb480bc-0">
              Jag ska inte trötta kammaren med att dra alla exempel, men synen
              på väpnad konflikt är ett sådant, liksom synen på barns särskilda
              asylskäl, begreppet synnerligen ömmande omständigheter och hbt-flyktingars
              och kvinnors asylskäl. Det är några av de fall där vi har en diskussion,
              och en ganska tydlig sådan, där vi många gånger här i kammaren
              från flera av allianspartierna och från oss på den rödgröna sidan
              har sagt: Det här är inte riktigt som det var tänkt. Domstolar
              och myndigheter gör inte riktigt som lagstiftaren hade som intention
              att de skulle göra.
            </seg>
            <seg xml:id="i-2ab49574ef19db7f-0">
              Därför är den avgörande frågan till Tobias Billström först och
              främst: Varför inte redan nu öppna för en vidgad tolkning och
              titta på det här en gång till och se om det inte kommer att vara
              så att vi trots allt behöver göra ytterligare vidgningar? Och
              förstås också: Varför inte återkomma och ta politiskt ansvar också
              för alla de andra fall där lagstiftaren och den som fattar beslut
              står och skyller på varandra?
            </seg>
            <seg xml:id="i-4323709762d8b6fe-0">
              Dra också detta exempel i kammaren! Lämna politiska förslag med
              era åsikter, och låt oss se till att vi får en överensstämmelse
              mellan lagen, intentionerna bakom lagen och hur den används i
              praktiken!
            </seg>
          </u>
          <note type="speaker" xml:id="i-3868ac21d9964cd6-0">
            Anf. 47 BODIL CEBALLOS (mp):
          </note>
          <u who="bodil_ceballos_024a44" xml:id="i-dea808063bfbe58d-1" next="cont">
            <seg xml:id="i-828a914fc0f0c4b4-0">
              Herr talman! Det finns ett stycke i propositionstexten som jag
              tycker är väldigt intressant. Det är den del som beskriver bakgrunden
              till hur regleringen för anhöriginvandring har utvecklats under
              åren. Där står: När en anknytning genom äktenskap eller sammanboende
              uppkommit efter inresan i Sverige krävdes fram till den 1 juli
              1995 för att uppehållstillstånd skulle beviljas efter inresan
              antingen att parterna sammanbott cirka ett år eller att de hade
              eller väntade barn tillsammans (prop. 1994/95:179 s. 35).
            </seg>
          </u>
          <note xml:id="i-edb6918ccab1c336-0">
            Tillämpningen utsattes för allvarlig kritik i den allmänna debatten
            eftersom det ansågs stötande att någon som söker uppehållstillstånd
            efter inresan i landet och som uppenbart skulle ha beviljats tillstånd
            om prövningen gjorts före inresan, tvingades återvända till ett
            kanske avlägset hemland för att därifrån ge in ansökan. Frågan
            togs upp i prop. 1994/95:179 Ändringar i utlänningslagen m.m.
            Där anfördes bl.a. att undantagsbestämmelserna som anger när uppehållstillstånd
            får beviljas efter inresan hade kommit att få en alltför snäv
            utformning. I propositionen föreslogs därför att möjligheterna
            att få uppehållstillstånd efter inresan i Sverige skulle vidgas
            till att omfatta fall där det var uppenbart att tillstånd skulle
            ha beviljats om prövningen gjorts före inresan (a. prop. s. 43).
            Den nya ordningen infördes den 1 juli 1995 genom ändringar i 2
            kap. 5 § tredje stycket utlänningslagen (1989:529) och omfattade
            fall av familjeanknytning där utlänningen var nära anhörig till
            en i Sverige bosatt person eller som annars hade särskild anknytning
            till Sverige (bet. 1994/95:SfU16, rskr. 1994/95:401, SFS 1995:773).
            Regeringen gav i juni 1996 Utlänningsnämnden i uppdrag att utvärdera
            lagändringarna. Nämnden fann att de lagändringar som trädde i
            kraft den 1 juli 1995 i vissa fall hade lett till oklarheter samt
            att de i några fall hade lett till att uppehållstillstånd vägrats
            där tillstånd tidigare skulle ha beviljats därför att parterna
            bott tillsammans minst ett år (Utlänningsnämndens utvärdering
            den 31 oktober 1996, dnr UD1996/1631/MP). Regleringen utsattes
            vidare för kritik för att personer tvingades återvända till länder
            där de kunde förvänta sig svårigheter av olika art för att ge
            in en ansökan om uppehållstillstånd.
          </note>
          <u who="bodil_ceballos_024a44" prev="cont" xml:id="i-ef4507bd60164eee-1">
            <seg xml:id="i-76e2a3dd5770a0b8-0">
              Mot denna bakgrund föreslog regeringen att huvudvikten när det
              gäller undantag från kravet på uppehållstillstånd före inresan
              skulle läggas vid om det är skäligt att kräva att utlänningen
              återvänder till ett annat land för att ge in ansökan där och inte
              vid om det är uppenbart att tillstånd ska ha beviljats om prövningen
              gjorts före inresan (prop. 1999/2000:43 s. 59). Riksdagen godtog
              förslaget och ändringarna trädde i kraft den 1 juli 2000.
            </seg>
            <seg xml:id="i-f2c5acf0422abc45-0">
              Det vi kan se är alltså att riksdagen vid två tillfällen har
              försökt göra det lättare för anhöriga att ansöka om uppehållstillstånd
              i Sverige. Det handlar om personer som ändå kommer att få det
              om de söker från hemlandet. Men varje förbättring som har gjorts
              har ändå lett till motsatsen, det vill säga försämringar för de
              anhöriga. I dag står i praxis knappt ens skälighetsfrågan i centrum.
              I praxis har det kommit att handla om en tidsperiod om sex månader
              som anses skälig oavsett om man har barn eller ej.
            </seg>
            <seg xml:id="i-d28e3f59978ecedd-0">
              I de tidigare förarbetena nämns som exempel på omständigheter
              som kan utgöra grund för undantag från kravet på uppehållstillstånd
              före inresan att sökanden efter hemkomsten kan antas få svårigheter
              att få pass eller utresetillstånd och att detta beror på någon
              form av trakasserier från hemlandets myndigheter. Det efterlevs
              sällan i praktiken.
            </seg>
            <seg xml:id="i-a7540d558b77b129-0">
              Ett annat fall kan vara att sökanden måste fullgöra en mycket
              lång värnpliktstjänstgöring eller tjänstgöring under osedvanligt
              stränga förhållanden. Det kan även röra sig om att behöva återvända
              till ett land där det inte finns någon svensk utlandsrepresentation
              och där det är förenat med stora praktiska svårigheter och betydande
              kostnader att resa till ett grannland för att ge in en ansökan.
              Göte Wahlström tog tidigare upp fallet med Afghanistan. Afghanerna
              kommer att få det jättetufft med den nya reglering som nu föreslås
              och som i och för sig är ett steg på vägen.
            </seg>
            <seg xml:id="i-afc97e3970d5533f-0">
              Enligt Migrationsverket gäller undantagsreglerna inte dem som
              tidigare varit asylsökande och som fått avslag men ännu inte utvisats
              från landet. Jag tycker att det är svårt att förstå varför det
              ska vara skillnad mellan en som har sökt asyl och fått avslag
              och en som har förälskat sig här på semestern och vill stanna
              här av den anledningen. Jag ställde därför en fråga till riksdagens
              utredningstjänst. Så här svarade de: Något stöd för att tidigare
              asylsökande är uteslutna från möjligheterna att göra en ansökan
              om uppehållstillstånd från Sverige, det vill säga att dessa inte
              skulle kunna omfattas av utredningsreglerna, har utredningstjänsten
              inte funnit.
            </seg>
            <seg xml:id="i-9dd46e83227e3a45-0">
              Men att någon har befunnit sig här i landet utan tillstånd ses
              ändå som en försvårande omständighet, förmodligen med grund i
              ett domstolsutslag avseende en man från Gambia som inte tidigare
              hade varit asylsökande, inte hade några problem i hemlandet och
              som hade goda möjligheter att på ett enkelt sätt söka uppehållstillstånd
              från hemlandet. Jag antar helt enkelt att det är det domstolsutslaget
              som Migrationsverket lägger till grund för att inte låta regeln
              omfatta före detta asylsökande, trots att det egentligen handlar
              om två helt skilda saker.
            </seg>
            <seg xml:id="i-c01a2a4eefaae77d-0">
              Herr talman! Det vi i dag ska besluta om är att än en gång försöka
              göra det lättare för anhöriga, i det här fallet föräldrar och
              barn, att söka från Sverige, men regeringen väljer att bara förbättra
              en liten smula. Det är bra att tanken är att det ska bli bättre
              för några få, men de förarbeten vi nu har fått ger ett så brett
              tolkningsutrymme att vi riskerar att än en gång få en ännu tuffare
              tillämpning.
            </seg>
            <seg xml:id="i-cf9ee56cdf96002c-0">
              Nu ska Migrationsverket i sin bedömning beakta konsekvenserna
              av en separation för barnet. Med tanke på att myndigheterna vid
              tillämpningen av den tillfälliga lagen menade att barn var spädbarn
              ända upp till fyra års ålder blir jag väldigt orolig. Inget står
              om att bibehålla den sexmånadersgräns som nu är praxis. I propositionen
              talas också om övriga krav som ska ställas vid ansökan, som både
              Göte och Kalle varit inne på tidigare, till exempel giltigt pass
              och styrkt identitet. Det sorterar effektivt ut många av dem som
              väntar på besked i sina asylärenden, ibland sedan många år, och
              som därför inte har något giltigt pass kvar. De kommer dessutom
              från länder där de inte kan få några nya pass, och de vågar kanske
              inte heller vända sig till sin ambassad här i landet, och absolut
              inte till myndigheterna därhemma.
            </seg>
            <seg xml:id="i-17e4596c0c5be7e2-0">
              Det sorterar också bort alla dem vars identitetshandlingar är
              sådana som Migrationsverket inte godtar, även om de är de enda
              som de kan få i sina hemländer. Och, som sagt: Afghaner kommer
              att få det tufft.
            </seg>
            <seg xml:id="i-c3a0e2eea3c64e31-0">
              Socialdemokraterna, Vänsterpartiet och Miljöpartiet anser att
              det hade varit bättre om regeringen hade föreslagit ett regelverk
              som utgår från det som var lagstiftarens mening redan år 1995
              i stället för att göra detta lilla tillrättaläggande av en lagstiftning
              som regeringen själv i propositionstexten tydligt beskriver tolkas
              på ett annat sätt än det var tänkt. Med den erfarenhet vi har
              av hur otydligheter i förarbetena kan ge upphov till andra tolkningar
              än dem vi tänker oss anser vi också att uppdraget ska vara mycket
              tydligt och att vi ska ge Migrationsverket och domstolarna tydlig
              ledning.
            </seg>
            <seg xml:id="i-42292afc99cfd123-0">
              Herr talman! Vårt förslag är att undantag från huvudregeln ska
              kunna göras när utlänningen har barn i Sverige, kvinnan i förhållandet
              är gravid eller sökanden med all sannolikhet skulle få sin ansökan
              beviljad, även när det finns ett avlägsnandebeslut som har vunnit
              laga kraft och när utlänningen har gjort vad som rimligen kan
              krävas för att styrka sin identitet och uppvisa ett giltigt pass.
              Det är tydligt, och det är vad vi skulle vilja att regeringen
              återkommer till oss här i riksdagen med ett förslag om.
            </seg>
            <seg xml:id="i-dcf3df8fc4d73b75-0">
              Jag yrkar bifall till vår reservation.
            </seg>
          </u>
          <note type="speaker" xml:id="i-4b7cd05c9e510a79-0">
            Anf. 48 MIKAEL CEDERBRATT (m):
          </note>
          <note xml:id="i-6674f9e8bb9d688d-0">
            Herr talman! Jag börjar med att yrka bifall till utskottets förslag
            och avslag på motionen.
          </note>
          <u who="mikael_cederbratt_ed2948" prev="cont" xml:id="i-a5967693416f2c6c-0">
            <seg xml:id="i-9f2cf853e672ca4b-0">
              Bilden av en alliansregering blir mycket tydligare av att vi
              vill ha ordning och reda. Vi har under mandatperioden infört möjligheter
              att komma till Sverige för att arbeta, möjligheter för människor
              att förverkliga sina drömmar, möjligheter för företagare att få
              den kompetens man behöver och också möjligheten att på ett sätt
              hantera den demografiska situation när allt färre kommer att behöva
              försörja fler.
            </seg>
            <seg xml:id="i-d4399cbb144304db-0">
              Vi har vågat vårda den nya instans- och processordningen. Vi
              har från regeringens sida tillsatt en utredare som ska se över
              synnerligen ömmande omständigheter, framför allt vad gäller barn.
              Vi ser också över Migrationsöverdomstolens roll. Migrationsverket
              har nu en snitthandläggningstid på 122 dagar, vilket är betydligt
              kortare än tidigare. Under flera år har det varit ungefär sju
              till tio månader.
            </seg>
            <seg xml:id="i-181549ec278153c2-0">
              Det här står i bjärt kontrast till vänsteroppositionen, som svajar
              vad gäller den reglerade invandringen och inte vet vad man tycker
              om EU och harmoniseringen. Vänsterpartiet vill inte vara med i
              EU, Miljöpartiet backar in och Socialdemokraterna står där någonstans
              och vill vara kvar, tror jag. På arbetskraftsinvandringsområdet
              har man inte heller samma syn.
            </seg>
            <seg xml:id="i-f092da6692611bb8-0">
              Detta betänkande är ytterligare ett steg mot en tydlig, human
              och generös migrationspolitik. I det här fallet gäller det åtgärder
              mot familjeseparation. Det är inom utlänningslagstiftningen en
              grundregel att alla tillstånd ska vara på plats innan man kommer
              till landet. Det finns dock några undantag. Det tydligaste undantaget
              är att man kommer som flykting. Då har man av naturliga skäl lite
              svårt att söka tillstånd. Men också på detta område är det om
              man har en stark anknytning till någon som är bosatt i Sverige
              inte skäligt att man ska behöva åka tillbaka till sitt hemland.
            </seg>
            <seg xml:id="i-0f3767e55bcfe6d3-0">
              Problemet är att hitta den rimliga avvägningen mellan upprätthållandet
              av den reglerade invandringen och intresset för en sammanhållen
              familj. Det är viktigt att den som inte sköter sig inte ska komma
              i bättre position än den som sköter sig och har tillstånden i
              ordning. Därför är det viktigt att man begränsar den här gruppen
              till klara fall, där det är väldigt tydligt och klart att personen
              skulle ha fått sitt tillstånd om han hade varit i sitt hemland
              eller utanför Sverige, och att man också avgränsar personkretsen
              till barn till personer boende i Sverige och personer som har
              barn eller väntar barn.
            </seg>
            <seg xml:id="i-49746a0f5b4e6bfe-0">
              Det som vi nu gör är att lägga mycket större tyngd vid hur barnet
              påverkas av en familjeseparation. Det är klart att det kan förändras
              beroende på hur lång man bedömer att separationen kommer att vara
              och hur gammalt barnet är. Det handlar om de sammantagna konsekvenserna.
              Ett barn behöver sina föräldrar. Ett barn behöver närhet och trygghet.
              Även föräldrarna behöver kunna hjälpa varandra för barnets omsorg.
              Med detta beslut kommer vi att ha ett mycket tydligt barnperspektiv
              och stärker det perspektivet inom utlänningslagstiftningen.
            </seg>
            <seg xml:id="i-bb3b76eece8a0bc4-0">
              Propositionen ändrar däremot inte förutsättningarna för uppehållstillstånd
              på grund av familjeanknytning. Regeringen säger att vi får återkomma
              till det i ett annat sammanhang. Det känner jag mig nöjd med.
            </seg>
            <seg xml:id="i-065e71418ee0e5b4-0">
              Det jag däremot är lite tveksam till och inte riktigt förstår
              är motionen. Jag tänkte jag skulle få ytterligare förtydliganden
              om den. Om jag har läst och förstått rätt är det tre rekvisit
              som i sig är självständiga: att man har barn, att kvinnan är gravid
              eller att man skulle ha fått ett ja. Är det så att alla som skulle
              få sin ansökan beviljad kan söka inifrån är det ett stort avsteg
              från reglerad invandring.
            </seg>
            <seg xml:id="i-f0480108bfd9578d-0">
              Jag tror också att ni menar att man ska ta bort skälighetsbedömningen.
              Då går man tillbaka till den ordning som gällde före år 2000,
              precis som Bodil Ceballos var inne på. Jag skulle vilja ha några
              förtydliganden på det här området om vad ni menar med er motion.
            </seg>
          </u>
          <note type="speaker" xml:id="i-d795a6efcff8609e-0">
            Anf. 49 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-6">
            <seg xml:id="i-a5e0b8935a6ff2d5-0">
              Herr talman! För att börja med det som Mikael Cederbratt frågade
              oss om kan jag svara att det som vi föreslår är att man ska göra
              det som riksdagen beslutade om redan 1995, när det i den allmänna
              debatten ansågs stötande att människor som ändå skulle få lov
              att komma till Sverige med uppehållstillstånd måste åka hem och
              söka hemifrån. Det är det vi föreslår, ingenting annat.
            </seg>
            <seg xml:id="i-7af695500c091379-0">
              Det jag vill fråga Mikael Cederbratt om är barnen och konsekvenserna
              för dem. Med tanke på att Migrationsverket vid den tillfälliga
              lagen menade att man var spädbarn upp till fyra års ålder är min
              farhåga att man även i detta fall kommer att tolka konsekvenserna
              för barnen på ett väldigt märkligt sätt. Jag kan inte på något
              vis mena att ett barn är ett spädbarn upp till fyra års ålder,
              men det menade Migrationsverket vid den tiden. Frågan är hur de
              kommer att resonera i det här fallet. Någon tydlig ledning finns
              det inte i förarbetena. Jag har i alla fall inte hittat någon
              sådan tydlig ledning. Om Mikael Cederbratt kan visa mig var i
              propositionstexten den ledningen finns blir jag väldigt tacksam
              för det, men jag har inte hittat det.
            </seg>
          </u>
          <note type="speaker" xml:id="i-0d8a854b4b3dda08-0">
            Anf. 50 MIKAEL CEDERBRATT (m) replik:
          </note>
          <u who="mikael_cederbratt_ed2948" xml:id="i-6d2b7929902d4cae-0">
            <seg xml:id="i-d572bf31eef78a8a-0">
              Herr talman! Den farhåga som Bodil Ceballos ger uttryck för behöver
              man inte hysa, tycker jag. Propositionen och betänkandet har ett
              så otroligt tydligt fokus på att det nu är barnets behov som ska
              vara gällande. Utifrån ett lagstiftningsperspektiv känner jag
              mig ganska lugn. Men naturligtvis får vi följa praxis.
            </seg>
            <seg xml:id="i-dc822f9ae7a47b95-0">
              Jag vill återkomma till min tidigare fråga, som Bodil Ceballos
              har möjlighet att besvara i nästa replik. Om en person som skulle
              ha fått ett ja om personen hade varit utanför Sveriges gränser
              med automatik får ingå i undantagen om personen är i Sverige,
              är inte detta ett ganska rejält avsteg från reglerad invandring?
            </seg>
            <seg xml:id="i-fce5b07244badc95-0">
              Jag kan citera lite grann. Jag tittade på vad Jan O Karlsson,
              före detta migrationsminister, skrev i svaret på en skriftlig
              fråga: Det är väldigt viktigt att man inte gör den här typen av
              undantag för att kunna upprätthålla en reglerad invandring. Det
              ska vara mycket särskilda omständligheter.
            </seg>
            <seg xml:id="i-71a9cf8ccbfad714-0">
              Detta hade socialdemokratin som argument. Jag säger samma sak.
              Gör man alltför mycket undantag har man ingen reglerad invandring.
              Jag vill ha ett väldigt tydligt svar på det.
            </seg>
          </u>
          <note type="speaker" xml:id="i-9cc6ca9023569be8-0">
            Anf. 51 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-7">
            <seg xml:id="i-0ddaee6f93cd8edd-0">
              Herr talman! Det här betänkandet handlar om anhöriginvandring,
              inte arbetskraftsinvandring. Det är också vad vårt förslag utgår
              från. Det handlar om anhöriginvandring.
            </seg>
            <seg xml:id="i-658ba69761f0bbfd-0">
              Varför behöver vi inte oroa oss för att Migrationsverket ska
              kunna tolka frågan om konsekvenserna för barnet på ett sätt som
              vi inte gärna skulle vilja? Jag säger detta med tanke på de tolkningar
              som har skett tidigare. Vi har försökt underlätta för anhöriga
              att få söka från Sverige, vare sig de haft barn eller ej. Det
              räckte med att man hade levt tillsammans i ett år tidigare; då
              kunde man söka inifrån Sverige.
            </seg>
            <seg xml:id="i-ea2665b8b094d143-0">
              Varför behöver vi inte vara oroliga? Det finns ingen tydlig och
              klar ledning för Migrationsverket i propositionstexten. Vi har
              många gånger fått kritik från Migrationsverket för att förarbetena
              inte är tillräckligt tydliga. När vi sedan kommer och säger att
              det inte var så vi tänkte oss det är det vår skuld. Om vi ger
              så stort manöverutrymme att det kan tolkas på ett sätt som inte
              vi vill, då är det vår skuld. Vi måste vara tydligare nästa gång.
              Vi ska inte begå samma misstag om och om igen. Det är vad jag
              vill ha svar på från dig. Var står det att det inte till och med
              kommer att bli sämre, att konsekvenserna för barn inte kommer
              att tolkas på ett helt felaktigt sätt?
            </seg>
          </u>
          <note type="speaker" xml:id="i-cb812cf367350e87-0">
            Anf. 52 MIKAEL CEDERBRATT (m) replik:
          </note>
          <u who="mikael_cederbratt_ed2948" xml:id="i-6d2b7929902d4cae-1">
            <seg xml:id="i-af62a6e5ce4520d6-0">
              Herr talman! Hela lagstiftningen bygger på att barnens behov
              ska ges en större tyngd i beslutsfattandet. Eftersom det tydliggörs
              i propositionen är jag inte orolig för att inte Migrationsverket
              kommer att göra en betydligt bättre bedömning utifrån barns behov
              och barnperspektivet. Jag är inte orolig för detta.
            </seg>
            <seg xml:id="i-6f44ed474ef1e055-0">
              Vad gäller min fråga om man från vänsteroppositionen står bakom
              en reglerad invandring är jag lite orolig. Jag vet att ni från
              Miljöpartiet och Vänsterpartiet gärna har fri invandring, även
              om ni verbalt brukar använda ordet reglerad. Men socialdemokratin
              har åtminstone hittills stått bakom en reglerad invandring. Jag
              har inte fått svar på frågan om ni som opposition fortfarande
              står bakom en reglerad invandring.
            </seg>
          </u>
          <note type="speaker" xml:id="i-75d0d3c736895322-0">
            Anf. 53 FREDRICK FEDERLEY (c):
          </note>
          <u who="fredrick_federley_48ffef" xml:id="i-071771a7caf23b6f-0">
            <seg xml:id="i-74ee376dd88492ce-0">
              Herr talman! Jag vill börja med att yrka bifall till utskottets
              förslag i det betänkande som socialförsäkringsutskottet har lämnat
              till kammaren och som vi nu diskuterar. Det handlar om att undanröja
              en del av de hinder som finns för framför allt barnfamiljer som
              kommer till landet.
            </seg>
            <seg xml:id="i-43cc89b5b52ca6f4-0">
              Vi har kunnat se ett antal uppmärksammade fall i medierna genom
              åren där mammor har kunnat avkrävas att åka hem till sitt hemland
              och lämna sitt barn här för att sedan kunna komma tillbaka i de
              situationer där man har gjort bedömningen att de med sannolika
              skäl ändå skulle komma att få ett uppehållstillstånd. Det är vad
              vi egentligen diskuterar här i kammaren.
            </seg>
            <seg xml:id="i-e178ac74708dc56d-0">
              Jag instämmer i Mikael Cederbratts anförande om det bakomliggande.
              Sedan tänker jag argumentera kring den process som vi har nu och
              varför jag inte är orolig för att Migrationsverket skulle göra
              en hårdare bedömning.
            </seg>
            <seg xml:id="i-29023e8b61264365-0">
              Den lagstiftning vi har utgör själva normen och grunden. När
              vi, precis som Bodil Ceballos har sagt, har sett att man inte
              har gjort den generösare bedömning på fler punkter som vi som
              politiker har menat har vi på ett antal punkter under våren kommit
              att lyfta fram delförslag som ska komma att korrigera detta.
            </seg>
            <seg xml:id="i-f98aeb2ee38c1dd5-0">
              Det handlar i grund och botten om att vi har en relativt ny lagstiftning
              om många av migrationsbitarna som har varit gällande under några
              få år. Vi har en ny rätts- och processordning som behöver få en
              verkan så att vi kan få vägledande beslut innan vi kan börja agera.
            </seg>
            <seg xml:id="i-50c4bc5564521e45-0">
              Det kan inte vara så att vi antar en helt ny ordning för hur
              vi hanterar migrationsärenden och sedan bara ett och ett halvt
              eller två år efteråt ger oss i kast med att ändra lagstiftningen,
              vilket kommer att påverka efterkommande utfall i högre instans
              och därmed de vägledande besluten. Vi måste låta processen gå
              ett antal år för att vi ska se varthän det lutar.
            </seg>
            <seg xml:id="i-d3723aee72671d83-0">
              Nu har processen varit rullande i några år. Vi kan se ett antal
              punkter där vi inte är nöjda. Därför har vi tittar på några punkter.
              En av dem är den som handlar om familjeseparationer.
            </seg>
            <seg xml:id="i-9f0dfefc348f8c7f-0">
              Jag vill göra ett förtydligande angående de farhågor som Bodil
              Ceballos har lyft fram här vad gäller personer från Afghanistan.
              Det är inte en skärpning av kraven på pass eller att sannolikgöra
              sin identitet. Det handlar inte om att skärpa några krav över
              huvud taget.
            </seg>
            <seg xml:id="i-fc9e108475256dea-0">
              Det enda vi diskuterar är att möjliggöra en ändring för ett antal
              särskilt ömmande fall där jag inte tror att en enda person här
              i kammaren tycker att utfallet i dess konsekvenser har varit rimliga.
            </seg>
            <seg xml:id="i-57f478f4d2cae68d-0">
              Det har hittills i diskussionen framstått lite som att vi gör
              en skärpning och försvårar för ett antal människor att kunna söka
              inifrån landet. Men det är vad vi diskuterar. Det vi har på bordet
              att debattera är ett underlättande för ett antal fall där det
              framför allt finns en familjebild med små barn.
            </seg>
            <seg xml:id="i-22e7e70e090c5008-0">
              När man från de rättsvårdande myndigheterna ser till lagstiftningen
              har de en ramlagstiftning att tolka. Till sin hjälp har de, och
              tyvärr tidigare lagt för lite tyngd vid, att ta hänsyn till utskottens
              betänkanden, som ofta har varit lite klarare än regeringens skrivelser.
              Det gäller till exempel de synnerligen ömmande fall som vi har
              diskuterat här i kammaren flera gånger.
            </seg>
            <seg xml:id="i-9be748e74ecb3904-0">
              Vi gör därför ett förtydligande här. Regeringen har lagt fram
              en proposition, och vi tillstyrker den. Vi är också tydliga i
              argumenteringen från utskottet med att det handlar om att skydda
              dessa familjer och barnen och att det inte ska bli svårare.
            </seg>
            <seg xml:id="i-02797747527611d6-0">
              Är det så att Migrationsverket skulle tolka detta som att det
              är en åtstramning, en tillknipning eller ett försvårande har vi
              ett betydligt större problem än bara den här frågan. Då har vi
              uppenbarligen en myndighet som väljer att inte lyssna på vare
              sig regeringen, utskottet eller kammaren.
            </seg>
            <seg xml:id="i-6e9818ed8b528e55-0">
              Det är då en helt annan författningsdiskussion som vi kommer
              att behöva framöver. Jag har lite större tilltro till Migrationsverket
              än att det skulle välja att tolka detta på något sätt som att
              det är en hårdare skrivning än i övrigt.
            </seg>
            <seg xml:id="i-2bf68676524dd28e-0">
              Jag vill också välkoma att regeringen har kommit med förslaget.
              Det är helt oacceptabelt när vi ser att det i enskilda fall innebär
              att en mamma skulle kunna tvingas att lämna sitt barn. Vi vet
              att det inte alltid är så enkelt som för oss att röra oss i världen.
              Vi kan hyfsat enkelt röra oss åka till andra sidan jorden för
              att snart komma tillbaka.
            </seg>
            <seg xml:id="i-94d335807a7d6d59-0">
              Vi vet att byråkratin i många länder är under all kritik och
              att människor har svårighet att få ut sina handlingar och så vidare.
              Det är en del av grundproblematiken. Det är därför som jag är
              glad att vi har kunnat komma med detta förslag.
            </seg>
            <seg xml:id="i-04d5dbbeea402515-0">
              Jag tror inte jag ska argumentera så mycket i övrigt. Jag vill
              bara vara tydlig med att detta inte på något sätt är någon skärpning
              av ett passtvång eller att sannolikgöra sin identitet. Det är
              ett klart steg i rätt riktning. Sedan kan vi ha olika uppfattningar
              om exakt hur långt man ska gå.
            </seg>
            <seg xml:id="i-51443867ad9d9ab3-0">
              När det gäller den sista delen skulle jag vilja ställa en fråga
              till oppositionen. Jag har inte riktigt förstått er reservation
              och den sista delen som ni skriver där. Det handlar om hur långt
              ni är beredda att gå i bedömningen av de fall där den sökande
              med all sannolikhet skulle få sin ansökan beviljad.
            </seg>
            <seg xml:id="i-41c28e7648517652-0">
              Vi är inne och tittar lite på detta, och ni är inne och tittar
              på detta. Frågan är: Hur långt ska vi gå? Det finns också ett
              problem rent rättsmässigt här som man bör respektera och ha en
              seriös diskussion om.
            </seg>
            <seg xml:id="i-53549d56df06043c-0">
              Vi kan inte som lagstiftare avkräva av alla våra myndigheter
              som ska tolka lagen och agera myndighetsutövare att göra en bedömning
              och agera på ett sätt innan man har fattat ett beslut. Jag ska
              vara tydlig. När man till exempel ska fatta beslut om att dra
              gasledningen i Östersjön kan man inte tillåta någon att göra det
              innan man har fattat beslutet.
            </seg>
            <seg xml:id="i-bfe79b0f7c512072-0">
              Jag bedömer här att vi har en avgränsning från regeringens och
              majoritetens sida som är tydlig och inte gör för stora nagganden
              i kanten på den grundläggande principen. Ifall ni begär replik
              skulle jag vilja be er att utveckla detta lite.
            </seg>
            <seg xml:id="i-5bea535bbda67943-0">
              Vi är ändå inne på någonting som skulle kunna börja liknas vid
              ett sluttande plan. Det vore tragiskt om vi gick alltför långt
              här. Då har vi uppmanat våra rättsvårdande myndigheter att föregå
              besluten och agera som att beslut redan var verkställda.
            </seg>
            <seg xml:id="i-2812ea1899da0d23-0">
              Jag har en sista sak jag skulle vilja säga till Bodil Ceballos.
              Är det så att man har fått avslag på sin ansökan om uppehållstillstånd
              eller vad det nu vara månde kan det inte vara rimligt att det
              är i Sverige man ska återförenas om man har fått ett beslut om
              att man ska återvända till sitt hemland.
            </seg>
            <seg xml:id="i-ffd74ede8751be92-0">
              Det är också en viktig del av en migrationsprocess som har en
              tydlig början och ett tydligt slut så att man vet när processen
              är slut och vad beslutet gäller. Du lyfte fram det som ett av
              dina exempel i ditt inledningsanförande.
            </seg>
            <seg xml:id="i-9bb925f2b7e18c6b-0">
              Det kan inte heller vara poängen i oppositionens linje att man
              ska kunna återförenas här med hela sin familj även om det är så
              att man har fått ett avslagsbeslut.
            </seg>
          </u>
          <note type="speaker" xml:id="i-039d7db54e935bc7-0">
            Anf. 54 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-8">
            <seg xml:id="i-952497ba64a78334-0">
              Herr talman! Självklart måste det även göras avvägningar med
              vårt förslag. Jag tyckte jag hörde på dig att det nästan fanns
              en liten invit till att försöka hitta en lösning. Ni kanske är
              lite inne på samma spår att vi egentligen borde öppna för fler
              att kunna söka inifrån landet utan att behöva söka från hemlandet.
            </seg>
            <seg xml:id="i-6445c76f4aee0bf1-0">
              Det är då lite konstigt om inte de som varit asylsökande och
              som fortfarande befinner sig här i landet trots ett avslagsbeslut
              inte skulle få ingå i den gruppen. Om jag förstod dig rätt försökte
              du nästan säga det alldeles nyss.
            </seg>
            <seg xml:id="i-33e277a516058aa3-0">
              Det som jag tycker är viktigt är att vi måste vara tydliga i
              förarbetena till lagstiftningen. Jag har läst upp vad som står
              i er proposition om vad lagstiftaren ville 1995 och hur det blev,
              och det var precis tvärtemot. Det blev svårare. Man försökte göra
              det lättare, och så blev det svårare igen.
            </seg>
            <seg xml:id="i-734b50420a5afa2a-0">
              Nu försöker vi att göra det lättare, och risken är att det blir
              svårare igen. Det finns en sådan uppenbar risk om vi inte lär
              oss av misstagen och skriver tydligt så att domstolarna och Migrationsverket
              inte kan misstolka. Vi får då leva med att vi hela tiden får en
              sämre standard i stället för en bättre standard.
            </seg>
            <seg xml:id="i-8b0671a816db34bd-0">
              Jag tycker inte att det är bra att få läsa det som skedde 1995,
              långt innan jag var med i politiken. Det som då beslutades blev
              någonting helt annat. Nu står vi här och försöker rätta till det
              som myndigheterna aldrig tillämpade av det riksdagen då sade.
              Det är inte acceptabelt.
            </seg>
            <seg xml:id="i-546044b16f4bfd08-0">
              Jag skulle vilja att vi tillsammans hittade tillbaka till den
              lösningen där människor slipper tycka att det sätt som våra myndigheter
              tillämpar lagstiftningen är stötande.
            </seg>
          </u>
          <note type="speaker" xml:id="i-af8a82ad2b32e220-0">
            Anf. 55 FREDRICK FEDERLEY (c) replik:
          </note>
          <u who="fredrick_federley_48ffef" xml:id="i-071771a7caf23b6f-1">
            <seg xml:id="i-91de9014487500eb-0">
              Herr talman! Om vi har en grundläggande farhåga från kammaren
              när vi fattar beslut om nya steg i rätt riktning att det ska gå
              åt andra hållet har vi ett problem rent författningsmässigt.
            </seg>
            <seg xml:id="i-112e524eb8bfa99e-0">
              Jag gör den bedömningen att det är tydliga skrivningar. Jag tror
              att vi är tydliga från alla sju partierna att grundhållningen
              och riktningen är rätt. Migrationsminister Tobias Billström är
              tydlig med att det är den riktningen som gäller. Jag vågar lita
              till att detta är steg i rätt riktning som kommer att få effekt
              ute hos Migrationsverket och i domstolarna. Är det inte så ska
              jag ge Bodil Ceballos rätt, och så ska jag vara högst delaktig
              i skrivningar nästa mandatperiod som försöker kommer till rätta
              med detta. Men vi gör bedömningen att detta rimligen är vad vi
              behöver göra för att komma åt rätt håll.
            </seg>
            <seg xml:id="i-c9ef80c404e36662-0">
              Däremot finns det en stor skillnad när det kommer till personer
              som har fått avslag. Är det så att någon har kommit till Sverige
              och har ansökt om att få stanna men fått avslag innebär det att
              personen ifråga ska lämna landet. I annat fall har vi uppluckrat
              hela processen där man söker och sedan får bifall eller avslag.
              Då kan det inte vara rimligt att man ska ingå i ett lagförslag
              om familjeåterförening som detta handlar om: att säkerställa att
              familjen kan vara enad. Om mamman eller pappan faktiskt inte har
              rätt att uppehålla sig i Sverige kan det heller inte vara rimligt
              att man får ta hit sina barn, utan då är det faktiskt så att hela
              familjen ska lämna landet.
            </seg>
            <seg xml:id="i-eb7ae52e27947e76-0">
              Jag önskar att vi levde i en värld där alla kunde få stanna,
              men så länge vi har en reglerad invandring kommer en del personer
              som inte har giltiga skäl att få avvika. Det innebär också att
              om man inte har lagliga grunder för att vara här kan man inte
              omfattas av lagstiftning om att hålla familjen samman i Sverige.
            </seg>
          </u>
          <note type="speaker" xml:id="i-ed252d0721177a5b-0">
            Anf. 56 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-9">
            <seg xml:id="i-f342349174ab5379-0">
              Herr talman! Jag tycker inte att det är tydliga förarbeten. Jag
              tycker inte att vi är tillräckligt tydliga gentemot Migrationsverket
              och myndigheterna i det här fallet. Om Fredrick Federley tycker
              att det är tydligt är jag glad för hans skull, men jag tycker
              inte att det är tydligt.
            </seg>
            <seg xml:id="i-d4296beee44ca1bf-0">
              När det gäller dem som har fått avslag har vi alltså en situation
              i Sverige i dag där en del människor har väntat väldigt många
              år på att få sina asylansökningar prövade. Under tiden har de
              många gånger hunnit bilda familj och få barn. De kommer från länder
              dit det är väldigt svårt att återvända och dit de inte vågar återvända.
              Även om våra myndigheter inte anser att de har skyddsbehov enligt
              vår lagstiftning har de själva en annan uppfattning.
            </seg>
            <seg xml:id="i-0f152e0755385a36-0">
              Det finns människor som lever i Sverige i dag som är gifta med
              svenska medborgare eller infödda svenskar där hela familjerna
              lever gömda därför att den här personen inte kan åka tillbaka
              till hemlandet för att söka uppehållstillståndet därifrån. En
              sådan situation ska vi naturligtvis inte ha.
            </seg>
            <seg xml:id="i-52b703a4a50c0388-0">
              Det finns människor som inte kan åka hem och söka. Det finns
              de som kan det, och de flesta som kan det gör det, för det är
              enklast så. Men dem som inte kan måste vi också på något sätt
              värna, för de har också barn. De har också familjer, och vi kan
              inte lämna människor i sticket på det sättet. Det är inhumant.
            </seg>
          </u>
          <note type="speaker" xml:id="i-c624d8f7e429af6d-0">
            Anf. 57 FREDRICK FEDERLEY (c) replik:
          </note>
          <u who="fredrick_federley_48ffef" xml:id="i-071771a7caf23b6f-2">
            <seg xml:id="i-66423494165af561-0">
              Herr talman! Jag förstår mycket väl vad Bodil Ceballos säger
              när det kommer till förarbetena, men vi i majoriteten gör bedömningen
              att detta är tillräckligt tydliga skrivningar. Där är vi helt
              eniga, och även om ni i oppositionen har lagt fram en egen reservation
              och skrivit en motion på propositionen innebär det ju inte att
              ni är emot själva innehållet utan att ni vill gå vidare. Det är
              en tydlig signal från sju partier och en regering om att detta
              är den riktning vi vill gå i.
            </seg>
            <seg xml:id="i-ff20f73fe4177d2c-0">
              Den dag vi får tydliga och klara bevis för att vi har myndigheter
              som inte är beredda att utföra regeringens vilja är jag beredd
              att ta upp den diskussionen. Då har vi ett grundläggande demokratiskt
              problem i det här landet. Jag personligen är beredd att diskutera
              ministerstyre. Det är många andra som inte vill det, men jag tror
              att det ibland kunde vara bättre.
            </seg>
          </u>
          <note type="speaker" xml:id="i-193011ee319fcde0-0">
            Anf. 58 LARS GUSTAFSSON (kd):
          </note>
          <u who="lars_gustafsson_16707e" xml:id="i-1a7e3a0b4b3967b7-0">
            <seg xml:id="i-b518cfa2e534cc00-0">
              Herr talman! Nu lägger Alliansen fram ännu ett förslag med barn-
              och familjeprofil. Barn och föräldrar ska inte i onödan skiljas
              åt. Ibland uppstår det emellertid konflikter mellan olika principer.
              Dessa principer får dock inte innebära rent orimliga konsekvenser
              i verkligheten. Jag tycker att sunt förnuft också måste prägla
              lagstiftningen när det framstår som direkt oklokt eller orimligt
              att en princip motverkar sitt eget syfte.
            </seg>
            <seg xml:id="i-aa5e75e0a5b2026d-0">
              Det borde framstå som självklart att en asylsökande person som
              kommer att få uppehållstillstånd och samtidigt har små barn och
              familj i Sverige inte ska behöva återvända till ursprungslandet
              för att söka det uppehållstillstånd han eller hon ändå skulle
              få.
            </seg>
            <seg xml:id="i-b5711fd5c56873d3-0">
              Den ändring som här föreslås borde givetvis ha genomförts för
              länge sedan. Tyvärr har detta inte varit möjligt under tidigare
              regeringar. Oppositionen har i en reservation lyft fram farhågor
              om möjligheten att inte få tillgång till identitetshandlingar
              för att kunna söka uppehållstillstånd. Den farhågan är nog till
              största delen obefogad, för det finns även andra sätt att styrka
              sin identitet som kan vara tillfredsställande. Frågan om möjlighet
              till ansökan om uppehållstillstånd efter att ett beslut om avvisning
              trätt i kraft kommer också att beredas av regeringen vilket framgår
              av betänkandet.
            </seg>
            <seg xml:id="i-97e8691e8de26336-0">
              Kristdemokraterna, som särskilt värnar barnen och familjen inom
              olika politikområden, har i åratal vid ett flertal tillfällen
              motionerat och lämnat in skriftliga frågor och agerat för att
              få en ändring till stånd i den här frågan. Svaret från tidigare
              regeringar har varit att visa kalla handen. Det är därför intressant
              att notera att Socialdemokraterna nu i opposition plötsligt uppvisar
              en tidigare obefintlig insikt om rimliga regler för familjer.
              Det blir alltmer tydligt att oppositionsrollen är en mer passande
              roll för detta parti. Det möjliggör för nya konstruktiva förslag
              från en alliansregering.
            </seg>
            <seg xml:id="i-01958fb7a597b4a3-0">
              Herr talman! Om man nu lyfter blicken från detaljerna i det här
              betänkandet framstår det för mig som alltmer tydligt att arbetet
              för att säkra freden måste intensifieras, samtidigt som den svenska
              migrationspolitiken måste ligga i framkant. Det allra största
              bekymret som jag ser det är inte svenskt utan att respekten för
              mänskliga rättigheter är liten eller obefintlig i delar av vår
              värld. Här måste Sverige fortsätta att vara en aktiv part och
              en röst för människovärdet.
            </seg>
            <seg xml:id="i-16cbd9ce400c3c07-0">
              Med detta korta inlägg yrkar jag bifall till förslaget i betänkandet.
            </seg>
          </u>
          <note type="speaker" xml:id="i-bb21b26ac940367c-0">
            Anf. 59 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-10">
            <seg xml:id="i-70e686ebef88d286-0">
              Herr talman! Jag är helt säker på att Kristdemokraterna har gjort
              vad de har kunnat för att få det här betänkandet så bra som möjligt
              med grund i den politik som Kristdemokraterna vanligtvis för.
            </seg>
            <seg xml:id="i-31625d1a9ee4c41d-0">
              Därför har jag en fråga utifrån det som Lars Gustafsson sade
              om sunt förnuft. Självklart måste lagstiftning, tolkning och tillämpning
              utgå från sunt förnuft, men problemet är ju att även sunt förnuft
              tolkas väldigt olika beroende på vem man frågar. För den ena är
              sunt förnuft att ingen ska få stanna; för den andra är sunt förnuft
              att alla ska få stanna. Sunt förnuft kan alltså vara väldigt många
              olika saker.
            </seg>
            <seg xml:id="i-d7f78153c5bd01ef-0">
              Jag skulle vilja fråga Lars Gustafsson på vilket sätt han anser
              att propositionstexten är tillräckligt tydlig och ger tillräckligt
              tydlig ledning för Migrationsverket och de tillämpande myndigheterna.
            </seg>
          </u>
          <note type="speaker" xml:id="i-7ee97e5d237cb17e-0">
            Anf. 60 LARS GUSTAFSSON (kd) replik:
          </note>
          <u who="lars_gustafsson_16707e" xml:id="i-1a7e3a0b4b3967b7-1">
            <seg xml:id="i-d5da20008eaa9b74-0">
              Herr talman! Jag satt och läste här under de olika replikväxlingarna,
              och jag kan läsa innantill. Om uppehållstillstånd efter lagakraftvunnet
              beslut står det som sista rad i utskottsbetänkandet: Även med
              beaktande härav måste dock barnets intresse av en sammanhållen
              familj anses väga tungt. Om sunt förnuft får väga tungt ger det
              myndigheten möjlighet att kunna bedöma detta på ett korrekt sätt.
              Sedan är det alltid så som sagts tidigare, att om vi har fattat
              beslut i den här kammaren som myndigheter uppenbarligen inte följer
              är det ett annat och mycket större problem.
            </seg>
            <seg xml:id="i-12fd72994931cda2-0">
              Det är också så att genom den nya processinstansen har vi faktiskt
              möjlighet att lyfta upp mer principiella frågor till Migrationsöverdomstolen
              att pröva dem. Kalle Larsson slutade läsa där, för det var behagligt
              då, men så här står det längst ned i utskottets slutkläm: Utskottet
              noterar dock att regeringen har förklarat att det i ett annat
              sammanhang kan finnas anledning att överväga om bestämmelserna
              i 5 kap. 3 och 3 a §§ UtlL är ändamålsenligt utformade eller om
              de leder till omotiverade skillnader mellan olika grupper av föräldrar
              och barn. Utskottet ser positivt på detta och förutsätter att
              regeringen låter utreda frågan så snart som möjligt.
            </seg>
            <seg xml:id="i-c875e4b281b5635d-0">
              Jag tycker att det är samma sak som ett uppdrag till regeringen,
              och då tycker jag nästan att frågorna är besvarade. Jag tror att
              Migrationsverket lyssnar på vad vi säger. Ibland behövs dock ytterligare
              förtydliganden, och eftersom det har tagit från 1995 till 2010
              att göra detta förtydligande är jag väldigt glad att denna regering
              nu har gjort det.
            </seg>
          </u>
          <note type="speaker" xml:id="i-34720620670b5e4b-0">
            Anf. 61 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-d0eca3343109bd7a-11">
            <seg xml:id="i-408829e5887f33df-0">
              Herr talman! Tidigare regeringar har också försökt göra det bättre,
              men det blev inte så i alla fall.
            </seg>
            <seg xml:id="i-eef36e1ad1330f25-0">
              Jag tycker inte att den mening som du läste upp är tillräckligt
              tydlig i alla fall. Det talas om barnets behov av en sammanhållen
              familj. Men när man tidigare har menat barn spädbarn är man upp
              till fyra år kan jag inte riktigt förstå det. Redan i dag är det
              egentligen möjligt att man kan omfattas av undantagen i lagstiftningen.
              Man kan få söka härifrån.
            </seg>
            <seg xml:id="i-d795a40f9f41dd06-0">
              För inte så länge sedan skickades en man från Kongo till Kongo.
              Han kommer att missa sitt eget barns födelse. Är det inte också
              viktigt att hans fru har möjlighet att ha pappan i närheten när
              hon ska föda barn? Han kommer alltså inte att kunna komma tillbaka
              hit i tid till förlossningen för han måste vänta i tre månader
              i Kongo. Jag tycker att det redan i dag skulle ha varit möjligt
              för honom att inom ramen för de undantagsregler som finns få stanna
              i Sverige och söka härifrån, eller att man åtminstone skulle snabba
              på hanteringen av hans ärende i Kongo och hos Migrationsverket
              här så att han skulle kunna få vara med vid förlossningen.
            </seg>
            <seg xml:id="i-f84996b33a6dfeae-0">
              Jag skulle tro att Kristdemokraterna egentligen har samma uppfattning,
              men jag vill gärna fråga om det förhåller sig så eller inte.
            </seg>
          </u>
          <note type="speaker" xml:id="i-1aee6d53145df8b9-0">
            Anf. 62 LARS GUSTAFSSON (kd) replik:
          </note>
          <u who="lars_gustafsson_16707e" xml:id="i-1a7e3a0b4b3967b7-2">
            <seg xml:id="i-53d8a9ad5e95313c-0">
              Herr talman! Jag tycker ändå att detta är ett steg i förtydligande
              riktning när det gäller Migrationsverkets inriktningsbeslut. En
              kortare process kommer vi också att få genom detta. Det står tydligt
              att man ska beakta barns situation. Skulle barn betraktas som
              spädbarn längre tid borde det vara ännu mer angeläget att beakta
              detta. Det väger givetvis ännu tyngre än i beaktandet av ett äldre
              barn.
            </seg>
            <seg xml:id="i-d2dd8d3cb57c2ea0-0">
              Om tidigare regeringar inte har lyckats göra det som vi lyckas
              göra nu beklagar jag detta, men jag anser givetvis att man ska
              beakta det som vi beslutar i kammaren. Jag tycker ändå att när
              man talar om det som jag läste upp, tungt vägande skäl, är det
              ett sätt att poängtera att den bedömning som har gjorts hittills
              inte duger.
            </seg>
            <seg xml:id="i-29fdd1a42839b669-0">
              Jag tror ändå att det handlar om en utbildningsfråga. Landinformation
              är avgörande, exempelvis i passfrågor och andra frågor. Man bör
              veta hur det ser ut så att man inte blir hindrad när man åker
              tillbaka till sitt land och blir borta i flera år. Bodil Ceballos
              och jag vet väl att det är den stora och viktiga frågan och att
              detta också vägs in. Vi har nyligen kunnat se en ganska stor problematik
              med kristna i Irak, ska ni veta. Jag tycker att man hela tiden
              måste vara uppdaterad från verkets sida och göra nödvändiga justeringar
              efterhand som världen utvecklar sig. Det är min uppfattning.
            </seg>
            <seg xml:id="i-eeb4a8179ecc2dc1-0">
              Sedan kommer vi tillbaka till att den här frågan också handlar
              om regelverk kring synnerligen ömmande omständigheter, som faktiskt
              involveras i hur man ska bedöma detta.
            </seg>
            <seg xml:id="i-00317845aeecb43d-0">
              Jag är nöjd med den här utvecklingen. Jag går gärna ett steg
              vidare under nästa mandatperiod om jag får tillfället.
            </seg>
          </u>
          <note type="speaker" xml:id="i-571acd9dc325fdee-0">
            Anf. 63 GÖTE WAHLSTRÖM (s) replik:
          </note>
          <u who="gote_wahlstrom_1fd1fe" xml:id="i-b8501576e7a5ccfd-1">
            <seg xml:id="i-b3ea1194d56d6353-0">
              Herr talman! Jag har under många år haft möjlighet att följa
              Kristdemokraternas utveckling när det gäller det migrationspolitiska
              området. Jag tror inte att Lars Gustafsson behöver vara speciellt
              orolig över den socialdemokratiska utvecklingen. Det har varit
              en ganska rak utveckling. Däremot har jag kunnat se och följa
              ganska kraftfulla kast från Kristdemokraternas sida när det gäller
              utfallet av politiken.
            </seg>
            <seg xml:id="i-b58c3d78a9565c04-0">
              Sedan må det vara att jag upplever att Kristdemokraterna, såväl
              i debatten här i kammaren som utanför kammaren, intar en något
              annorlunda och mer human hållning till den politiska utvecklingen
              på det här känsliga området.
            </seg>
            <seg xml:id="i-08985664f8f9acf2-0">
              Jag blir något förvånad över Lars Gustafssons uttryck om sunt
              förnuft. Detta begrepp är naturligtvis ganska brett. Det är därigenom
              som riksdagen som lagstiftande organ utformar lagstiftning som
              innebär att sunt förnuft i så fall blir det som svensk riksdag
              och Sverige ska leva efter. Det borde kanske göras något mer förtydligande
              från Lars Gustafssons sida när det gäller det här politikområdet,
              specifikt vad sunt förnuft står för i just det här ärendet. Jag
              tror att såväl jag själv som Kalle Larsson och Bodil Ceballos
              har visat på den oro vi känner inför den tolkning som kan bli
              om sunt förnuft ska få gälla utan ett tydligt regelsystem från
              oss som lagstiftare. Men Lars Gustafsson kanske kan redovisa lite
              grann mer av vad han tänker om sunt förnuft.
            </seg>
          </u>
          <note type="speaker" xml:id="i-c483ee4f094304b5-0">
            Anf. 64 LARS GUSTAFSSON (kd) replik:
          </note>
          <u who="lars_gustafsson_16707e" xml:id="i-1a7e3a0b4b3967b7-3">
            <seg xml:id="i-f91eb34a4fea8c1c-0">
              Herr talman! Jag talade om oss som lagstiftare. Jag talade faktiskt
              inte bara om myndigheterna. Jag talar om att vi fattar beslut
              om regler som kan få folklig acceptans. Om vi stiftar lagar i
              den här kammaren som ingen tycker är acceptabla kommer vi inte
              att få genomslag för dem. Det tror jag att vi begriper allihop.
              Sunt förnuft är ju också att man måste titta på hela den bredd
              lagstiftningen har och inte plocka ut delar.
            </seg>
            <seg xml:id="i-c167c69127257772-0">
              Jag tycker att Lollofallet är lysande. Häromdagen fick vi höra
              att vederbörande plötsligt får stanna, utan att något sakligt
              har hänt. Vederbörande blir bara sämre. Då har vi en lagstiftning
              som inte använder sunt förnuft. Den är inte begriplig, folk kan
              inte förstå vad det är fråga om.
            </seg>
            <seg xml:id="i-b1f2051a329bada3-0">
              Alliansregeringen försöker föra saker och ting till att det är
              rimligt att man får en möjlighet att söka ett arbete här om man
              har förutsättningar. Det är också rimligt att man inte ska behöva
              återvända om man befinner sig i situationen att familjen är i
              ett känsligt läge. Det är också rimligt att vi, om beslut om synnerligen
              ömmande omständigheter har tolkats på ett felaktigt sätt, rättar
              till detta.
            </seg>
            <seg xml:id="i-4e37c50564e8d07d-0">
              Det var den typen av, för oss själva, sunt förnuft som jag pratade
              om. Jag pratade inte om att lagstiftningen ska hitta på egna delar,
              men vi har inom flera myndigheter inom vårt beslutsområde mycket
              konstiga beslut som vi inte själva förstår. Då gäller det att
              rätta till dem. Det är ändå så att våra förslag måste bli begripliga
              utanför denna kammare. Blir de inte det kommer de inte att få
              genomslag.
            </seg>
          </u>
          <note type="speaker" xml:id="i-809f7184ed69cd8c-0">
            Anf. 65 GÖTE WAHLSTRÖM (s) replik:
          </note>
          <u who="gote_wahlstrom_1fd1fe" xml:id="i-b8501576e7a5ccfd-2">
            <seg xml:id="i-c15d728d42adb967-0">
              Herr talman! Det vi är oroliga för är just den tolkning som kan
              uppstå. Låt mig ta ett exempel. För inte alltför länge sedan här
              i kammaren hade vi en diskussion om försörjningskravet. Vi talade
              om boendefrågan. Även där skulle det vara sunt förnuft som skulle
              vara gällande.
            </seg>
            <seg xml:id="i-90e30a793cd8d678-0">
              Nu säger Migrationsverket i sina författningssamlingar att man
              när det gäller just försörjningskravet finner att det innebär
              att en bostad som bebos av två vuxna ska bestå av kök eller kokvrå
              samt minst ska innehålla vardagsrum och sovrum. Om barn ska bo
              i bostaden krävs att den innehåller flera sovrum.
            </seg>
            <seg xml:id="i-a1d7913b30c6d461-0">
              I Helsingfors ställer man sig frågan hur många med en låg inkomst
              som har möjlighet att skaffa sig en bostad på tre rum och kök
              eller flera rum, beroende på antalet barn. Men det är den tolkning
              som Migrationsverket gör utifrån sunt förnuft.
            </seg>
            <seg xml:id="i-cc9a83db02ea03aa-0">
              Då ställer man sig frågan: Vad är det för styrmedel vi har skapat?
              Hur många med normal eller låg inkomst kan i Helsingfors skaffa
              sig en bostad på två tre rum och kök? Vi måste vara medvetna om
              den problematik som vi utsätter myndigheten för när det gäller
              våra ställningstaganden. Det är utifrån det perspektivet som vi
              har avgett vår reservation på det här området.
            </seg>
            <seg xml:id="i-78916fc154235e80-0">
              Jag trodde att Lars Gustafsson utifrån sitt diskuterande sätt
              vad gäller sunt förnuft var beredd att förstå att vi vill värna
              om de grupper som Lars Gustafsson också vill värna om, det vill
              säga barnen och utsatta människor.
            </seg>
          </u>
          <note type="speaker" xml:id="i-d27704c23098cc76-0">
            Anf. 66 LARS GUSTAFSSON (kd) replik:
          </note>
          <u who="lars_gustafsson_16707e" xml:id="i-1a7e3a0b4b3967b7-4">
            <seg xml:id="i-a16d5e7bdb0125c3-0">
              Herr talman! Som en konsekvens av Göte Wahlströms påstående skulle
              vi i denna kammare besluta om hur många kvadratmeter det ska finnas,
              hur många rum det ska finnas, vilken kokvrå det ska finnas, etcetera.
              Det är fullständigt omöjligt att vi i denna kammare detaljstyr
              saker och ting på det viset. Det är ändå så att det blir upp till
              myndigheten att göra denna bedömning. Om det skulle visa sig att
              detta inte är riktigt får vi återkomma. Normalt sett görs ju sådant
              här inte i kammaren. Det görs i ett regleringsbrev från regeringen.
              Jag tycker nog att detta är lite långsökt.
            </seg>
            <seg xml:id="i-97d92c3838717b00-0">
              Jag vill avslutningsvis, eftersom vi inte får så många tillfällen
              till det, bara tala om vad vi kristdemokrater har lyckats göra,
              eftersom Göte Wahlström ifrågasätter det.
            </seg>
            <seg xml:id="i-550aa897d7f0bb39-0">
              Vi har fått till en utredning om vård för gömda och vi har fått
              till en utredning om skola för barnen. Vi har fått till en arbetskraftsinvandring
              med ett klokt Miljöparti. Vi har fått till ett förslag om den
              här familjeseparationen. Vi ser nu över synnerligen ömmande omständigheter.
              Vi har fått en bättre inriktning vad gäller väpnad konflikt. Jag
              tycker att det ändå går åt rätt håll, även om jag givetvis inte
              är fullt nöjd eftersom jag vill gå ännu längre. Framför allt vill
              jag se till att människor inte ska fly till vårt land därför att
              de är tvingade. De är välkomna hit av andra skäl.
            </seg>
          </u>
          <note type="speaker" xml:id="i-c688664c9345d546-0">
            Anf. 67 Statsrådet TOBIAS BILLSTRÖM (m):
          </note>
          <u who="per_bill_51abe7" xml:id="i-de5a8c117ed12092-0">
            <seg xml:id="i-f6fd41b331ee85b1-0">
              Herr talman! Verkligheten är inte svart eller vit utan innehåller
              många fler nyanser. Precis som i övriga livet kan barn ställa
              allt på ända, även i migrationspolitiken. Hänsyn till barnen är
              det som för oss hit i dag. Vi står här i kammaren för att debattera
              regeringens förslag som syftar till att motverka vissa fall av
              familjeseparation. I vissa fall kan det nämligen framstå som mer
              eller mindre obefogat att upprätthålla ett krav på att uppehållstillstånd
              ska vara ordnat före inresan. Samtidigt är den reglerade invandringen
              en grundläggande princip i den svenska invandringspolitiken. Det
              är inte rimligt att personer som inte följer regelsystemet kommer
              i en bättre situation än personer som gör det.
            </seg>
            <seg xml:id="i-d2f0a300bf727e86-0">
              Det förekommer fall där integrationen i det svenska samhället
              redan är påbörjad och barn riskerar att skiljas från en förälder
              där det inte är rimligt att vidhålla kravet på att uppehållstillstånd
              ska vara ordnat före inresan. Barnen ska inte bli lidande och
              under lång tid i sina liv vara ifrån sina föräldrar. En tidsperiod
              som i två vuxnas liv kan vara kort kan i ett litet barns liv göra
              en stor skillnad.
            </seg>
            <seg xml:id="i-d19a3dceded01877-0">
              Vi vill ändra regelverket så att det i hög grad blir möjligt
              för föräldrar och barn att beviljas uppehållstillstånd på grund
              av familjeanknytning när de redan befinner sig i Sverige i de
              fall där det står klart att uppehållstillstånd skulle ha beviljats
              om prövningen hade gjorts före inresan.
            </seg>
            <seg xml:id="i-317ba2eb7b254f63-0">
              Det finns undantagsbestämmelser i lagstiftningen, men eftersom
              det successivt har vuxit fram en alltmer restriktiv tillämpning
              när det gäller avsteg från huvudregeln i fall av familjeanknytning
              menar jag, regeringen och Alliansen att det finns anledning att
              justera de nuvarande undantagsbestämmelserna för att i större
              utsträckning motverka familjeseparation.
            </seg>
            <seg xml:id="i-8b8356062a5ead57-0">
              Den reglerade invandringen är en hörnsten i svensk migrationspolitik,
              men den ska inte förväxlas med asylpolitikens del av området.
              Rätten att söka asyl är en oinskränkt rättighet enligt internationell
              rätt. Denna grundläggande mänskliga rättighet har i sig ingen
              koppling till politiken om arbetskraftsinvandring eller övrig
              invandringspolitik.
            </seg>
            <seg xml:id="i-ffeac5f625b69f1b-0">
              Jag vill understryka att det är viktigt att inte skapa en ordning
              som riskerar att urholka den reglerade invandringen. Ett generellt
              avsteg från kravet på uppehållstillstånd före inresan för medlemmar
              i familjer med barn som ansöker om uppehållstillstånd på grund
              av familjeanknytning är därför uteslutet. Det är aldrig lätt eller
              självklart att göra undantag i en tydlig och allmänt vedertagen
              modell, men när det gäller barns tillgång till sina föräldrar
              menar jag och regeringen att det är rätt och rimligt att justera
              och förtydliga gällande rätt så att det i högre grad blir möjligt
              för föräldrar och barn att beviljas uppehållstillstånd på grund
              av familjeanknytning när de redan befinner sig i Sverige i de
              fall där det står klart att uppehållstillstånd skulle ha beviljats
              om prövningen hade gjorts före inresan.
            </seg>
          </u>
          <note xml:id="i-620cd600f92d4d6c-0">
            I detta anförande instämde Mikael Cederbratt och Olof Lavesson
            (båda m).
          </note>
          <note type="speaker" xml:id="i-9950b92646934f61-0">
            Anf. 68 KALLE LARSSON (v) replik:
          </note>
          <u who="kalle_larsson_af99a5" xml:id="i-31e31111e827fc5b-1">
            <seg xml:id="i-ed1ef407c1622d36-0">
              Herr talman! Jag begärde ordet för att vara tydlig på ett par
              punkter. Inte heller oppositionens förslag innebär något generellt
              undantag från regeln om att söka uppehållstillstånd före inresa.
              Det är bra att det är tydligt. Det är riktigt att vi vill ha en
              vidgad tolkning i jämförelse med den regeringen har föreslagit,
              men vi har inte här något som är ens i närheten av det hot mot
              den reglerade invandringen som Tobias Billström tog upp i talarstolen.
              Detta är ett klargörande.
            </seg>
            <seg xml:id="i-61655d47af8188b7-0">
              Låt mig ge ytterligare ett klargörande. Förslaget från regeringen
              är bra. Jag sade så från talarstolen. Det är ett välkommet förslag,
              och det är ett steg i rätt riktning. Jag tycker att det är bra
              att vi har fått förslaget på riksdagens bord. Jag tycker inte
              att vi behöver sudda ut det omdömet med att vara osäkra på om
              det här blir tuffare eller inte tuffare. Det råder inget tvivel
              på den punkten. Det är helt omöjligt och orimligt, inte minst
              efter den diskussion vi har haft, att Migrationsverket skulle
              tolka reglerna hårdare, mindre generöst, än vad man hittills har
              gjort när vi nu vidgar möjligheterna. Den farhågan är kraftigt
              överdriven om någon mot förmodan har en sådan.
            </seg>
            <seg xml:id="i-b545c108c0eba183-0">
              Det vi snarare diskuterar är hur långt vi ska gå. Hur stort ska
              detta utrymme vara? Det är där vi har lite olika uppfattningar.
              I grund och botten begär jag, herr talman, egentligen lite grann
              i strid med riksdagens regler, inte ordet i en replik för att
              ställa en tydlig fråga utan för att ge ett par klargöranden. Det
              här är ett bra förslag. Jag vill tacka Tobias Billström och regeringen
              för att de har lämnat detta förslag till riksdagen. Att vi kan
              ha en diskussion om hur långt i rätt riktning vi kan gå är en
              styrka för detta parlament och det är en styrka för det politiska
              samtalet i Sverige i svåra och avancerade frågor.
            </seg>
            <seg xml:id="i-0af4a0de7a522b1e-0">
              Sedan ska man vara klar över att den rödgröna oppositionen är
              beredd på och kommer att vara beredd på att gå längre än vad den
              här regeringen har gjort i att gå åt rätt håll. Den debatten ser
              jag fram emot under hela valrörelsen.
            </seg>
          </u>
          <note type="speaker" xml:id="i-a9a48fef9b3efc0c-0">
            Anf. 69 Statsrådet TOBIAS BILLSTRÖM (m) replik:
          </note>
          <u who="per_bill_51abe7" xml:id="i-de5a8c117ed12092-1">
            <seg xml:id="i-3cb0acc18908a088-0">
              Herr talman! Det var intressant att höra detta. Problemet är
              att det inte är så det har låtit i replikskiftena här uppe. Det
              var ett bra omdöme om propositionen, men efter att ha lyssnat
              på både Göte Wahlström och Bodil Ceballos måste jag säga att jag
              inte blev särskilt mycket klokare på vad det är ni egentligen
              vill om det nu mot förmodan skulle finnas någon här i kammaren,
              säger du.
            </seg>
            <seg xml:id="i-596d1ff5ff62b6e5-0">
              Bodil Ceballos anföranden och repliker var väl ingenting annat
              än ett stort ifrågasättande av tilltron till om det här kommer
              att leda till förbättringar eller inte. Samma sak med Göte Wahlströms
              mycket stora ord om att den här regeringen inte har åstadkommit
              någonting på området, har väntat och så vidare. Det är rätt stora
              ord med tanke på att man under tolv års styre, där Vänsterpartiet
              var stödparti under de åren, inte gjorde några som helst ansatser
              för att komma till rätta med problemet utan hela tiden sköt det
              framför sig. Det är först nu med den här regeringen som det har
              blivit en proposition som har förutsättningar att fungera.
            </seg>
            <seg xml:id="i-902bd165747d286e-0">
              Det är viktigt att klargöra att det inte längre är regeringen
              som fattar besluten som är praxisbildande om det nu var någon
              som tycker att det är konstigt att vi har en diskussion om de
              gångna tolv åren. Vi har numera en annan ordning, och det borde
              också Göte Wahlström vara medveten om. Om vi fortfarande hade
              haft den gamla ordningen där det var regeringen som fattade vägledande
              beslut hade man kanske kunnat formulera sig som du gjorde, men
              det går inte längre eftersom det är Migrationsöverdomstolen som
              fastställer praxis oberoende av regeringen.
            </seg>
            <seg xml:id="i-db50274356774c3d-0">
              Jag har konstaterat att det har varit en bra debatt, och jag
              tackar för möjligheten och det är min förhoppning att vi med dagens
              beslut i kammaren på nytt kan utveckla regeringens politik. Det
              hade varit trevligt om beslutet hade varit enigt, men jag förstår
              att i dessa valtider är det viktigt att lyfta fram alla möjliga
              och omöjliga olikheter även på punkter där vi tycks ha i princip
              samma grunduppfattningar.
            </seg>
          </u>
          <note type="speaker" xml:id="i-38405f1f55457f2b-0">
            Anf. 70 TALMANNEN:
          </note>
          <u who="unknown" xml:id="i-1be1591c570996ef-1">
            <seg xml:id="i-daaba7635bb734be-0">
              Repliken gällde Kalle Larsson. För de övriga nämnda finns möjlighet
              att anmäla sig till talarlistan i och med att talarlistan är genomgången
              om någon känner för detta. Annars betraktar jag omnämnandena som
              retoriska.
            </seg>
          </u>
          <note type="speaker" xml:id="i-c72c955b1dfb8052-0">
            Anf. 71 KALLE LARSSON (v) replik:
          </note>
          <u who="kalle_larsson_af99a5" xml:id="i-31e31111e827fc5b-2">
            <seg xml:id="i-8463fb9f99c663df-0">
              Herr talman! Tack, herr talman, för att du gör det förtydligandet
              för migrationsministern. Vi är många som ibland tänjer gränserna
              för vad debatten kan tillåta. Annars hade vi haft tråkigt här
              inne.
            </seg>
            <seg xml:id="i-108c4bf3fa3d12dd-0">
              Låt mig ändå avslutningsvis säga att det som Tobias Billström
              nu diskuterar är helt andra frågor än vad den kritik som har riktats
              här gäller. Det här är tydligt. Vi är överens i oppositionen om
              att det här är ett förslag som vi vill rösta igenom. Det är därför
              det står i vår reservation att vi bifaller regeringens proposition.
              Det är inga konstigheter. Alla partier i kammaren är överens om
              att det här är ett steg i rätt riktning.
            </seg>
            <seg xml:id="i-bd8b661806e8e7d6-0">
              Sedan har det funnits en diskussion om hur långt det steget är,
              hur det kommer att se ut med problemen med en utvecklad praxis
              som riskerar att inte bli hårdare än i dag men alltför hård.
            </seg>
            <seg xml:id="i-9da4100e6cbae844-0">
              Jag förstår att Tobias Billström vill diskutera en massa andra
              saker än det som jag ändå trots allt inbjöd till. Jag avslutade
              med att säga det jag sade tidigare. När en regering som denna,
              som förtjänar hård och hänsynslös kritik därför att man på en
              rad områden bedriver en felaktig politik som i grunden gör det
              svårare för människor att få sin rätt att bli prövade för asyl
              tillgodosedd inom både EU och Sverige, ändå gör något bra ska
              de få beröm för det. Det är det som jag i dag riktar till Tobias
              Billström.
            </seg>
            <seg xml:id="i-dea287d9a4aa21ac-0">
              Tack för det här förslaget! Jag utgår från att om det inte uppfyller
              det vi är överens om att vi ska genomföra här kommer vi att återkomma.
              Då blir det inte Tobias Billström som lägger fram förslag till
              riksdagen utan då blir det en rödgrön minister som lägger fram
              de förslagen. Men jag förutsätter att Moderaterna och de övriga
              partierna på den borgerliga sidan sluter upp bakom förslagen.
            </seg>
          </u>
          <note type="speaker" xml:id="i-a88977229e84eb3f-0">
            Anf. 72 Statsrådet TOBIAS BILLSTRÖM (m) replik:
          </note>
          <u who="per_bill_51abe7" xml:id="i-de5a8c117ed12092-2">
            <seg xml:id="i-81250dda63161230-0">
              Herr talman! Det hade varit klädsamt om Kalle Larsson hade varit
              lite ödmjuk efter alla de goda orden. När den här regeringen tillträdde
              fanns inget förarbete gjort på området. Allt som har gjorts i
              den här vägen när det gäller att ta fram den proposition som vi
              i dag diskuterar har den här regeringen åstadkommit. Det gjordes
              inte under de år som Kalle Larssons parti agerade stödparti till
              Socialdemokraterna och med bistånd av Miljöpartiet rattade migrationspolitiken.
              Det är viktigt att understryka detta. Det fanns inget tänk utfört
              alls från den tiden. Allt har vi fått göra från början.
            </seg>
            <seg xml:id="i-71ddf4f83479708d-0">
              Vi har fått inhämta informationen. Vi har fått bygga upp propositionen
              från grunden. Det är viktigt att understryka i det här sammanhanget.
              Ibland låter det lite som att det någonstans därborta har funnits
              åsikter inom den dåvarande regeringskoalitionen eller vad man
              ska kalla det det vill säga kombinationen av socialdemokrater
              och två stödpartier. Men under de tolv åren levererade ni inte
              någonting som förbättrade de här frågorna. Det var fortfarande
              familjesplittring. Det var fortfarande problem.
            </seg>
            <seg xml:id="i-0e16196a9735e465-0">
              Nu kommer vi med den här propositionen. Det är intressant att
              Göte Wahlström sitter och nickar och då uppenbarligen tycker att
              det som jag säger stämmer. Det är bra i så fall.
            </seg>
            <seg xml:id="i-5cd253b115d81c76-0">
              Jag tackar och konstaterar att jag härifrån kammaren gärna tar
              med mig berömmet för att vi har åstadkommit någonting bra.
            </seg>
            <seg xml:id="i-ae9cafc2f556d90d-0">
              Däremot är jag inte lika övertygad som Kalle Larsson om vare
              sig vem som kommer att lägga propositioner här i kammaren efter
              valet eller hur kvaliteten på sådana hypotetiska propositioner
              skulle se ut.
            </seg>
          </u>
          <note xml:id="i-405680d8a31394c0-1">
            Överläggningen var härmed avslutad.
          </note>
          <note xml:id="i-2d9aa7eed191d4d7-0">
            6 § Avveckling av inkomstgarantier för konstnärer
          </note>
          <note xml:id="i-4355ec998d031039-2">
            Föredrogs
          </note>
          <note type="speaker" xml:id="i-bd5216f39ee5995e-0">
            Anf. 73 SIV HOLMA (v):
          </note>
          <u who="siv_holma_594ed7" xml:id="i-d562133f7f4bcbfa-0" next="cont">
            <seg xml:id="i-1159213c83f328d8-0">
              Herr talman! Det vi nu ska debattera och senare besluta om är
              regeringens förslag om att avveckla inkomstgarantin för konstnärer.
              Jag hoppas naturligtvis att riksdagen kommer att avslå regeringens
              förslag. I mitt anförande ska jag motivera mitt ställningstagande
              ett ställningstagande som vi i de rödgröna partierna är överens
              om.
            </seg>
            <seg xml:id="i-19213f5239aaa1b6-0">
              I dagarna kom Konstnärsnämnden ut med sin avslutande rapport
              i sin serie av inkomstundersökningar. Av den framgår att konstnärer
              i större utsträckning än folk i allmänhet är högskoleutbildade
              och att de trots sina höga utbildningar har mycket lägre inkomster
              än andra grupper med högskoleutbildning. Hela konstnärsgruppen
              tjänar i genomsnitt 85 procent av vad folk i allmänhet tjänar.
              Bild- och formkonstnärerna har de lägsta inkomsterna i konstnärsgruppen.
              De tjänar bara drygt 60 procent. I reda pengar handlar det om
              att de tjänar 100 000 kronor mindre per år än vad alla andra tjänar
              i genomsnitt. Deras genomsnittliga inkomst ligger på det som man
              brukar kalla fattigdomsgränsen.
            </seg>
            <seg xml:id="i-b2caa45d995dae6b-0">
              Herr talman! De här förhållandena har sett ut så här de senaste
              15 åren, vilket Vänsterpartiet hela tiden påtalat. Vi har också
              kommit med en rad förslag för att få en ändring till stånd. Konstnärerna
              själva uttryckte förhoppningar när Lena Adelsohn Liljeroth utsågs
              till kulturminister för drygt fyra år sedan. De hoppades att hon
              skulle göra allvar av de egna borgerliga riksdagsmotioner som
              gick ut på att förbättra de ekonomiska villkoren för konstnärer.
              Men icke sa Nicke resultatet blev motsatsen. När det gäller trygghetssystemen
              blev det försämringar som kulturministern tillsammans med allianspartierna
              i riksdagen beslutat och genomfört, det vill säga hårdare kvalifikationsvillkor
              i försäkringssystemen, som i sin tur ställt konstnärsgrupper i
              ett ännu större eller totalt utanförskap.
            </seg>
            <seg xml:id="i-f23dd7c0113417b5-0">
              Kulturministern anser dessutom att den viktigaste kulturpolitiska
              åtgärden är de gigantiska skattesänkningarna. Det talar ju om
              vilken vikt den borgerliga regeringen lägger vid själva kulturpolitiken.
              De borgerliga politikerna har inte redovisat på vilket sätt skattesänkningarna
              har gett konstnärer bättre ekonomiska villkor. Sanningen är att
              det för dessa lågavlönade konstnärsgrupper i bästa fall har handlat
              om några ynka smulor från den rikes bord. Skattesänkningarna har
              med andra ord varit försumbara för dem med de lägsta inkomsterna.
            </seg>
            <seg xml:id="i-84027eb74b939010-0">
              Herr talman! Det är hög tid att vi i riksdagen tar vårt ansvar
              för de utövande konstnärerna och deras specifika situation. Än
              i dag domineras synen på den stora gruppen av arbetande konstnärer
              av två felaktiga uppfattningar: dels att de, trots långa utbildningar
              och hög kompetens, antas kunna utföra sitt arbete mot en mycket
              låg eller ingen ersättning alls, dels att en konstnärsverksamhet
              inte skiljer sig från den gängse småföretagarens. Det här är uppfattningar
              som gör att många konstnärer tvingas leva under ytterst osäkra
              ekonomiska villkor. De tvingas in i ett entreprenörskap som kanske
              inte alls passar för deras verksamhet. Trots att det egna företagets
              eller den fast avlönade arbetarens förutsättningar skiljer sig
              kraftigt från konstnärens antas hon fungera i ett system som är
              anpassat efter den fasta månadslönen eller småföretagets struktur.
              Detta leder ofta till att konstnären hamnar utanför de vanliga
              försäkringssystemen med rätt till a-kassa, pension och sjukförsäkring.
            </seg>
            <seg xml:id="i-4d46538cc50c9d98-0">
              Herr talman! Konstnärens värde i samhället kan inte mätas strikt
              företagsekonomiskt. Men samhället har inte tagit till sig den
              insikten förrän det accepterar att konstnärens arbete har ett
              pris som samhället måste betala med en motprestation i form av
              trygga anställnings- och pensionsvillkor. Samhället måste inse
              att en av de omständigheter som präglar denna yrkesgrupp är att
              det är skillnad på att vara försörjningslös och arbetslös. En
              konstnär utför mestadels sitt arbete utanför fasta avtal och regelbundna
              inkomster och utan att ha någon som helst garanti för att det
              ska ge ett överskott att leva på. Arbetsområdet innehåller ofta
              långa och osäkra processer fram till det färdiga resultatet. Det
              kan också gå lång tid mellan uppdragen. Många konstnärsgrupper
              är frilansare och passar helt enkelt inte in i det rådande regelverket.
            </seg>
            <seg xml:id="i-ecb440b16482c5ca-0">
              Herr talman! I Sverige får alltså 157 kulturpersonligheter inkomstgarantin.
              Låt oss se oss om i Norden. Jag läste att de i Danmark är stolta
              över sina kulturpersonligheter. Jämfört med Sverige har de tre
              gånger så många utnämningar i förhållande till sin folkmängd.
              I Norge hedrar de sex gånger fler. Till och med det ekonomiskt
              ansträngda Island ger en garanti till sina främsta konstnärer.
            </seg>
            <seg xml:id="i-f8682d9ed0188516-0">
              Det är något tragiskt historiskt över att Sverige är på väg att
              avskaffa möjligheten att ge landets mest framstående konstnärer
              en hedersbetygelse och tryggare ekonomiska villkor efter ett långt
              och förtjänstfullt konstnärskap konstnärskap som har gett oss
              både nationellt och internationellt gott renommé. Låt mig nämna
              namn som Tomas Tranströmer, Astrid Lindgren, Birgit Nilsson, Sixten
              Ehrling, Käbi Laretei och Janne Schaffer. Det finns fler namn
              i sammanställningen.
            </seg>
            <seg xml:id="i-1f1fc01fb717660a-0">
              Herr talman! Inkomstgarantin innebär att mottagaren är försäkrad
              en minimiinkomst på fem basbelopp. För 2010 handlar det om 212
              000 kronor. Det är ett belopp som minskas i förhållande till andra
              inkomster. Inkomstgarantin försvinner när konstnären når en årsinkomst
              på ca 260 000 kronor.
            </seg>
            <seg xml:id="i-169e9fe994fd7b72-0">
              Den borgerliga utskottsmajoriteten är inte ens intresserad av
              att göra en översyn av inkomstgarantin. Vi i de rödgröna partierna
              s, v och mp föreslår att en översyn görs för att revidera inkomstgarantin
              på några punkter, genom bättre fördelning mellan olika konstformer
              och att även bredda den till nya konstuttryck som skapats i den
              digitala utvecklingen. Man behöver se över fördelningen mellan
              män och kvinnor. I dag är det betydligt fler män än kvinnor som
              innehar inkomstgaranti. Man måste också ta hänsyn till att konstnärer
              i dag bedriver verksamhet i olika former, somliga med A-skatt
              och andra som enskild näringsverksamhet eller kanske både och.
            </seg>
            <seg xml:id="i-3734864bbe738775-0">
              Herr talman! Avslutningsvis är det ett modernt samhälles plikt
              att ta ansvar för alla sina medlemmar och yrkeskategorier, alltså
              även för konstnärer som inte producerar bästsäljare. Vi måste
              ge konstnärerna möjlighet att försörja sig hela året, inte bara
              under de perioder då de är kontraktsanställda. Samhället måste
              bli bättre på att ta sina konstnärer i bruk, skapa ytor där de
              samverkar med andra yrkesgrupper, exempelvis i skolor, vid stadsplanering
              och i högskoleutbildningar. Samhällets olika institutioner, inte
              bara de konstnärliga, kan öppnas för projekt där kulturarbetare
              från olika områden deltar.
            </seg>
            <seg xml:id="i-6307504f5c891b2c-0">
              Vi får ingen konst utan konstnärer.
            </seg>
          </u>
          <note xml:id="i-679e5a143ac8859b-0">
            Jag yrkar bifall till reservationen.
          </note>
          <u who="siv_holma_594ed7" prev="cont" xml:id="i-6ac6029aedd6113c-0">
            <seg xml:id="i-dd7802b8655ea1b4-0">
              Eftersom det är kulturutskottets sista kammardebatt den här mandatperioden
              vill jag rikta ett stort tack till alla ledamöter och personal
              för allt arbete som ni har lagt på att hålla kulturens fana högt
              och att ge kulturen dess rättmätiga plats här i riksdagen.
            </seg>
          </u>
          <note type="speaker" xml:id="i-4b6a5e213ea33c63-0">
            Anf. 74 ANNELI SÄRNBLAD (s):
          </note>
          <u who="anneli_sarnblad_8b01c7" xml:id="i-6f8f1b646e2971cd-0">
            <seg xml:id="i-fc4dda104325ea12-0">
              Herr talman! Jag tackar Siv Holma för hennes anförande och instämmer
              helt och fullt i det hon sade. Sedan vill jag yrka bifall till
              reservationen.
            </seg>
            <seg xml:id="i-c20ea225eea8ea3e-0">
              Kultur erbjuder nya perspektiv och kunskaper om oss själva, vår
              historia och vår samtid. Ett samhälle utan konst och humanism
              är ett tråkigt, kallt och många gånger också farligt samhälle.
              Det har historien gång på gång visat oss. När jag såg filmen De
              andras liv om hur politiskt starka krafter många gånger vill gå
              in och ta bort kulturen det farliga, det skapande, konsten, musiken,
              dansen kände jag att kampen för att verkligen lyfta fram kulturpolitiken
              måste bli än starkare. Den filmen berörde mig på många sätt.
            </seg>
            <seg xml:id="i-00d3e155e56f2f53-0">
              Kulturministern och majoriteten i Sveriges riksdag har även i
              den nu aktuella propositionen tagit steg som inte leder till ett
              Sverige med framåtanda i kulturlivet. I stället handlar det om
              snabba beslut och försämringar samt om att inte belysa, inte utreda,
              inte se de konsekvenser som det kan innebära för kulturlivet.
              Man lutar sig tillbaka och tittar på en femton år gammal utredning,
              vilket är anmärkningsvärt eftersom det händer mycket varje år
              i vårt samhälle. Nej, det viktiga för denna majoritet är att snabbt
              få igenom förändringar och att inte analysera.
            </seg>
            <seg xml:id="i-14f078b0cf9f1fa0-0">
              Varje beslut vi fattar i denna kammare ger för individen och
              samhället antingen goda eller dåliga förutsättningar. Vi borde
              i denna fråga ha mötts och lyssnat på dem som besitter kompetenser
              i kulturlivet och från olika partiers sida ha kommit överens om
              en hållbar inkomstgaranti och en hållbar framtidsutveckling. Jag
              tror att det mötet hade kunnat bli någonting bra. Ni i majoriteten
              kunde ha satt er ned och lyssnat, men viljan fanns inte. Jag upplever
              ibland att högmodet hägrar. Det finns ett ordspråk som jag ofta
              fick höra av farfar. Han sade: Anneli, kom ihåg att högmod går
              före fall.
            </seg>
            <seg xml:id="i-1b94d01e08457949-0">
              I våra nordiska grannländer och i andra länder i Europa har man
              oavsett politisk färg värnat och slagit vakt om just det viktiga
              ärende som vi har på vårt bord i dag.
            </seg>
            <seg xml:id="i-ecb142e8871752aa-0">
              Jag tänker på alla de kulturarbetare som ständigt lever med en
              oviss framtid. Jag tänkte på dem när jag gick till riksdagen i
              morse. Jag möttes nämligen av en skylt när jag vandrade hit där
              det stod om ett seminarium; Konsten att förvalta dina miljoner,
              stod det på skylten. Det är bara ett fåtal i Sverige som behöver
              bekymra sig om det, och inom kulturområdet är det bekymret inte
              stort. Bekymret är i stället att konsten och kulturen håller på
              att försvinna.
            </seg>
            <seg xml:id="i-720a60498778d3ac-0">
              Regeringen gör de rika rikare, och skattesänkningar går före
              utveckling och att berika vårt samhälle med kulturens olika genrer.
              Vi har fått ett upprop från Konst åt alla. När jag såg den burk
              som vi alla i kulturutskottet fått tänkte jag att regeringens
              politik ibland kan upplevas som olika soppor. Men nej, jag upplever
              den mer som att regeringen och ni i majoriteten kör med mixer
              och att man inte kan se vad det är för politik och hur ni ska
              komma framåt eftersom ni förstör och försämrar så oerhört mycket.
              Konst åt alla handlar om 3 ½ miljoner. Det är tragiskt att se
              de prioriteringar som görs och alla satsningar som går i spillror.
              Ni förvaltar inte kulturpolitiken. Ni bygger inte ut och skapar
              inte en framtidstro och ett hopp. Skattesänkningar går före att
              bygga ett land med hopp och framtidstro. Jag hoppas, herr talman,
              att Sverige blir ett möjligheternas land framdeles.
            </seg>
            <seg xml:id="i-eddac5fb562e66ec-0">
              När det gäller många av debatterna på kulturområdet som jag följt
              genom åren det gäller även andra områden, men framför allt gäller
              det kulturen hoppas jag att ni i majoriteten ser risken med många
              av de beslut ni fattar. Det gäller även dagens beslut. Jag hoppas
              ni ser risken att mista ett sammanhållet land, risken att slå
              sönder kulturpolitiken. Vi politiker, jag och ni, har ansvar för
              att se de olika verkligheter som finns i vårt land i dag. Politik
              är ingen såpopera som vi kan luta oss tillbaka och titta på och
              tycka allt möjligt om beroende på hur vindarna blåser. Politik
              är allvar, och det förtroende vi fått av väljarna innebär ansvar.
            </seg>
            <seg xml:id="i-4063cea614c31684-0">
              Jag har kritiserat mig själv när jag tänkt tillbaka på min tid
              i riksdagen och ibland i debatter sagt att majoriteten inte vet
              hur verkligheten ser ut. Vi lever i olika verkligheter, men som
              politiker har vi ansvar för att se de olika verkligheterna, att
              vara ute och lyssna av. Jag hoppas verkligen att ni besöker kulturens
              olika genrer och miljöer. Många av er har säkerligen redan gjort
              det, men ni skulle behöva mycket mer. Siv lyfte fram just de frågor
              som rör dem som står allra längst bort och försöker överleva på
              sin konst inom olika genrer.
            </seg>
            <seg xml:id="i-f2ce61bd20399635-0">
              Herr talman! Det här är mitt sista anförande i Sveriges riksdag.
              Det har varit fint och hedersamt att ha haft förtroendet som ledamot,
              och jag vill tacka dem som gett mig det förtroendet. Tiden i riksdagen
              hade inte varit möjlig utan alla som jobbar här, kammarkansliet
              och alla de olika administrativa avdelningarna.
            </seg>
            <seg xml:id="i-34670a2028627edc-0">
              Framför allt vill jag i dag tacka vakterna som haft stort tålamod
              och hjälpt mig med alla guidegrupper. Ibland har vi tappat bort
              folk på vägen, men ni har alltid varit där och hjälpt mig med
              många olika saker. Ni är fantastiska, och jag vill av hela mitt
              hjärta tacka er.
            </seg>
            <seg xml:id="i-64365a2ad63d2446-0">
              Jag vill även tacka alla lokalvårdare som gör våra omgivningar
              så vackra och alltid, trots tungt jobb, har ett leende på läpparna.
              Jag tackar er.
            </seg>
            <seg xml:id="i-60b9992bc6bd44a6-0">
              Jag vill tacka samtliga i huset som jag inte nämnt ingen nämnd,
              ingen glömd. Ni är många som ser till att vi får allt att gå ihop.
            </seg>
            <seg xml:id="i-3544b052fd764e75-0">
              Slutligen vill jag tacka talmännen som på ett professionellt
              och fint sätt hjälper oss att hålla oss till de ärenden vi ska
              hålla oss till. Det är inte lätt alla gånger.
            </seg>
            <seg xml:id="i-b0add972b53f26de-0">
              Herr talman! Av hela mitt hjärta vill jag tacka er alla för den
              här tiden i riksdagen.
            </seg>
          </u>
          <note xml:id="i-1c5106098688ed40-0">
            I detta anförande instämde Gunilla Carlsson i Hisings Backa,
            Leif Pagrotsky, Leif Pettersson och Lars Wegendal (alla s) samt
            Siv Holma (v).
          </note>
          <note type="speaker" xml:id="i-401edc5c665163b6-0">
            Anf. 75 ESABELLE DINGIZIAN (mp):
          </note>
          <u who="esabelle_dingizian_1fd755" xml:id="i-fe563553a02e1355-0">
            <seg xml:id="i-3871140d81b15f0d-0">
              Herr talman! Vad vore demokrati utan den fria konsten? Förmodligen
              ingenting, skulle de flesta säga. Jag har ibland hört argumentet
              att fri kultur, bildkonstnärer, författare, musiker och skådespelare
              inte kan vara fria om de är beroende av staten. Resonemanget har
              sin grund i att kulturen måste ha en ifrågasättande roll och att
              kulturens utövare måste våga lyfta fram sådant som är obekvämt
              för politiker och andra makthavare.
            </seg>
            <seg xml:id="i-13a176d955e64252-0">
              I någon mening förstår jag det argumentet, men man måste utgå
              från vad det är för stat man då avser. Sverige är ett demokratiskt
              land, något som inte gäller alla länder. I länder utan demokrati
              behöver man inte diskutera problemet, för där finns definitivt
              inget stöd till kulturuttryck som bygger på demokrati och frihet.
              Där finns bara stöd till den kultur som formuleras på ett sätt
              som stöder den rådande ordningen.
            </seg>
            <seg xml:id="i-c30743a64c77f409-0">
              Så är det dess bättre inte i vårt land även om det ibland hörs
              unkna röster som frågar varför vi med skattemedel ska finansiera
              dem som ifrågasätter vår ordning. Det är inte för att jag inte
              tål att höra det, utan för att liknande resonemang i värsta fall
              kan leda till inskränkningar i yttrandefriheten. Därför, herr
              talman, är det oerhört viktigt att värna förutsättningarna för
              den fria kulturen. Det är en omistlig del av förutsättningarna
              för en fungerande yttrandefrihet. Det handlar alltså i grunden
              om att slå vakt om hela den demokratiska lagstiftningens fundament,
              Sveriges grundlagar.
            </seg>
            <seg xml:id="i-8994705d0c88fe97-0">
              Herr talman! Miljöpartiet vill att konsten och kulturen ska vara
              demokratins baner. Utgångspunkten för skapandet måste vara friheten
              och inte att man behöver anpassa sig till det som efterfrågas.
              För det krävs att vi ger våra konstnärer rimliga förutsättningar
              att verka och en ekonomisk trygghet i det konstnärliga arbetet.
            </seg>
            <seg xml:id="i-37b782af1eb40cf3-0">
              Vi menar att det behövs olika stödformer, men vi säger också
              att man naturligtvis måste se över dem med jämna mellanrum. Vi
              förklarade redan i höstas att en ordentlig översyn behövs, eftersom
              det nuvarande systemet funnits sedan 60-talet. Vi hade gärna sett
              att vi tillsammans fått utveckla ett system som det rått en bred
              enighet om mellan partierna och över blockgränsen. Men av det
              blev det, som vanligt, ingenting, vilket förmodligen beror på
              att allianspartierna inte är beredda att kompromissa kring det
              som är huvudlinjen i deras politik. Det är tråkigt, men det är
              inte något som vi rödgröna kan göra någonting åt. Vill regeringspartierna
              utöva total maktpolitik gör de det. Det är spelets regler. Men
              alliansregeringen har under mandatperioden inte velat komma överens
              med De rödgröna i någon fråga.
            </seg>
            <seg xml:id="i-12cb70309291843c-0">
              Herr talman! Vi kommer nu att få höra allianspartiernas företrädare,
              en efter en, tala varmt om kultur och konst och hur man förbättrat
              situationen för konstnärerna. Men efter tre år av nedmontering
              tror jag bara att det är de själva som tror på vad de säger. Fråga
              i stället kulturens skapare och för den delen också kulturens
              konsumenter! Då tror jag att vi får ett annat besked. Det är kulturskymning
              som gäller.
            </seg>
            <seg xml:id="i-03f763f382152b9f-0">
              Jag är innerligt trött på borgarnas kulturfientliga inställning
              som har kommit till uttryck via deras nedmontering inom olika
              områden. Det är naturligtvis bara att läsa innantill när det gäller
              alla de beslut som har tagits. Man har avvecklat det ena området
              efter det andra.
            </seg>
            <seg xml:id="i-3c4e6a75c2de4426-0">
              Nu står vi här med ytterligare ett förslag om en avveckling.
              Denna gång handlar det om inkomstgarantierna för konstnärerna.
              Det ligger förstås i linje med det som kulturministern brukar
              säga om kulturpolitiken: Skattesänkning är den bästa kulturpolitiken.
              Men den typen av uttalanden uttrycker inget annat än att man i
              bästa fall inte har en aning om hur det kommer att slå. I sämsta
              fall vet man mycket väl vad det handlar om, nämligen att skattesänkningar
              är bra för dem som inte är i behov av omfördelningarnas effekter
              och bra för dem som redan har så det räcker.
            </seg>
            <seg xml:id="i-ddc6de4766d83738-0">
              Jag vill med detta yrka bifall till vår reservation.
            </seg>
          </u>
          <note xml:id="i-58566454136c1890-0">
            I detta anförande instämde Gunilla Carlsson i Hisings Backa och
            Leif Pettersson (båda s) samt Siv Holma (v).
          </note>
          <note type="speaker" xml:id="i-b83ef5f6d1e535d3-0">
            Anf. 76 OLOF LAVESSON (m):
          </note>
          <u who="olof_lavesson_bd4b8b" xml:id="i-723b0f9e2212f7b2-0">
            <seg xml:id="i-63313366bd64068f-0">
              Herr talman! Statliga bidrag och ersättningar till enskilda konstnärer
              är sedan länge en etablerad del av den svenska kulturpolitiken.
              Syftet är huvudsakligen att öka konstnärernas möjligheter till
              konstnärlig förnyelse och utveckling genom att erbjuda en period
              av viss ekonomisk trygghet.
            </seg>
            <seg xml:id="i-924dff4ac4b96c66-0">
              En av dessa bidragsformer har varit inkomstgarantin för konstnärer.
              Regeringen har nu föreslagit att denna inkomstgaranti successivt
              ska avvecklas och ersättas av pensionsgrundande långtidsstipendier.
              Kulturutskottet tillstyrker regeringens förslag. Jag vill därför
              inleda med att yrka bifall till utskottets förslag i betänkande
              KrU12.
            </seg>
            <seg xml:id="i-ce2fcc6fb0378953-0">
              Herr talman! För mig är själva syftet med statligt stöd till
              konstnärer att det antingen ska grundas på ersättning för konstnärligt
              arbete eller uppmuntra och utveckla konstnärs- och författarskap.
              Då måste vi också fråga oss: Hur gör vi detta på bästa sätt? Det
              handlar om att vi tar hänsyn till och visar förståelse för att
              den konstnärliga processen ibland måste få ta tid. Därför är det
              också rimligt att konstnärer och författare ibland erbjuds en
              period av ekonomisk trygghet där de helt kan fokusera på sitt
              skapande.
            </seg>
            <seg xml:id="i-aac480d238e9c358-0">
              Samtidigt ska detta mötas av möjligheter till utveckling och
              förnyelse för branschen i stort och att det inte uppenbarligen
              strider mot den arbetslinje som någonstans också måste gälla inom
              kulturområdet. Inkomstgarantin möter delar av dessa krav men brister
              samtidigt i fråga om andra.
            </seg>
            <seg xml:id="i-2d92c4fb4f62c7e4-0">
              Inkomstgarantin, som vi känner den i dag, infördes 1976 och ersatte
              då den statliga konstnärsbelöningen. Konstnärsnämnden och styrelsen
              för Sveriges författarfond utser innehavare av garantin. Inkomstgaranti
              har man som huvudregel under resten av sin livstid. Beloppet reduceras
              i förhållande till andra inkomster.
            </seg>
            <seg xml:id="i-f6795d2596e9c579-0">
              Sedan år 2000 har 162 miljoner fördelats till totalt 220 personer.
              I dag är det 157 personer som har inkomstgaranti. Ungefär två
              tredjedelar är män, och mottagarna är huvudsakligen aktiva inom
              områdena musik, bild och form samt ord. Andra yrkeskategorier
              återfinns inom teater, dans och film. En är schackspelare. Någon
              ny mottagare utses inte förrän en vakans uppstår i systemet, det
              vill säga när någon avlider. Systemet är med andra ord såväl exkluderande
              som konserverande. De senaste tio åren har endast 63 nya mottagare
              utsetts.
            </seg>
            <seg xml:id="i-78bcaf8f916862b3-0">
              Det är också ett problem att man inte ens mäter om författaren
              eller konstnären fortfarande är verksam inom yrket. En författare
              som inte skrivit en bok sedan 1999 och därefter mottagit 1,2 miljoner
              i garantipengar sade häromåret att han tyckte att det var fullständigt
              rättvist. Han kallade det en pension som man kanske får när man
              kommit till den punkt då ens initiativförmåga och författarskap
              har minskat.
            </seg>
            <seg xml:id="i-baf2ae4e670203c6-0">
              Konstnärsnämnden har också vid ett flertal tillfällen påpekat
              att systemet, som det i dag är utformat, motverkar arbetslinjen,
              det vill säga att det inte är ett bidragssystem som uppmuntrar
              till arbete och egen inkomst. Det grundar sig i att den grupp
              innehavare som har lägst egen inkomst inte kan förbättra sin ekonomiska
              situation genom aktivt arbete. De förlorar helt enkelt ekonomiskt
              på det.
            </seg>
            <seg xml:id="i-a35c3afb97227482-0">
              Herr talman! Det liggande förslaget utgör inga förändringar för
              den som redan beviljats inkomstgaranti. I stället handlar det
              om en successiv övergång i takt med att inga nya inkomstgarantier
              beviljas. De medel som frigörs övergår i stället i långtidsstipendier.
              Dessa kan ges för en period på högst tio år och lämnas till aktiva
              konstnärer med dokumenterat konstnärlig verksamhet av god kvalitet.
              Syftet är att ge dem en arbetsmässig trygghet att utveckla sitt
              konstnärskap.
            </seg>
            <seg xml:id="i-b7d0986ca137d255-0">
              En viktig skillnad är dessutom att den ersättning man får genom
              långtidsstipendierna blir pensionsgrundande. Så är inte fallet
              med inkomstgarantin.
            </seg>
            <seg xml:id="i-42fe654b500b429d-0">
              Systemet med långtidsstipendier har även det funnits sedan 1976
              och betraktas i dag i allt väsentligt som ett lyckat system. I
              den utvärdering av långtidsstipendierna Konstnärsnämnden gjorde
              2006 uppgav flertalet konstnärer att den tid de ägnat åt sin konstnärliga
              verksamhet hade ökat med mellan 25 och 100 procent och att de
              genom stipendiet även fått en position och karriär som gjort att
              de kunnat försörja sig på sin konst. Möjligheterna att arbeta
              som konstnärer efter stipendieperioden hade förbättrats i betydande
              eller avgörande grad.
            </seg>
            <seg xml:id="i-c99a528ed8d7c2df-0">
              Utvärderingen visade också att stipendiet gett arbetsro, möjlighet
              till konstnärlig fördjupning och givande samarbete med andra konstnärer.
              Det är alltså allt det som någonstans ändå är huvudsyftet med
              det stöd vi avsätter till konstnärer och författare.
            </seg>
            <seg xml:id="i-992e91cdd23d66d7-0">
              Sammantaget, herr talman, kan vi konstatera att vi nu får ett
              system med större flexibilitet där fler mottagare kan få tillgång
              till stöd och där en bredare och bättre grund läggs för konstnärligt
              och kreativt skapande. Fler kan också hjälpas med ett steg på
              vägen i sitt konstnärskap. Fler kan se fram emot arbetsro i sitt
              skapande. Fler kan förhoppningsvis i förlängningen också försörja
              sig på sin konst.
            </seg>
          </u>
          <note type="speaker" xml:id="i-02bce803993e4dbb-0">
            Anf. 77 ANNELI SÄRNBLAD (s) replik:
          </note>
          <u who="anneli_sarnblad_8b01c7" xml:id="i-6f8f1b646e2971cd-1">
            <seg xml:id="i-0481035d7379db7d-0">
              Herr talman! Jag vill fråga Olof Lavesson, som tillhör Moderaterna,
              som även innehar ministerposten: Varför har inte ni i majoriteten
              velat träffa oss för att få till stånd en bred överenskommelse?
              Precis som vi sade och som Esabelle tog upp vill vi också se en
              översyn. Varför finns inte den här viljan i Sverige? Varför vill
              man inte sätta sig ned och diskutera så att vi kan få en bred
              och hållbar politik på det här området? Det handlar om att försöka
              hitta en bra lösning tillsammans.
            </seg>
          </u>
          <note type="speaker" xml:id="i-d9d3f13015900039-0">
            Anf. 78 OLOF LAVESSON (m) replik:
          </note>
          <u who="olof_lavesson_bd4b8b" xml:id="i-723b0f9e2212f7b2-1">
            <seg xml:id="i-a05a6595b3e0f920-0">
              Herr talman! Oppositionens motion i det här ärendet bygger i
              stora delar på inkomstgarantins funktion som hedersbevis, ett
              erkännande av utförd gärning. Det är egentligen ganska märkligt.
            </seg>
            <seg xml:id="i-af7ac66534283e17-0">
              För det första kan man inte bortse från att belöningsmomentet
              även finns i stipendiesystemet. När man utnämner en mottagare
              av ett långtidsstipendium innebär det också en kvalificerad kvalitetsprövning
              av det enskilda konstnärskapet.
            </seg>
            <seg xml:id="i-5249e720b29d1a71-0">
              För det andra försvann faktiskt synen på inkomstgarantin som
              hedersbevis redan 1976 då den ersatte konstnärsbelöningarna. Dessas
              övergripande kriterium var att mottagaren skulle ha gjort betydande
              insatser inom svenskt kulturliv. Anledningen till att man ändrade
              i systemet till inkomstgaranti var just att hedersbevis inte längre
              var det primära utan att målet i stället var att skapa ekonomisk
              trygghet i det konstnärliga arbetet.
            </seg>
            <seg xml:id="i-ddc1ce36e22e3176-0">
              Anneli Särnblad efterlyser diskussion. Jag för min del har gått
              tillbaka och sett vad socialdemokratin tidigare har sagt. Redan
              i budgetpropositionen efter valet 1994, underskriven av Ingvar
              Carlsson med Margot Wallström som kulturminister, skrev Socialdemokraterna
              att det med hänsyn till ambitionen att stipendiesystemet i första
              hand bör inriktas på konstnärlig kreativitet finns anledning att
              överväga ett successivt utbyte från inkomstgarantier till långtidsstipendier
              eller tidsbegränsade bidrag.
            </seg>
            <seg xml:id="i-bb9c7fe12fc5dce3-0">
              Ni har själva sagt precis det vi föreslår. Ni har gjort det med
              samma grundargument, men nu har ni släppt det.
            </seg>
            <seg xml:id="i-6faffcc5eeeeef07-0">
              Jag skulle vilja fråga Anneli Särnblad: Varför har ni svängt?
              Varför har ni övergett linjen om att det i första hand är den
              konstnärliga kreativiteten som ska styra stipendiesystemet? Varför
              vill ni hellre lägga stora resurser på livslånga utbetalningar
              till en begränsad krets där få släpps in än att fler kan hjälpas
              som ett steg på vägen, se fram emot arbetsro i sitt skapande och
              försörja sig på sin konst? Varför har ni svängt, Anneli Särnblad?
            </seg>
          </u>
          <note type="speaker" xml:id="i-09c3173d8733a06d-0">
            Anf. 79 ANNELI SÄRNBLAD (s) replik:
          </note>
          <u who="anneli_sarnblad_8b01c7" xml:id="i-6f8f1b646e2971cd-2">
            <seg xml:id="i-a707a9d39c984de0-0">
              Herr talman! Jag fick inget svar på min fråga. Jag hoppas verkligen
              att de som lyssnar på det här hör det.
            </seg>
            <seg xml:id="i-b7decfa722f15ed3-0">
              Här frågar jag alltså en av Moderaternas ledande personer i kulturutskottet.
              Historien javisst, den är jätteviktig. Men framtiden är viktigare
              att bygga på. Jag frågar varför ni inte vill ge oss en öppning.
            </seg>
            <seg xml:id="i-7a31c43a19a08768-0">
              Det finns en sak som är viktig att komma ihåg i det här. Det
              är att inkomstgarantin inte är pensionsgrundande. Inkomstgarantin
              ger möjligheter för konstnären att fortsätta sin gärning. Inkomstgarantin
              ger någonting i historien och framtiden.
            </seg>
            <seg xml:id="i-af79f96e8f0a11dd-0">
              Jag har sagt, även i talarstolen, att vi vill se över det här.
              Även vi har följt med utvecklingen i samhället. Det var det jag
              menade. Ni tar fasta på en 15 år gammal utredning. Vi följer utvecklingen
              i samhället. Vi hade velat sätta oss ned med er och diskutera
              hur vi skulle kunna få en hållbarhet, precis som nordiska länder
              och europeiska länder kommer överens över partigränser.
            </seg>
            <seg xml:id="i-0dbab5ed13e6acf2-0">
              Jag hoppas att svenska folket lyssnar på den här debatten, för
              den är väldigt viktig. Här visar den moderatledda regeringens
              politiker att någon vilja till samförstånd och kompromisser inte
              finns. Det tror jag att svenska folket vill ha. Jag tror att svenska
              folket vill ha en regering och en riksdagsmajoritet som ibland
              kan sätta sig ned och säga: Vi kanske kan ha samförstånd i vissa
              frågor där det inte är så ideologiska skiljelinjer; där kan vi
              komma överens.
            </seg>
            <seg xml:id="i-4b632c3f7d3b52b1-0">
              Jag hoppas att kulturarbetare och kulturlivet i Sverige lyssnar
              på det här, för någon mer kulturfientlig politik än den ni har
              fört den här tiden i riksdagen finns inte på kartan.
            </seg>
            <seg xml:id="i-f774500d13f9d3f9-0">
              Det är skattesänkningar till de rika. De som redan har ska stå
              och jubla här ute. Det är det som de gör. Det finns seminarier
              om hur man ska kunna använda sina pengar och få ännu mer.
            </seg>
            <seg xml:id="i-02133be202317be8-0">
              Titta på konstnärernas villkor! Ge dem en chans! Vi kommer att
              göra det.
            </seg>
          </u>
          <note type="speaker" xml:id="i-3d809fcf5591c312-0">
            Anf. 80 OLOF LAVESSON (m) replik:
          </note>
          <u who="olof_lavesson_bd4b8b" xml:id="i-723b0f9e2212f7b2-2">
            <seg xml:id="i-b09952543ad2c870-0">
              Herr talman! Det är inte så att detta inte har utretts, Anneli
              Särnblad. Det har utretts ett flertal gånger. Det har debatterats
              under lång tid. Diskussioner har funnits hela tiden om detta.
            </seg>
            <seg xml:id="i-81d264944dce4c28-0">
              Ni har själva tagit upp det. Ni har svängt lite fram och tillbaka.
              Jag lyssnade i dag på debatten här och försökte utreda vad som
              var den rödgröna argumentationen. Alla argument som gavs försvarade
              egentligen bara en övergång där långtidsstipendier bättre svarar
              mot de problem som ni framställer. Jag förstår inte riktigt vad
              det är som Anneli Särnblad eftersöker.
            </seg>
            <seg xml:id="i-193448d003427289-0">
              Det handlar också om att man håller sig inom anständighetens
              gränser när man ska föra en diskussion. Hur man kan kalla en politik
              som ger mer till kulturen än vad som någonsin har gjorts tidigare
              kulturfientlig är för mig fullständigt främmande.
            </seg>
            <seg xml:id="i-776e806bccd3d36d-0">
              Det är många som har hört av sig till mig också. De har inte
              sagt att vi bara förstör och försämrar, som Anneli Särnblad uttryckte
              det. De som har hört av sig är alla de unga konstnärerna, de som
              är en bra bit från 50-årsåldern, som inte har kommit in i systemet,
              som möjligtvis har kunnat hoppas att när de passerat 50 och en
              plats skapats också de kan få inkomstgaranti.
            </seg>
            <seg xml:id="i-a13be01e0058790b-0">
              De får nu komma in i systemet. De får ro att arbeta och nya möjligheter.
              Vi prioriterar detta framför ett konserverande system. Där går
              skiljelinjen mellan oss. Det kallar Anneli Särnblad kulturfientligt.
              Jag har väldigt svårt att förstå hur detta skulle kunna vara kulturfientligt.
            </seg>
            <seg xml:id="i-d0b0e0a21d3c9466-0">
              Anneli Särnblad avslutade sitt anförande med att tacka för sin
              tid i riksdagen. Det var det sista anförandet. Jag skulle vilja,
              även om tonen är hård ibland, passa på att tacka Anneli Särnblad
              för ett gott samarbete i kulturutskottet. Vi har ofta stått på
              olika barrikader, men vi har alltid kommit bra överens någonstans
              ändå. Jag har uppskattat att arbeta med dig och önskar dig lycka
              till framöver.
            </seg>
          </u>
          <note type="speaker" xml:id="i-f456d572380d7761-0">
            Anf. 81 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-0">
            <seg xml:id="i-b191f67c2edfcb57-0">
              Herr talman! Orsaken till att det är viktigt med inkomstgarantierna
              hänger ihop med den särpräglade arbetsmarknad som konstnärerna
              befinner sig på. Utifrån det skulle jag vilja ställa en fråga
              till Olof Lavesson: På vilket sätt har den borgerliga regeringen
              stärkt arbetslinjen för konstnärerna?
            </seg>
            <seg xml:id="i-353cb86f8ec78a41-0">
              Jag förstår de unga konstnärer som är intresserade av att få
              ekonomiska möjligheter att bedriva sin verksamhet. Men det ni
              har åstadkommit har inte inneburit någonting av detta.
            </seg>
            <seg xml:id="i-722961ea76e8099d-0">
              Ni tar nu från en grupp och ger till en annan. Summan av kardemumman
              är densamma. Ni har inte gjort några speciella radikala saker
              för att stärka arbetslinjen för konstnärerna, tvärtom.
            </seg>
            <seg xml:id="i-de881e8b98857a49-0">
              Tala om skattesänkningar! Jag talade om vad Konstnärsnämnden
              har beskrivit. Bild- och formkonstnärernas genomsnittliga inkomst
              ligger på fattigdomsgränsen. Därför har ni inte åstadkommit någonting.
              Det är oerhört tragiskt. Jag kan bara instämma i vad mina kolleger
              på den rödgröna sidan har sagt.
            </seg>
            <seg xml:id="i-0431b77063f88e97-0">
              Jag hoppas att det svar, Olof Lavesson, som du kommer med inte
              är någon innantilläsning som du har fått som förberedelse till
              dagens debatt. Jag skulle gärna vilja höra lite grann av dina
              egna åsikter i frågan.
            </seg>
          </u>
          <note type="speaker" xml:id="i-21ed18072416fc13-0">
            Anf. 82 OLOF LAVESSON (m) replik:
          </note>
          <u who="olof_lavesson_bd4b8b" xml:id="i-723b0f9e2212f7b2-3">
            <seg xml:id="i-e9542e28d925a0b9-0">
              Herr talman! Jag kan inleda med att lugna Siv Holma med att jag
              skriver alla mina anföranden själv.
            </seg>
            <seg xml:id="i-30df01d94a14e832-0">
              Jag fick en fråga om vad vi har gjort för att förbättra den särpräglade
              arbetsmarknaden för konstnärer. Till skillnad från Siv Holma har
              vi tagit hänsyn till att arbetsmarknaden är differentierad. I
              dag är det ganska många kulturutövare som är småföretagare. Det
              beskriver Siv Holma i sitt anförande som att man tvingas in i
              entreprenörskap. Vi har försökt att ge verktyg för att det ska
              vara enklare att vara småföretagare.
            </seg>
            <seg xml:id="i-eddd1df8248b1494-0">
              Ett annat förslag ligger på bordet i dag. Det är märkligt när
              man ser hur man ska underlätta en växande arbetsmarknad. Siv Holma
              hänvisar till sin motion, till Kungliga Akademien för de fria
              konsterna.
            </seg>
            <seg xml:id="i-4730b13059f71a23-0">
              De skriver i sitt remissvar att man kan likna detta vid en ersättning
              för ett förutsättningslöst sökande till konstnärlig grundforskning.
              Det finns en viktig skillnad där. För att få anslag för konstnärlig
              grundforskning måste man bedriva någon form av verksamhet.
            </seg>
            <seg xml:id="i-072c5f2f4cad1e8b-0">
              Den kopplingen saknas med inkomstgarantin. Där handlar det bara
              om historia och historiska meriter och inte om vad man ska göra
              framöver. Alla andra av våra bidragssystem är utformade för att
              uppmuntra till arbete och egen inkomst. Det finns en brist här.
              Ser inte Siv Holma det? Eller väljer Siv Holma att inte se det?
              Eller anser inte Siv Holma att det är ett problem?
            </seg>
            <seg xml:id="i-b81268788e8feefe-0">
              Vi lägger i dag 17 miljoner på inkomstgaranti till en avgränsad
              liten grupp med extremt liten omsättning inom gruppen och betydligt
              mindre på långtidsstipendier som ger större flexibilitet. Med
              dem kan fler få tillgång till stöd och skapa sig en grund för
              att gå ut på arbetsmarknaden.
            </seg>
            <seg xml:id="i-c74c5b2ef8e483e1-0">
              Det är det Siv Holma har motionerat emot här i dag. För mig är
              det obegripligt att man kan prata om en bättre arbetsmarknad för
              kulturutövare, konstnärer och författare och samtidigt välja att
              hellre ha ett konserverande system som motverkar arbetslinjen
              än att se till att fler får hjälp ute på arbetsmarknaden. Hur
              går det ihop med den särpräglade arbetsmarknaden, Siv Holma?
            </seg>
          </u>
          <note type="speaker" xml:id="i-087c531c0ba9306c-0">
            Anf. 83 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-1">
            <seg xml:id="i-1a9dd492197e0467-0">
              Herr talman! I mitt anförande talade jag om att det att vara
              konstnär och småföretagare skiljer sig från den gängse småföretagarstrukturen.
              Jag ser bristerna. Det är därför jag anser att inkomstgarantin
              ska fortsätta. Det är utifrån de faktiska förhållandena. Olof
              Lavesson talar om och försvarar att man ska plocka bort den.
            </seg>
            <seg xml:id="i-b85babec81fbafd3-0">
              Du utgår från ett idealtillstånd som inte finns. Jag utgår från
              de faktiska förhållandena, den faktiska verklighet som konstnärerna
              lever i. Jag vill att man gör saker och ting som skapar bättre
              förutsättningar för konstnärer att arbeta. De förslagen har jag
              inte kunnat se, speciellt inte i det som kulturministern säger,
              nämligen att skattesänkningar har varit den viktigaste kulturpolitiska
              åtgärden.
            </seg>
            <seg xml:id="i-9f2c83c39b6b5815-0">
              På vilket sätt har skattesänkningarna skapat de goda arbetsvillkoren
              eller ekonomiska villkoren för konstnärerna? Kan du beskriva det
              för mig och för oss som lyssnar? På vilket sätt har skattesänkningarna
              gjort de ekonomiska villkoren och arbetsmarknadsvillkoren bättre
              för konstnärerna?
            </seg>
          </u>
          <note type="speaker" xml:id="i-4d462ac9e6f996e3-0">
            Anf. 84 OLOF LAVESSON (m) replik:
          </note>
          <u who="olof_lavesson_bd4b8b" xml:id="i-723b0f9e2212f7b2-4">
            <seg xml:id="i-9b7be590bd01ae01-0">
              Herr talman! Jag utgår från att Siv Holma med gigantiska skattesänkningar
              menar att låg- och medelinkomsttagare har fått mer pengar i plånboken
              och att jobbskatteavdraget har varit en viktig del av arbetsmarknadspolitiken.
              Det står vi för. Det är ett av de ben som har gjort att vi jämfört
              med andra har gått ganska oskadade ur den kris vi har bakom oss.
              Det kommer naturligtvis också kulturskapare till del.
            </seg>
            <seg xml:id="i-cb039dcc47a3fdb2-0">
              Att utgå från verkligheten tycker jag att Siv Holma ska fundera
              lite över. Siv Holma pratar om småföretagarkultur och småföretagarstruktur
              och vad det innebär att vara småföretagare i dag. Det är en ganska
              differentierad verklighet. Ganska många kulturutövare är småföretagare
              redan i dag.
            </seg>
            <seg xml:id="i-78ebe219dc49958c-0">
              Jag tror att man måste bestämma vad syftet är. Är det att understödja
              konstnärskap med de bidrag vi har? Ska de som har ägnat sig åt
              konst ha något att leva av på ålderns höst? Om det förstnämnda
              är målet är detta en väldigt bra förändring. Om det sistnämnda
              är målet sätter det snarast fokus på ett pensionssystem.
            </seg>
            <seg xml:id="i-f34124ac6088a46a-0">
              I propositionen tar regeringen upp det som flera remissinstanser
              har sagt, nämligen att det finns ett behov av djupare analys av
              pensionsfrågorna för de konstnärsgrupper som inte är arbetstagare.
              Det tycker jag är bra. Man ger Konstnärsnämnden i uppdrag att
              utvärdera övergången efter tre år och efter sex år. Det har Siv
              Holma valt att inte fokusera på.
            </seg>
            <seg xml:id="i-376be748fe7b46c6-0">
              När det gäller frånvaro av arbetslinje finns det i alla fall
              en mottagare som håller med Siv Holma. Det är bara några månader
              sedan Jan Myrdal konstaterade i Aftonbladet:
            </seg>
            <seg xml:id="i-c14ac8d16854f39b-0">
              Inkomstgarantin gör det möjligt att göra helt olönsamt arbete,
              som att resa till gerillan i Indien, där jag just har varit. För
              mig är det inte syftet med det statliga stödet till konstnärer.
            </seg>
          </u>
          <note type="speaker" xml:id="i-fe9e26eb95e607da-0">
            Anf. 85 PER LODENIUS (c):
          </note>
          <u who="per_lodenius_0867ac" xml:id="i-4fa233469be1e5f3-0">
            <seg xml:id="i-12b47f5bf78ea4c8-0">
              Herr talman! Vi debatterar i dag här i kammaren frågan om avveckling
              av inkomstgarantin för konstnärer. Det handlar om att i stället
              för fler livslånga inkomstgarantier för några få ge fler konstnärer
              chansen att utvecklas genom fler långtidsstipendier. Inkomstgarantin
              är en av flera olika statliga bidrag och ersättningar till enskilda
              konstnärer. Inkomstgarantin kan beviljas till konstnärer som står
              för konstnärlig verksamhet av hög kvalitet och som är av stor
              betydelse för svenskt kulturliv.
            </seg>
            <seg xml:id="i-4685cd0657affa08-0">
              Så står det i förordningen om inkomstgaranti för konstnärer.
              Det är just en inkomstgaranti, vilket, som flera har sagt före
              mig, betyder att övriga inkomster som konstnären får, utöver inkomstgaranti,
              också kan reducera inkomstgarantins belopp. Inkomstgarantin för
              konstnärer ersatte 1976 den så kallade konstnärsbelöningen, som
              då hade funnits i drygt tio år. Den tidigare konstnärsbelöningen
              hade mer karaktären av att vara ett hedersbevis, medan tanken
              vid införandet av inkomstgarantin var att skapa en ekonomisk trygghet
              i det konstnärliga arbetet.
            </seg>
            <seg xml:id="i-2f3afa62042d2c45-0">
              Som vi har hört tidigare får i dag 157 konstnärer denna inkomstgaranti.
              Det är konstnärer som har gjort, och fortfarande gör, stora konstnärliga
              gärningar för Sverige och vårt samhälle. Inkomstgarantin är alltså
              också ett hedersbevis. Det kan man se på ålderstrukturen bland
              dem som får inkomstgarantin. Jag vill betona att inkomstgarantin
              självklart också är ett medel för att framstående konstnärer ska
              kunna verka mer fritt.
            </seg>
            <seg xml:id="i-d1e66c07df7492d2-0">
              Det finns också andra statliga former av bidrag för konstnärer
              som bidrar till att utveckla konstnärskapet bland både nya och
              etablerade konstnärer. Jag tänker förstås på de så kallade långtidsstipendierna
              som man kan få i upp till tio år. I den utvärdering som Konstnärsnämnden
              gjort framkommer det att de konstnärer som fått långtidsstipendier
              i de flesta fall kunde öka sin konstnärliga verksamhet under stipendietiden
              och att stipendiet påverkat deras sätt att arbeta. En majoritet
              av dem som fått långtidsstipendium uppgav att långtidsstipendiet
              hade förbättrat möjligheterna att också efter stipendieperioden
              fortsätta att arbeta som konstnär.
            </seg>
            <seg xml:id="i-218ad6da2c2e8040-0">
              Som vi har hört tillhör konstnärer en högutbildad grupp i vårt
              samhälle. Det är en grupp som utför viktiga gärningar genom sitt
              konstnärliga arbete. Det är ett arbete som inte alltid får den
              ekonomiska uppskattning det är värt. Konstnärspolitiken har också
              under lång tid verkat för att skapa villkor som gör det möjligt
              för professionella konstnärer att livnära sig på det konstnärliga
              arbetet.
            </seg>
            <seg xml:id="i-56c3996948b8a4ef-0">
              Man måste också konstatera att konstnärer i dag inte enbart är
              löntagare utan även ofta är näringsidkare med ett eget bolag eller
              jobbar i en ideell eller ekonomisk förening. Det är inte enbart
              kulturpolitiken som påverkar konstnärers möjligheter, utan även
              andra politikområden spelar självklart in. Det gäller till exempel
              förenklade regler för småföretagare.
            </seg>
            <seg xml:id="i-5224e1ea6b585b58-0">
              Herr talman! Det finns tydliga motiv för att inleda en avveckling
              av inkomstgarantin för konstnärer. För det första ökar det möjligheten
              också för yngre konstnärer att ta del av långtidsstipendier, vilket
              kan vara den möjlighet man behöver för att kunna etablera sig
              och livnära sig på sitt konstnärskap. För det andra behöver det
              statliga stödet för konstnärer ständigt utvärderas, omprövas och
              utvecklas för att vara så effektivt och utvecklande som möjligt.
              För det tredje får fler konstnärer ta del av stödet och möjlighet
              att utveckla sitt konstnärskap genom att de medel som frigörs
              från inkomstgarantin överförs till långtidsstipendier, något som
              också ger vårt samhälle utveckling och tillgång till än mer kvalificerat
              konstnärskap.
            </seg>
            <seg xml:id="i-9fa0d1a23fca62cf-0">
              Som motargument till att avveckla inkomstgarantin har bland annat
              förts fram att den har getts som en hedersbetygelse till några
              av landets mest framstående konstnärer. Så är det. De konstnärer
              som i dag har fått denna hedersbetygelse, i form av inkomstgarantin,
              kommer också att få behålla denna. Men de medel som frigörs genom
              att inga nya inkomstgarantier beviljas kommer att användas till
              långtidsstipendier. Långtidsstipendierna kan också ses som en
              form av hedersbetygelse som ges till framstående konstnärer. Dessa
              stipendier är pensionsgrundande, som vi har hört tidigare.
            </seg>
            <seg xml:id="i-89a58901d17ab89e-0">
              Ytterligare ett argument som förts fram mot att avveckla inkomstgarantin
              är att det i stället behövs en översyn av bidragsformerna för
              konstnärer. Samhället utvecklas, och det gör också konstnärskapet.
              Ofta är just konstnärskapet en del av samhällsutvecklingen. Samtidigt
              som bidragsformerna för konstnärer behöver vara förutsägbara och
              lätta att förstå behöver de också utvecklas och förändras i takt
              med att samhället och de konstnärliga formerna utvecklas och förändras.
              Det innebär att man behöver pröva, omvärdera och utveckla de olika
              stöd- och bidragsformer som finns för konstnärer, vilket nu sker
              med exempelvis inkomstgarantin. Självklart kommer också resultatet
              av den reform som vi i dag debatterar att utvärderas och följas
              upp.
            </seg>
            <seg xml:id="i-a9d3ead104ef0b6f-0">
              Herr talman! De konstnärer som i dag har inkomstgaranti kommer
              att få behålla denna. Det är de absolut värda. Men att fasa ut
              inkomstgarantin genom att inte bevilja fler utan i stället använda
              resurserna till långtidsstipendier ger fler konstnärer en möjlighet
              att utvecklas och leva på sitt konstnärskap. Det är till fördel
              både för konstnären själv och för samhället.
            </seg>
            <seg xml:id="i-e983c64dfa350503-0">
              Med det herr talman, vill jag yrka bifall till utskottets förslag.
            </seg>
          </u>
          <note type="speaker" xml:id="i-bac89c284dda519e-0">
            Anf. 86 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-2">
            <seg xml:id="i-46e26765b324932e-0">
              Herr talman! Ibland verkar det som om en viktig drivkraft för
              att avveckla inkomstgarantin är att det har funnits människor
              med åsikter som man inte gillar. Jag tycker att det är ganska
              typiskt för alliansregeringspartierna. Man har en budget och skakar
              på påsen och ställer olika grupper mot varandra och säger: Er
              ska vi inte satsa på, utan vi tar pengarna och satsar på en annan
              grupp i stället. Man vägrar att se att konstnärsgruppen i genomsnitt
              tjänar 85 procent av vad vanligt folk tjänar och att bild- och
              formkonstnärerna ligger på fattigdomsgränsen.
            </seg>
            <seg xml:id="i-362c784d7867cc2f-0">
              Vi ville ju ha en översyn. Jag hörde nu att Per Lodenius ville
              ha en översyn. Varför fick vi inte vara med och göra en översyn
              och titta på olika komponenter?
            </seg>
            <seg xml:id="i-38b5216c1f9ff3da-0">
              Vi är öppna för att göra översyner, uppföljningar och utvärderingar
              om detta system fick avsedd verkan. Men det ville inte allianspartierna.
              Jag kan bara tolka det som att det berodde på att det fanns några
              personer inom denna grupp som ni inte gillar politiskt. Därför
              slår ni undan fötterna för detta totalt. Därför får man höra dessa
              personer.
            </seg>
            <seg xml:id="i-f497086346ca79b8-0">
              Jag valde också att nämna kulturpersonligheter som Astrid Lindgren,
              Tomas Tranströmer, Sixten Ehrling med flera. Så är det i er värld.
              Det ska gå snabbt, och ni ska föra en symbolpolitik. Det är inte
              långsiktigt hållbart.
            </seg>
            <seg xml:id="i-ada694661257d339-0">
              Jag tycker att det är viktigt att ha denna demokratiaspekt, vilket
              jag tycker att ni har glömt.
            </seg>
          </u>
          <note type="speaker" xml:id="i-7fbd170aa784fc66-0">
            Anf. 87 PER LODENIUS (c) replik:
          </note>
          <u who="per_lodenius_0867ac" xml:id="i-4fa233469be1e5f3-1">
            <seg xml:id="i-fbd57bf06644ffcd-0">
              Herr talman! Jag blir lite fundersam över hur Siv Holma inleder
              sin fråga. Hon säger att man försöker stoppa personer med åsikter
              man inte gillar. Jag förstår ärligt talat inte hur denna fråga
              över huvud taget kan ställas.
            </seg>
            <seg xml:id="i-535fd692458c72f8-0">
              Jag tror inte att Siv Holma lyssnade på vad jag sade. Det handlar
              nämligen om att de som har inkomstgarantin i dag ska få behålla
              den, vilket jag också sade. Vad du menar, Siv Holma, är att de
              som har inkomstgarantin i dag är personer som har åsikter som
              vi inte gillar. Men jag sade i mitt anförande att konstnärerna
              är viktiga samhällsaktörer och samhällsdebattörer. Därför tycker
              vi att det är viktigt att låta fler konstnärer komma fram och
              få möjlighet att verka i vårt samhälle.
            </seg>
            <seg xml:id="i-91e2c9fd3047a24a-0">
              Det har visat sig att långtidsstipendierna är ett bra och viktigt
              medel för att fler konstnärer ska kunna komma in på konstnärsmarknaden,
              om vi ska använda uttrycket marknaden. Siv Holma anspelar på att
              det är detta vi pratar om hela tiden. Jag använder därför hennes
              egna formuleringar här.
            </seg>
            <seg xml:id="i-971482d56d1ded88-0">
              Herr talman! Det känns svårt att över huvud taget svara på en
              sådan fråga, att det är åsikter man inte gillar. Jag tror inte
              att Siv Holma riktigt lyssnade på vad jag sade.
            </seg>
            <seg xml:id="i-229f1a27ee36b06c-0">
              Min fråga till Siv Holma kan då vara: Vad är det för fel med
              att yngre och nya konstnärer också får möjlighet att komma in
              på marknaden genom att vi har fler och bättre långtidsstipendier?
              Då får vi fler och mer verksamma konstnärer som också får möjlighet
              att livnära sig på sitt konstnärskap. Det är just det som denna
              debatt handlar om.
            </seg>
          </u>
          <note type="speaker" xml:id="i-8f6b0e6f42ff80c2-0">
            Anf. 88 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-3">
            <seg xml:id="i-01731bd695f08057-0">
              Herr talman! Det är inget fel att det blir fler långtidsstipendier.
              Men ni tillför inte nya pengar för att långtidsstipendierna för
              yngre konstnärer ska komma till stånd, utan ni lägger ned inkomstgarantin.
              Det är därför som jag säger som jag säger.
            </seg>
            <seg xml:id="i-1632f4c073073edb-0">
              Jag skulle vilja ställa ytterligare en konkret fråga. Vi i Vänsterpartiet
              har faktiskt fått mycket goda vitsord om vår småföretagarpolitik.
              Även om ni försöker framställa det som att vi är dåliga på detta
              område har vi fått höga poäng från småföretagsbranschen.
            </seg>
            <seg xml:id="i-8c5c846ca2c109ca-0">
              Jag känner till konstnärernas särpräglade arbetsmarknad. Den
              liknar inte den vanliga småföretagsstrukturen. Därför skulle jag
              vilja veta följande: På vilket sätt har de förenklade reglerna
              för småföretagarna gynnat konstnärerna? Har du, Per Lodenius,
              någon klar beskrivning av på vilket sätt de har gynnat dem? Jag
              tycker att det är viktigt att se sanningen i vitögat. Hur ser
              konstnärernas arbetsmarknad ut? Den är särpräglad. Konstnärerna
              har mycket svåra ekonomiska villkor, precis som Konstnärsnämnden
              har beskrivit i inkomstutredningarna. Det är av det skälet som
              vi i riksdagen måste värna om att vi har en bra konst i detta
              land och att vi är en kulturnation. Om man gör på detta sätt slår
              man undan fötterna för det som faktiskt fungerar i dag utan att
              man har något speciellt nytt att komma med.
            </seg>
          </u>
          <note type="speaker" xml:id="i-ec83576b38ac344f-0">
            Anf. 89 PER LODENIUS (c) replik:
          </note>
          <u who="per_lodenius_0867ac" xml:id="i-4fa233469be1e5f3-2">
            <seg xml:id="i-595051fcb812dcf2-0">
              Herr talman! Siv Holma talar om att slå undan fötterna. Det låter
              på henne som att vi vänder upp och ned på hela konstnärsmarknaden
              genom att vi fasar ut det är ett uttryck som vi inte har använt
              här, men det är faktiskt det som vi gör inkomstgarantin och i
              stället låter dessa resurser gå över till långtidsstipendier så
              att fler konstnärer har möjlighet att verka och arbeta.
            </seg>
            <seg xml:id="i-81f24c7bb3477bec-0">
              Precis som jag sade, vilket också Olof Lavesson berättade om
              tidigare, har det visat sig att just långtidsstipendier har gjort
              att fler konstnärer har kunnat etablera sig på arbetsmarknaden
              och kan livnära sig på sitt konstnärskap. Inkomstgarantin däremot
              är någonting som man får efter lång och trogen tjänst.
            </seg>
            <seg xml:id="i-990d5c49e77a509d-0">
              Återigen: Vi tar inte bort inkomstgarantin rakt upp och ned.
              De flesta av dem som i dag har inkomstgaranti är verksamma konstnärer
              eller konstnärer som har börjat lämna konstnärsmarknaden och som
              efter lång och trogen tjänst har fått denna inkomstgaranti. De
              får behålla inkomstgarantin. Däremot använder vi pengarna på ett
              mycket mer effektivt sätt när det gäller att utveckla och få fler
              driftiga konstnärer som ska kunna livnära sig på sitt konstnärskap.
              Det är det som debatten handlar om. Det tycker jag att Siv Holma
              har mörkat i sina frågor.
            </seg>
          </u>
          <note type="speaker" xml:id="i-01f943e51057ca8b-0">
            Anf. 90 CHRISTER NYLANDER (fp):
          </note>
          <u who="christer_nylander_f662fe" xml:id="i-b139bb0250bde76c-0">
            <seg xml:id="i-e683810cf6013661-0">
              Herr talman! Jag var i går eftermiddag på Konstfacks vårutställning.
              Jag måste säga att man blir inspirerad, engagerad, imponerad och
              mycket glad när man går runt där.
            </seg>
            <seg xml:id="i-ab854d5fb45163cc-0">
              Jag noterade att Esabelle Dingizian i sitt anförande sade att
              det råder kulturskymning i Sverige. När man är på Konstfack och
              på andra ställen märker man att så inte är fallet. Jag tror att
              det är ett mycket olyckligt sätt att uttrycka sig som många konstnärer
              i Sverige ställer sig förvånade inför. Sverige är ett land fyllt
              av kreativitet.
            </seg>
            <seg xml:id="i-210419007994a174-0">
              När man går runt på Konstfacks utställning och tittar vet man
              att många av de unga och duktiga konstnärer som pluggar där och
              nu examineras kommer att gå in i ett liv med sämre ekonomiska
              förutsättningar än de som har en likvärdig utbildning på andra
              områden.
            </seg>
            <seg xml:id="i-d1c3fcc0fd9d5786-0">
              Konstnärer har generellt lång utbildning men sämre inkomst. Anneli
              Särnblad och Siv Holma nämnde det i sina anföranden. Men för att
              lösa detta handlar det inte om att behålla 157 inkomstgarantier
              för konstnärer, utan det är någonting annat som måste till.
            </seg>
            <seg xml:id="i-27082bc5829460fa-0">
              Det är för mig uppenbart att marknaden inte kan bära all kvalitetskultur.
              Det finns kvalitetskonst, kvalitetsfilm och kvalitetslitteratur
              som inte klarar sig på marknadens villkor. Då finns det de som
              säger att om det är så ska konstnärerna göra någonting annat.
              Men det är inte Folkpartiets hållning. Vi tycker att statens kulturpolitiska
              stöd behövs. Vi tycker också att man ska inrikta sig på att stödja
              och driva fram kvalitet.
            </seg>
            <seg xml:id="i-f2341b34fb6c09d9-0">
              När vi nu inleder avvecklingen av inkomstgarantierna för konstnärer
              har det varit viktigt för Folkpartiet att de resurser som då frigörs
              behålls i systemet och finns kvar i sektorn. Detta är ingen sparåtgärd.
              De resurser som frigörs kommer i stället att satsas på fler långa
              stipendier.
            </seg>
            <seg xml:id="i-6ad5b3fd9c6dee7e-0">
              Jag skulle personligen gärna se att vi fick ännu fler långa stipendier
              framöver eftersom det är ett bra sätt att stödja duktiga konstnärer
              som är på gång.
            </seg>
            <seg xml:id="i-42d4a214e0307f33-0">
              Herr talman! Den reform vi nu genomför gynnar framför allt unga
              nya konstnärer. Resurserna kommer att kunna användas mer flexibelt
              och blir inte bundna till en individ decennium efter decennium.
              Poängen med livstidsgarantierna är att man gör bedömningen en
              enda gång. Därefter gäller det beslutet under mycket lång tid.
              Långtidsstipendierna däremot syftar i stället till att ge en aktiv
              konstnär med hög kvalitet i sitt skapande en trygghet i arbetet.
              Det är också en fördel att stipendierna är pensionsgrundande,
              vilket flera har varit inne på.
            </seg>
            <seg xml:id="i-31f9fbabb09f0c7e-0">
              När Konstnärsnämnden genomförde en analys av detta, som mina
              kolleger tidigare har talat om, fick man ett väldigt bra resultat.
              Konstnärer med stipendier använder mer tid till skapande, har
              chans att fördjupa sig i sin konstnärliga utveckling och får stärkt
              självförtroende och ökad produktivitet, och två tredjedelar av
              dem säger att de även efter stipendieperiodens slut har fått en
              ökad chans att leva på sin konst. Detta är en viktig slutsats:
              Efter stipendieperiodens slut har de en ökad chans att leva på
              sin konst.
            </seg>
            <seg xml:id="i-a3d1c5c9a6d26ba1-0">
              Så kan långtidsstipendier användas för att lyfta riktigt duktiga
              unga eller nya konstnärer i deras skapande.
            </seg>
            <seg xml:id="i-42616542b81d743f-0">
              Jag gick och tänkte på detta när jag var på Konstfacks vårutställning
              i går. För många av dessa studenter väntar en tuff tid. Med fler
              långa stipendier, vilket vi nu genomför, kan dock åtminstone några
              av dem få ett lyft det lyft som krävs för att kunna fördjupa sig,
              förbättra sin konst ytterligare och till sist leva på sin konst.
              Det handlar om att skapa sig en position i konstvärlden som ger
              en möjlighet att leva på det man älskar att göra. Därför yrkar
              jag bifall till utskottets förslag, herr talman.
            </seg>
            <seg xml:id="i-63aa17fedc6cacad-0">
              Slutligen: Detta kan vara den sista debatten i kammaren för utskottet.
              Möjligen kan vi få en maratondebatt om en grönbok från EU sista
              dagen då riksdagen samlas. Jag är inte helt säker på att det blir
              så, men det kan bli så. Om det inte skulle bli så vill jag ändå
              passa på att tacka Siv Holma för hennes ordförandeskap i utskottet
              och också tacka övriga utskottsledamöter och kansliet för ett
              gott samarbete.
            </seg>
          </u>
          <note type="speaker" xml:id="i-a0fb4401309d4d84-0">
            Anf. 91 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-4">
            <seg xml:id="i-e50562c4666ecbe9-0">
              Herr talman! Jag tänkte börja med att säga till Christer Nylander,
              vice ordförande i kulturutskottet: Jag håller med dig om en sak
              i ditt anförande, nämligen att det måste till något annat än inkomstgarantin.
              Men det finns ju ingenting annat än inkomstgarantin just nu. Det
              är det som är problemet. Det är det vi ser; vi ser att konstnärerna
              har en särpräglad arbetsmarknad som inte liknar arbetsmarknaden
              för den som har månadslön eller ett litet företag. De har inte
              samma villkor. Jag nämnde i mitt anförande att man arbetar. Man
              är inte arbetslös, utan man är försörjningslös.
            </seg>
            <seg xml:id="i-ffda3a24c112b41f-0">
              Då förstår inte jag, Christer Nylander, varför ni gör på detta
              sätt och ställer gamla konstnärer mot unga konstnärer. Det hade
              väl varit bättre att säga att det är klart att vi ska stödja de
              unga, kommande konstnärerna. De ska få bra ekonomiska villkor
              och få känna sig behövda i samhället genom att vi satsar på dem.
              Man behöver inte minska för dem som har gått igenom denna särpräglade
              arbetsmarknadssituation och har de oerhört låga konstnärslönerna.
              Har du en låg lön under ditt liv kommer det också att avspegla
              sig när du får pension. Den blir också väldigt låg.
            </seg>
            <seg xml:id="i-ab88d525c0df431a-0">
              Det är detta vi ser, och därför tycker vi att inkomstgarantin
              är oerhört viktig att ta fasta på. Vi vill gärna göra en översyn,
              och vi beklagar att vi inte kunde få ett tillkännagivande i denna
              fråga genom att opposition och majoritet var överens.
            </seg>
          </u>
          <note type="speaker" xml:id="i-2cb96fa3df93b1ea-0">
            Anf. 92 CHRISTER NYLANDER (fp) replik:
          </note>
          <u who="christer_nylander_f662fe" xml:id="i-b139bb0250bde76c-1">
            <seg xml:id="i-d21382c6daddcc63-0">
              Herr talman! Jag tillhör dem som tror att kultur och konst kommer
              att bli ännu viktigare i samhället framöver. Jag tror också att
              vi gemensamt kommer att få fundera på hur vi ytterligare förbättrar
              konstnärernas villkor. Jag personligen, och Folkpartiet, har en
              hel del tankar kring detta.
            </seg>
            <seg xml:id="i-1975506bf72ebcee-0">
              För att hålla mig till dagens ärende: Det vi gör nu är väldigt
              konkret. Vi ställer inte gamla mot unga. Vi låter dem som har
              garantin behålla den framöver, men vi beviljar inga nya garantier.
              Vi använder i stället de pengarna till långtidsstipendier. Finessen
              med detta är att utvärderingarna tydligt visar att två tredjedelar
              av dem som får långtidsstipendier säger att de efter denna period
              har större chans att livnära sig på sin konst. Genom denna förändring
              av systemet att vi inte lägger pengarna på garantier som prövas
              en enda gång utan flyttar över de pengar som frigörs till långsiktiga
              stipendier kommer fler duktiga konstnärer, unga som gamla, att
              få chans att etablera sig och livnära sig på sin konst.
            </seg>
            <seg xml:id="i-4d8e2a7ed9b2b790-0">
              Detta är en fråga som har diskuterats väldigt länge. Efter valet
              1994 lade den nya, socialdemokratiska regeringen fram en budgetproposition
              där kulturminister Margot Wallström skrev: I första hand bör stipendiesystem
              inriktas på konstnärlig kreativitet. Det finns anledning att överväga
              ett successivt utbyte från inkomstgarantier till långtidsstipendier
              eller tidsbegränsade bidrag.
            </seg>
            <seg xml:id="i-0eb124fe5d62c108-0">
              Det är detta vi nu levererar, 16 år senare.
            </seg>
          </u>
          <note type="speaker" xml:id="i-3c3513d1fa6ddd92-0">
            Anf. 93 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-5">
            <seg xml:id="i-12bc1e7bc4ac371e-0">
              Herr talman! Jag har också noterat att man har gjort översyner.
              Det var det den socialdemokratiska regeringen gjorde. Det gjorde
              också regeringen i Danmark, och de kom fram till samma resultat,
              det vill säga att man var tvungen att ha kvar detta eftersom verkligheten
              ser ut som den ser ut. Den ser inte ut så där som man skulle önska
              sig, utan man måste utgå ifrån de faktiska ekonomiska förhållanden
              som konstnärer lever under.
            </seg>
            <seg xml:id="i-e8b2a48424e17cb8-0">
              Sedan tycker jag faktiskt att det är lite svårt att förstå att
              Christer Nylander gör ett stort nummer av att unga konstnärer
              ska få större möjligheter att få långtidsstipendier, samtidigt
              som ni säger att alla de som har inkomstgaranti i dag ska ha kvar
              den. Det är en successiv förändring. Jag tycker att det är snudd
              på att inte vara riktigt seriös när man blåser upp detta med att
              det ska bli så många fler långtidsstipendier.
            </seg>
            <seg xml:id="i-a9c9b004f19c4024-0">
              Jag är för att vi ska skapa bättre ekonomiska villkor, och framför
              allt skulle jag vilja göra det för den grupp av konstnärer som
              bild- och formkonstnärerna utgör. Jag känner många bild- och formkonstnärer.
              Jag vet vad de får göra när de inte har råd att köpa mat för dagen.
              De får vara taxichaufförer, och de får jobba där de kan få arbete.
              Nu vet jag att det är en jättesvår situation och inte heller så
              lätt att få arbete.
            </seg>
            <seg xml:id="i-65696f729ff84366-0">
              Jag tycker alltså att det blir väldigt konstigt från er sida.
              Ingen hade väl sagt nej om ni hade satsat mer på långtidsstipendier
              utan att plocka bort inkomstgarantierna. Det tycker jag nämligen
              bär tankarna till något helt annat.
            </seg>
          </u>
          <note type="speaker" xml:id="i-8d351542e5a4ec4b-0">
            Anf. 94 CHRISTER NYLANDER (fp) replik:
          </note>
          <u who="christer_nylander_f662fe" xml:id="i-b139bb0250bde76c-2">
            <seg xml:id="i-5fab848506ce6127-0">
              Herr talman! Jag tillhör de politiker som försöker att inte lova
              allt, att inte lova guld och gröna skogar. Hade jag haft en egen
              sedelpress hade jag kanske kunnat lova fler stipendier utan att
              dra in på något annat, men nu är verkligheten som den är. Vi ska
              vara tacksamma att vi har haft en regering som har hållit i pengarna,
              för hade vi inte haft det hade Sverige varit mycket illa ute i
              den ekonomiska krisen. Det är trots allt det vi landar i, att
              man ibland måste göra prioriteringar.
            </seg>
            <seg xml:id="i-23ec8e4cd56d0b47-0">
              För min del är det viktigare att nu börja avveckla inkomstgarantin
              och använda de pengarna på ett effektivare och mer dynamiskt sätt.
              Siv Holma säger att vi blåser upp detta, men jag skulle vilja
              säga att det om någon väl ändå är oppositionen, som talar om kulturskymning,
              att vi raserar kulturlivet och mycket annat, som har velat blåsa
              upp stämningar i denna debatt. Det vi nu gör handlar om att de
              157 som i dag har garantier får ha kvar dem. De medel som frigörs
              successivt kommer att användas till stipendier.
            </seg>
            <seg xml:id="i-2c788f80a360dbf7-0">
              Glöm dock inte att det finns ungefär 30 000 professionella konstnärer
              i Sverige. Att den förändring som nu görs blåses upp så mycket
              av oppositionen är nästan löjligt.
            </seg>
          </u>
          <note type="speaker" xml:id="i-1d0a56136e1b2443-0">
            Anf. 95 DAN KIHLSTRÖM (kd):
          </note>
          <u who="dan_kihlstrom_3e3877" xml:id="i-676976faa225f3e2-0">
            <seg xml:id="i-c74d210aaaf43234-0">
              Herr talman! Jag ska så här i slutet av debatten försöka inskränka
              mig till några kommentarer till det som har sagts och understryka
              några saker till. Jag vill naturligtvis yrka bifall till förslaget
              i betänkandet. Det är också några saker jag tycker är viktiga
              och som jag vill ta upp igen.
            </seg>
            <seg xml:id="i-4e04b1973b3a14d4-0">
              För det första och det har redan sagts flera gånger är det så
              att konstnärskollektivet är en högutbildad yrkeskategori med en
              förhållandevis osäker arbetsmarknad och att konstnärernas inkomster
              ligger väsentligt lägre än övriga befolkningens. Det tycker jag
              att vi kan säga. Konstnärspolitiken har därför under lång tid
              syftat till att skapa villkor som gör det möjligt för de professionella
              konstnärerna att basera sin försörjning på ersättning för konstnärligt
              arbete. Detta arbete måste naturligtvis fortsätta på olika sätt
              för att stärka konstnärerna.
            </seg>
            <seg xml:id="i-3b4e50abdf88e89a-0">
              För det andra tycker jag att det är viktigt, vilket också står
              i betänkandet, att principen för statligt stöd till konstnärer
              bör vara att det betalas ut som ersättning för konstnärligt arbete
              som utförts eller som bidrag för att skapa ekonomiskt utrymme
              för mottagaren att ägna sig åt sin konstnärliga verksamhet och
              utveckla sitt konstnärskap. Det är därför viktigt att staten också
              återkommande prövar stödformerna för att föra en aktiv och aktuell
              konstnärspolitik.
            </seg>
            <seg xml:id="i-17ea3d326301d023-0">
              Det viktiga att komma ihåg i diskussionen är att det här inte
              är slutet utan fortsätter. Det gäller inte enbart ett borttagande
              av en stödform, som oppositionen vill göra gällande, utan en övergång
              från en form till en annan. De skäl som anförs i propositionen
              för att successivt avveckla inkomstgarantierna och omvandla dem
              till pensionsgrundande långtidsstipendier är övertygande. Det
              innebär att medelsanvändningen i fortsättningen blir flexiblare,
              och allt fler professionella konstnärer ska kunna få stöd som
              är pensionsgrundande. Jag ser därför i motsats till motionärerna
              med tillförsikt på att inkomstgarantierna successivt omvandlas
              till långtidsstipendier.
            </seg>
            <seg xml:id="i-8f9a14c28296f8be-0">
              De 157 personer som nämnts här och som redan har konstnärslön
              kommer att få den livet ut; det är viktigt att framhålla. Vi slår
              inte undan benen för någon som i dag är inne i systemet. Men varför
              ska framöver just 157 personer efter någons frånfälle skulle nya
              komma till få konstnärslön? Varför ska det vara på livstid?
            </seg>
            <seg xml:id="i-301b2d5d2b266d6b-0">
              I och med det förslag som vi i dag diskuterar får fler chansen.
              Jag är helt övertygad om att fler än 157 konstnärer i Sverige
              har unika konstprojekt på gång som också ska få en möjlighet att
              med statligt stöd utveckla sin konst och sitt konstnärskap. Jag
              tror till och med att det kan innebära en bredare nytändning av
              det konstnärliga klimatet.
            </seg>
            <seg xml:id="i-fe668199aeb4749d-0">
              Till slut vill jag säga någonting om konstnärernas frihet, det
              som vi har varit inne på. Kulturell mångfald och en fri debatt
              är en förutsättning för en levande demokrati och ett rikt kulturliv.
              Viktiga uppgifter för kulturpolitiken är därför att verka för
              konstarternas utveckling och spridning samt för att de professionella
              konstnärerna skådespelare, musiker, dansare, författare, bildkonstnärer;
              vi kan räkna upp många ska ha bra arbetsvillkor och nå ut. De
              statliga insatserna för konstnärerna handlar i första hand om
              att skapa förutsättningar för ett vitalt kulturliv som ger arbete
              och försörjning åt konstnärerna. Att öka intresset för och efterfrågan
              på konstnärliga verk och prestationer är därför en huvudlinje
              i konstnärspolitiken.
            </seg>
          </u>
          <note type="speaker" xml:id="i-d0dbfa4934620ed3-0">
            Anf. 96 ANNELI SÄRNBLAD (s) replik:
          </note>
          <u who="anneli_sarnblad_8b01c7" xml:id="i-6f8f1b646e2971cd-3">
            <seg xml:id="i-a7ad63b3a146ef25-0">
              Herr talman! Jag tänkte ställa en fråga till Dan Kihlström, som
              jag vet har kulturpolitiken varmt om hjärtat och kämpar för den.
              Jag önskar ibland att dina krafter fick mer strömning i ditt eget
              parti. Jag tänker på din partiordförande som drog i gång en fientlig
              debatt där han påstod en hel massa saker. Han är inte här i dag,
              men du är med i Kristdemokraterna.
            </seg>
            <seg xml:id="i-8998f0f9b0c1dde9-0">
              I och med den diskussion som han startade och med tanke på att
              du i ditt anförande undrade om det ska vara si eller så vill jag
              fråga: Varför drev Kristdemokraterna inte på om att samtala med
              alla över partigränser? Jag vet att du är en person som brukar
              säga att det är bra att träffas och ha diskussioner. Varför drev
              inte Kristdemokraterna på när Moderaterna och andra inte var så
              öppna för det? Du frågar dig själv om det ska vara si eller så.
              Varför kunde vi inte träffas allihop för att få en hållbarhet?
            </seg>
            <seg xml:id="i-53658e72ab9fe765-0">
              Jag tänker vidare på inkomstgarantier och de äldre. Hur ska det
              bli för de äldre? Vi vill ha en öppenhet för alla och hitta nya
              lösningar, även vi. Jag skulle vilja fokusera på en fråga och
              ha ett rakt svar: Varför har inte oppositionen bjudits in för
              samtal för att få en hållbar och bra framtid på det här området?
            </seg>
          </u>
          <note type="speaker" xml:id="i-852c16055a31cbd5-0">
            Anf. 97 DAN KIHLSTRÖM (kd) replik:
          </note>
          <u who="dan_kihlstrom_3e3877" xml:id="i-9cace7fd3ba580b1-0" next="cont">
            <seg xml:id="i-82cee15e0ec506b3-0">
              Herr talman! Jag vill inte stå här och hålla något föredrag om
              hur arbetet fungerar i riksdagen. Det kan Anneli Särnblad lika
              bra som jag. Någonting av förutsättningarna för arbetet i riksdagen
              är att majoriteten genom regeringen lägger fram olika förslag
              de kan vara större eller mindre. De presenteras i en proposition
              för det mesta, ibland i skrivelser. Så kommer de hit, och sedan
              har oppositionen möjlighet att reagera. Jag har själv varit i
              den situationen; jag har arbetat åtta år i opposition i riksdagen.
              Jag har läst regeringsförslag och reagerat på dem. Ibland håller
              vi med, och då skriver vi ingenting och säger ingenting. Ibland
              håller vi inte med, och då lämnar vi en reservation. Sedan debatterar
              man det i utskottet och i kammaren, och så har man en omröstning.
              Så går det politiska arbetet normalt till i riksdagen.
            </seg>
            <seg xml:id="i-9c42c77f01770faa-0">
              Emellanåt förekommer det utredningar. Anneli Särnblad och jag
              har till exempel tillsammans deltagit i ett arbete i kulturutskottet
              som handlar om lokalhyror. Vi hade fina diskussioner där alla
              partier var med och där vi gemensamt lämnade ett utlåtande till
              utskottet om hur vi såg på lokalsituationen för vissa myndigheter
              och institutioner.
            </seg>
            <seg xml:id="i-e05a6479b5ec9dcd-0">
              Så går arbetet till här i riksdagen.
            </seg>
          </u>
          <note xml:id="i-eba54dbd06d8ee67-0">
            Anf. 98 TALMANNEN:
          </note>
          <u who="dan_kihlstrom_3e3877" prev="cont" xml:id="i-dc8be4734daabbe0-0">
            <seg xml:id="i-cb4c8724c91e0f93-0">
              Låt oss hålla oss till det betänkande som debatteras.
            </seg>
          </u>
          <note type="speaker" xml:id="i-13e35ba39bd7a09c-0">
            Anf. 99 ANNELI SÄRNBLAD (s) replik:
          </note>
          <u who="anneli_sarnblad_8b01c7" xml:id="i-6f8f1b646e2971cd-4">
            <seg xml:id="i-0cc1691266a53a1d-0">
              Herr talman! Tack för föreläsningen, men jag har faktiskt lärt
              mig hur riksdagen fungerar. Är det någonting som man har lärt
              sig under åren är det propositioner och sådant. Men ingen svarar
              riktigt på min fråga i alla fall. Majoriteten har alltid ett val
              att bjuda in till samtal. I fråga om den här propositionen hade
              vi kunnat komma fram till en överenskommelse när det gäller att
              få en hållbar utveckling. Dan Kihlström gick naturligtvis inte
              på hur Kristdemokraterna har diskuterat det här området.
            </seg>
            <seg xml:id="i-83993d6beb52dca5-0">
              Jag tänker på motprestationer som har diskuterats här. Vi i oppositionen
              värderar, precis det som ni diskuterat, unga konstnärer och äldre
              konstnärer. Vi vill samma sak, men vi ser farhågor i de steg som
              ni tar. Det är inte en hållbar lösning för framtiden. Risken är
              att ni slår undan fötterna för äldre. Jag tycker att både äldre
              och yngre konstnärer ska ges möjligheter och chanser.
            </seg>
          </u>
          <note xml:id="i-2ac75150956d595b-0">
            I detta anförande instämde Björn von Sydow (s).
          </note>
          <note type="speaker" xml:id="i-e1935239d39a9408-0">
            Anf. 100 DAN KIHLSTRÖM (kd) replik:
          </note>
          <u who="dan_kihlstrom_3e3877" xml:id="i-676976faa225f3e2-1">
            <seg xml:id="i-fbe6a8ededf6a815-0">
              Herr talman! Jag ber om ursäkt för att jag lite grann vek ut
              i min första replik.
            </seg>
            <seg xml:id="i-abf7e22ae153d996-0">
              Det är några saker som jag vill kommentera i Anneli Särnblads
              inlägg. Jag noterade i det anförande Anneli hade att hon anklagade
              oss för att ta väldigt snabba beslut, utan utredning. Så har det
              inte låtit hela mandatperioden. Förut blev vi anklagade för att
              vi bara utredde, hade stora utredningar på gång och aldrig kom
              med några förslag. Någonstans får ni bestämma er.
            </seg>
            <seg xml:id="i-99ad97cc69589af7-0">
              Apropå det här att konstnärer kämpar och har olika förhållanden:
              Dem som vi pratar om är ett stort kollektiv. Det är långt fler
              än de 157 som vi nu har pratat om som får en inkomstgaranti. Jag
              för min del kan inte se att det skulle försämra villkoren för
              konstnärerna att fler får möjlighet att få stöd.
            </seg>
            <seg xml:id="i-e57fdf268de1a33c-0">
              Till slut skulle jag vilja säga att jag kommer ihåg att allianspartierna
              2005 när vi satt i opposition skrev en motion om konstnärernas
              villkor som bland annat handlade om inkomstgarantin. Vi hade ett
              förslag om en översyn och om ett samtal. Då var situationen omvänd.
              Vi undrade om regeringen skulle kunna göra en översyn. Vi fick
              ganska snabbt ett svar att det inte var aktuellt.
            </seg>
          </u>
          <note type="speaker" xml:id="i-3a339b14c1f9fc8d-0">
            Anf. 101 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-6">
            <seg xml:id="i-e3584299f50ecda3-0">
              Herr talman! Jag tog i mitt anförande upp synen på konstnärsgruppen.
              Den domineras av att konstnärerna trots långa utbildningar och
              hög kompetens antas kunna utföra sitt arbete mot en mycket låg
              eller ingen ersättning alls och att en konstnärsverksamhet inte
              skiljer sig från den gängse småföretagarens.
            </seg>
            <seg xml:id="i-344d0311e38ef382-0">
              Låt mig ställa en konkret fråga till Dan Kihlström.
            </seg>
            <seg xml:id="i-a335b289545d9f76-0">
              Det här innebär, vilket jag tror att Dan Kihlström också känner
              till, att konstnärerna hamnar mellan stolarna. Man hamnar väldigt
              ofta utanför försäkringssystemen, som rätt till a-kassa, pension
              och sjukförsäkring. Då undrar jag: Vad har ni i alliansregeringen
              gjort för att konstnärerna inte ska hamna utanför de här försäkringssystemen?
              Vad har ni kommit med för konkreta förslag vad gäller de förenklade
              reglerna för småföretagen, och på vilket sätt har de gynnat konstnärerna?
              Jag har ställt i alla fall den senare frågan till Centerpartiet
              och inte fått något svar. Jag hoppas att Dan Kihlström kan leda
              oss till åtminstone någon form av svar på de här frågorna.
            </seg>
          </u>
          <note type="speaker" xml:id="i-d2ed8a642d927f37-0">
            Anf. 102 DAN KIHLSTRÖM (kd) replik:
          </note>
          <u who="dan_kihlstrom_3e3877" xml:id="i-676976faa225f3e2-2">
            <seg xml:id="i-321572a0fca1a67e-0">
              Herr talman! I dag diskuterar vi avveckling av inkomstgarantier
              för konstnärer. Precis som jag sade i mitt anförande menar jag
              att konstnärerna och kultursektorn är speciella, alltså att man
              har speciella arbetsvillkor. Det var också därför som jag sade
              att det är viktigt att vi och det får vi göra tillsammans på olika
              sätt kommer med olika, konkreta förslag för att förbättra villkoren
              för konstnärerna.
            </seg>
            <seg xml:id="i-d9237df1a26b0cb2-0">
              Jag menar att det förslag som vi diskuterar i dag jag säger inte
              att det är hela lösningen kan vara en klar förbättring, att fler
              kan få möjligheter. Det har ju sagts här i anföranden att det
              finns goda utvärderingar som visar att när fler får möjlighet
              till lite längre stipendier, det vill säga fem eller tio år, har
              man fått ett större fäste och kanske nått ut på ett bättre sätt.
              Därmed har man också fått möjlighet att försörja sig på det man
              gör.
            </seg>
            <seg xml:id="i-28c36a0f48fb8150-0">
              Därför menar jag att det är ett steg i rätt riktning att styra
              om från livstidsgarantier till långtidsstipendier så att fler
              kan utföra sitt konstnärskap på ett bättre sätt. Och då pratar
              jag om alla åldrar, inte bara yngre. Jag är alldeles övertygad
              om att också äldre konstnärer kan få del av det här.
            </seg>
          </u>
          <note type="speaker" xml:id="i-de6aa10913a42ed9-0">
            Anf. 103 SIV HOLMA (v) replik:
          </note>
          <u who="siv_holma_594ed7" xml:id="i-569cf4aca6502fa8-7">
            <seg xml:id="i-b24b98fcde782fd2-0">
              Herr talman! Behovet av inkomstgaranti hänger ihop med frågorna
              som jag ställde i mitt förra inlägg om konstnärsgruppen som har
              en så särpräglad arbetsmarknad, om man jämför med dem som har
              månadslön och även med småföretagare. Jag förstår att några svar
              kunde Dan Kihlström inte komma med.
            </seg>
            <seg xml:id="i-885ab2ea4f6b3af2-0">
              Så länge den faktiska verkligheten är som den är finns det ett
              behov av inkomstgarantier, för vi kan inte lämna människor vind
              för våg. Efter ett långt arbete som konstnärer med väldigt låga
              inkomster ska de liksom bara klara sig bäst de kan.
            </seg>
            <seg xml:id="i-48752b07bcfad44f-0">
              Vi har en annan syn på konsten. Vi tycker att man skulle kunna
              säga så här: Om man vurmar för verklighetens folk bör man också
              titta på hur den faktiska verkligheten ser ut för konstnärerna.
              Bild- och formkonstnärernas genomsnittsinkomst ligger vid fattigdomsgränsen.
              Detta är inte bra för en nation som vill vara en kulturnation.
              Det är en skamfläck.
            </seg>
          </u>
          <note type="speaker" xml:id="i-f1ac8712ee4accfc-0">
            Anf. 104 DAN KIHLSTRÖM (kd) replik:
          </note>
          <u who="dan_kihlstrom_3e3877" xml:id="i-9cace7fd3ba580b1-1" next="cont">
            <seg xml:id="i-48d2dc1e5b147eed-0">
              Herr talman! Ett bevarande av inkomstgarantin eller inkomstgarantin
              i sig förbättrar inte villkoren för konstnärskollektivet, vad
              jag kan förstå. Inom de närmaste åren kanske det handlar om fem
              till tio personer som skulle kunna få del av inkomstgarantin i
              den form som ni vill ha kvar. Det är alltså väldigt få personer
              som då skulle kunna få en förbättrad situation. Vi, däremot, förändrar
              nu och försöker se till att fler ska få del av det här.
            </seg>
            <seg xml:id="i-bb9152919b4ab99e-0">
              Jag vill sedan påminna om att alliansregeringen har gjort insatser
              som gör att fler konstnärer har möjligheter att förbättra sina
              villkor. Vi har byggt ut allianserna. Det som var påbörjat har
              vi byggt vidare på. Det gör att fler har möjlighet till inkomst.
              Vi har satsat mer pengar på folkbildningen, och jag vet att folkbildningen
              i sig engagerar många konstnärer. Vi har också inrättat Skapande
              skola, som är en bra plattform för konstnärer att få komma ut
              till skolorna och dela med sig av sitt konstnärliga liv. Så vi
              har vidtagit konkreta åtgärder för att förbättra villkoren för
              konstnärerna.
            </seg>
          </u>
          <note xml:id="i-405680d8a31394c0-2">
            Överläggningen var härmed avslutad.
          </note>
          <note xml:id="i-731a96985a8bf162-0">
            7 § Statligt stöd till riksdagspartiernas kvinnoorganisationer
          </note>
          <note xml:id="i-4355ec998d031039-3">
            Föredrogs
          </note>
          <note xml:id="i-1d607c0d6835d3cb-0">
            Talmannen konstaterade att ingen talare var anmäld.
          </note>
          <note xml:id="i-7c0d116da1e68d34-0">
            8 § Anmälan om interpellationer
          </note>
          <note xml:id="i-0da17b2b382c9390-0">
            Anmäldes att följande interpellationer framställts
          </note>
          <note xml:id="i-dab1542db345452b-0">
            den 21 maj
          </note>
          <note xml:id="i-b420969658b0471a-0">
            Anders Karlsson
          </note>
          <note xml:id="i-1a1915ab7e595c4b-0">
            Bosse Ringholm
          </note>
          <note xml:id="i-2aacba7e2bd29378-0">
            Marie Nordén
          </note>
          <note xml:id="i-f5792cee85996880-0">
            Per Svedberg
          </note>
          <note xml:id="i-f5cdcbf25ce7e711-0">
            Patrik Björck
          </note>
          <note xml:id="i-89d2e3b9629c32b4-0">
            Lennart Axelsson
          </note>
          <note xml:id="i-89d2e3b9629c32b4-1">
            Lennart Axelsson
          </note>
          <note xml:id="i-98d3f98a4cc6384f-0">
            Hans Olsson
          </note>
          <note xml:id="i-51a5cd017efc2221-0">
            Lars U Granberg
          </note>
          <note xml:id="i-51a5cd017efc2221-1">
            Lars U Granberg
          </note>
          <note xml:id="i-1a1915ab7e595c4b-1">
            Bosse Ringholm
          </note>
          <note xml:id="i-1a1915ab7e595c4b-2">
            Bosse Ringholm
          </note>
          <note xml:id="i-1a1915ab7e595c4b-3">
            Bosse Ringholm
          </note>
          <note xml:id="i-7256a52fbdd24fb9-0">
            Christina Axelsson
          </note>
          <note xml:id="i-fb60f8bebbb18071-0">
            Jan Lindholm
          </note>
          <note xml:id="i-2ccd751e70bf1ce8-0">
            Mikael Damberg
          </note>
          <note xml:id="i-7dca61b99b84cc6c-0">
            Veronica Palm
          </note>
          <note xml:id="i-96f523af288c1a0f-0">
            Sylvia Lindgren
          </note>
          <note xml:id="i-fb60f8bebbb18071-1">
            Jan Lindholm
          </note>
          <note xml:id="i-237941e4e987c4b8-0">
            Morgan Johansson
          </note>
          <note xml:id="i-cff7714ca940eb34-0">
            Britta Rådström
          </note>
          <note xml:id="i-248d3a92ef9abc0f-0">
            Thomas Strand
          </note>
          <note xml:id="i-0d94335e29d335f8-0">
            Börje Vestlund
          </note>
          <note xml:id="i-976670ff8957075d-0">
            Göte Wahlström
          </note>
          <note xml:id="i-7dca61b99b84cc6c-1">
            Veronica Palm
          </note>
          <u who="dan_kihlstrom_3e3877" prev="cont" xml:id="i-dc8be4734daabbe0-1">
            <seg xml:id="i-f4de21f0097c9721-0">
              Luciano Astudillo
            </seg>
            <seg xml:id="i-f15da665c4e3eaa2-0">
              Holger Gustafsson
            </seg>
          </u>
          <note xml:id="i-49a438956edf5b26-0">
            Eva Sonidsson
          </note>
          <note xml:id="i-264c7a55227106af-0">
            Fredrik Lundh Sammeli
          </note>
          <note xml:id="i-3ad393848472cbf2-0">
            Leif Jakobsson
          </note>
          <note xml:id="i-3f3130928113f4bb-0">
            Håkan Juholt
          </note>
          <note xml:id="i-248d3a92ef9abc0f-1">
            Thomas Strand
          </note>
          <note xml:id="i-97bef3317de0bbd5-0">
            Krister Örnfjäder
          </note>
          <note xml:id="i-97bef3317de0bbd5-1">
            Krister Örnfjäder
          </note>
          <note xml:id="i-14fbf6dff0a6aaf1-0">
            Matilda Ernkrans
          </note>
          <note xml:id="i-488e6465547f4233-0">
            Carina Hägg
          </note>
          <note xml:id="i-7dca61b99b84cc6c-2">
            Veronica Palm
          </note>
          <note xml:id="i-7dca61b99b84cc6c-3">
            Veronica Palm
          </note>
          <note xml:id="i-7dca61b99b84cc6c-4">
            Veronica Palm
          </note>
          <note xml:id="i-7dca61b99b84cc6c-5">
            Veronica Palm
          </note>
          <note xml:id="i-fc8271665b5fcd1c-0">
            Eva-Lena Jansson
          </note>
          <note xml:id="i-fc8271665b5fcd1c-1">
            Eva-Lena Jansson
          </note>
          <note xml:id="i-fc8271665b5fcd1c-2">
            Eva-Lena Jansson
          </note>
          <note xml:id="i-fc8271665b5fcd1c-3">
            Eva-Lena Jansson
          </note>
          <note xml:id="i-fc8271665b5fcd1c-4">
            Eva-Lena Jansson
          </note>
          <note xml:id="i-fc8271665b5fcd1c-5">
            Eva-Lena Jansson
          </note>
          <note xml:id="i-fc8271665b5fcd1c-6">
            Eva-Lena Jansson
          </note>
          <note xml:id="i-afc824eeeb98ff06-0">
            Monica Green
          </note>
          <note xml:id="i-afc824eeeb98ff06-1">
            Monica Green
          </note>
          <note xml:id="i-0914bc15343694c2-0">
            Siw Wittgren-Ahl
          </note>
          <note xml:id="i-71dba6d1aa0c3966-0">
            Catharina Bråkenhielm
          </note>
          <note xml:id="i-bf55a752bfa29454-0">
            Gunilla Carlsson
          </note>
          <note xml:id="i-a0072b0504fd8cbb-0">
            Kenneth G Forslund
          </note>
          <note xml:id="i-251b98ec17dde040-0">
            Staffan Danielsson
          </note>
          <note xml:id="i-251b98ec17dde040-1">
            Staffan Danielsson
          </note>
          <note xml:id="i-251b98ec17dde040-2">
            Staffan Danielsson
          </note>
          <note xml:id="i-f7235111f0fd53e1-0">
            Gunvor G Ericson
          </note>
          <note xml:id="i-6365d4c1daaebc0b-0">
            Peter Rådberg
          </note>
          <note xml:id="i-6365d4c1daaebc0b-1">
            Peter Rådberg
          </note>
          <note xml:id="i-19c4840310aec4b5-0">
            Ronny Olander
          </note>
          <note xml:id="i-8d23b1afd1254df7-0">
            Göran Persson
          </note>
          <note xml:id="i-8d23b1afd1254df7-1">
            Göran Persson
          </note>
          <note xml:id="i-8d23b1afd1254df7-2">
            Göran Persson
          </note>
          <note xml:id="i-8d23b1afd1254df7-3">
            Göran Persson
          </note>
          <note xml:id="i-8d23b1afd1254df7-4">
            Göran Persson
          </note>
          <note xml:id="i-e80293892249e5aa-0">
            Bo Bernhardsson
          </note>
          <note xml:id="i-89d2e3b9629c32b4-2">
            Lennart Axelsson
          </note>
          <note xml:id="i-f6ef2c735cf0104c-0">
            Urban Ahlin
          </note>
          <note xml:id="i-664e4f4d5934b40d-0">
            Berit Högman
          </note>
          <note xml:id="i-de68c11fb17a97a7-0">
            Carina Moberg
          </note>
          <note xml:id="i-ce617ea00fe449cc-0">
            Lars Johansson
          </note>
          <note xml:id="i-73d619d542b4bfcc-0">
            Thomas Östros
          </note>
          <note xml:id="i-e5779c711100fd5c-0">
            Marie Granlund
          </note>
          <note xml:id="i-98d976043738e028-0">
            Lena Hallengren
          </note>
          <note xml:id="i-2564a3c2cc3bc2a1-0">
            Tomas Eneroth
          </note>
          <note xml:id="i-2564a3c2cc3bc2a1-1">
            Tomas Eneroth
          </note>
          <note xml:id="i-7dca61b99b84cc6c-6">
            Veronica Palm
          </note>
          <note xml:id="i-f7235111f0fd53e1-1">
            Gunvor G Ericson
          </note>
          <note xml:id="i-933bcd9a04c485f9-0">
            Anders Ygeman
          </note>
          <note xml:id="i-f414ea894b12fccb-0">
            Ylva Johansson
          </note>
          <note xml:id="i-c1250b6ceea0c536-0">
            Sven-Erik Österberg
          </note>
          <note xml:id="i-c1250b6ceea0c536-1">
            Sven-Erik Österberg
          </note>
          <note xml:id="i-c1250b6ceea0c536-2">
            Sven-Erik Österberg
          </note>
          <note xml:id="i-2ccd751e70bf1ce8-1">
            Mikael Damberg
          </note>
          <note xml:id="i-fc8271665b5fcd1c-7">
            Eva-Lena Jansson
          </note>
          <note xml:id="i-1604da3cd23214ad-0">
            Ibrahim Baylan
          </note>
          <note xml:id="i-7256a52fbdd24fb9-1">
            Christina Axelsson
          </note>
          <note xml:id="i-0d94335e29d335f8-1">
            Börje Vestlund
          </note>
          <note xml:id="i-51d7e01c782cf2a1-0">
            Maryam Yazdanfar
          </note>
          <note xml:id="i-8d23b1afd1254df7-5">
            Göran Persson
          </note>
          <note xml:id="i-51d7e01c782cf2a1-1">
            Maryam Yazdanfar
          </note>
          <note xml:id="i-8d23b1afd1254df7-6">
            Göran Persson
          </note>
          <note xml:id="i-afc824eeeb98ff06-2">
            Monica Green
          </note>
          <note xml:id="i-2ccd751e70bf1ce8-2">
            Mikael Damberg
          </note>
          <note xml:id="i-5e8d85faefb8b15f-0">
            Karl Gustav Abramsson
          </note>
          <note xml:id="i-4d7ae669859e1ae2-0">
            Interpellationerna 2009/10:399448 redovisas i bilaga som fogats
            till riksdagens snabbprotokoll tisdagen den 25 maj.
          </note>
          <note xml:id="i-db0939f4a2ec302f-0">
            Interpellationerna 2009/10:449492 redovisas i bilaga som fogats
            till riksdagens snabbprotokoll tisdagen den 1 juni.
          </note>
          <note xml:id="i-e2d2ffea41f76fb2-0">
            9 § Anmälan om frågor för skriftliga svar
          </note>
          <note xml:id="i-38d4f3a1b363ac9d-0">
            Anmäldes att följande frågor för skriftliga svar framställts
          </note>
          <note xml:id="i-dab1542db345452b-1">
            den 21 maj
          </note>
          <note xml:id="i-8d23b1afd1254df7-7">
            Göran Persson
          </note>
          <note xml:id="i-ffb509d6ce0f3a7a-0">
            Carina Adolfsson Elgestam
          </note>
          <note xml:id="i-855d843604342d82-0">
            Helén Pettersson
          </note>
          <note xml:id="i-75b35ffaf5bbabca-0">
            Gunnar Sandberg
          </note>
          <note xml:id="i-9d3a74a128e135ab-0">
            Kristina Zakrisson
          </note>
          <note xml:id="i-f5cdcbf25ce7e711-1">
            Patrik Björck
          </note>
          <note xml:id="i-2760c257d3670381-0">
            Solveig Hellquist
          </note>
          <note xml:id="i-af8d0b12ece6e817-0">
            Frågorna redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note xml:id="i-93c2c0ee7343c057-0">
            10 § Anmälan om skriftliga svar på frågor
          </note>
          <note xml:id="i-d752cd6c8fa6d65d-0">
            Anmäldes att skriftliga svar på följande frågor inkommit
          </note>
          <note xml:id="i-18e0ad1323353764-0">
            den 20 maj
          </note>
          <note xml:id="i-8cbd38ad73afdb97-0">
            Yilmaz Kerimo
          </note>
          <note xml:id="i-eeecd233966dc6fc-0">
            Carin Runeson
          </note>
          <note xml:id="i-14908f0d82fa0b1e-0">
            Hans Linde
          </note>
          <note xml:id="i-14908f0d82fa0b1e-1">
            Hans Linde
          </note>
          <note xml:id="i-4adbd281c79e0f65-0">
            Svaren redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note xml:id="i-55ac8a1125d76753-0">
            11 § Kammaren åtskildes kl. 14.15.
          </note>
          <note xml:id="i-a55d05e2d2d69464-0">
            Förhandlingarna leddes
          </note>
          <note xml:id="i-0fda9bd24e019b41-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
