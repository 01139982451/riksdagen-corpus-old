<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--124</head>
          <docDate when="2008-01-01">2008-01-01</docDate>
        </div>
      </front>
      <body>
        <div>
          <note xml:id="i-5ceabe6271b31ec6-0">
            ﻿
          </note>
          <note xml:id="i-4498d142b9892d95-0">
            Riksdagens protokoll
          </note>
          <note xml:id="i-61adda8a4c4bd62e-0">
            2008/09:124
          </note>
          <note xml:id="i-67a5ea28dff45e9c-0">
            Tisdagen den 26 maj
          </note>
          <note xml:id="i-d366ce0b4862f625-0">
            Kl. 13:00 - 16:49
          </note>
          <note xml:id="i-d0b8c7e8a644b710-0">
            1 § Justering av protokoll
          </note>
          <note xml:id="i-5c259b9b0ba6c28c-0">
            Justerades protokollet för den 19 maj.
          </note>
          <note xml:id="i-cde2a98874de30fe-0">
            2 § Anmälan om fördröjda svar på interpellationer
          </note>
          <note xml:id="i-798397e50c6984c5-0">
            Till riksdagen hade inkommit följande skrivelser:
          </note>
          <note xml:id="i-42d76513c90bba88-0">
            Interpellation 2008/09:507
          </note>
          <note xml:id="i-f283e5a9bda7ac99-0">
            Interpellation 2008/09:507 God levnadsnivå
          </note>
          <note xml:id="i-076bad0030940f52-0">
            Interpellationen kommer att besvaras måndagen den 8 juni 2009.
          </note>
          <note xml:id="i-cbdc1f5a7295e567-0">
            Skälet till dröjsmålet är redan inbokade engagemang.
          </note>
          <note xml:id="i-45ead9a43db52884-0">
            Marianne Jenryd
          </note>
          <note xml:id="i-3ecbcc67b483d140-0">
            Interpellation 2008/09:513
          </note>
          <note xml:id="i-eccb4a3b6f8254c9-0">
            Interpellation 2008/09:513 Socialtjänstens riskbedömningar i
            tvister om vårdnad, boende och umgänge
          </note>
          <note xml:id="i-076bad0030940f52-1">
            Interpellationen kommer att besvaras måndagen den 8 juni 2009.
          </note>
          <note xml:id="i-cbdc1f5a7295e567-1">
            Skälet till dröjsmålet är redan inbokade engagemang.
          </note>
          <note xml:id="i-45ead9a43db52884-1">
            Marianne Jenryd
          </note>
          <note xml:id="i-6a41b4f65cb38b3c-0">
            Interpellation 2008/09:517
          </note>
          <note xml:id="i-9d7f1f1b2dcdc634-0">
            Interpellation 2008/09:517 Den ekonomiska krisens effekter på
            folkhälsa
          </note>
          <note xml:id="i-5776a3cfa20dccff-0">
            Interpellationen kommer att besvaras tisdagen den 23 juni 2009.
          </note>
          <note xml:id="i-cbdc1f5a7295e567-2">
            Skälet till dröjsmålet är redan inbokade engagemang.
          </note>
          <note xml:id="i-45ead9a43db52884-2">
            Marianne Jenryd
          </note>
          <note xml:id="i-61f573beb6dbef5f-0">
            3 § Svar på interpellation 2008/09:509 om finansieringen av den
            svenska skolan
          </note>
          <note type="speaker" xml:id="i-cf54c9ccd61f6682-0">
            Anf. 1 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-0">
            <seg xml:id="i-0ef293b9a69a61f3-0">
              Fru talman! Mats Pertoft har frågat mig hur jag kommer att agera
              för att säkerställa finansieringen av den svenska skolan i den
              pågående ekonomiska krisen i syfte att säkra skolans resultat
              och elevernas kunskaper.
            </seg>
            <seg xml:id="i-3cc37eba9e716c2d-0">
              Som Mats Pertoft vet är finansieringen av skolan en kommunal
              angelägenhet. Statens ansvar är att besluta om nationella mål
              och riktlinjer. Sedan ska huvudmännen fördela resurser och organisera
              verksamheten efter lokala förutsättningar.
            </seg>
            <seg xml:id="i-60d8262b09356f7e-0">
              Under mandatperioden har staten tillfört 27 miljarder kronor
              till kommuner och landsting. Ytterligare insatser är aviserade
              för kommande år. Min förhoppning är att en stor del av dessa medel
              används för att säkra skolans kvalitet, bland annat genom att
              behålla en hög lärartäthet.
            </seg>
            <seg xml:id="i-c6a89133a9085ecf-0">
              Samtidigt måste kommunerna våga göra tuffa prioriteringar när
              det ekonomiska utrymmet krymper. Det handlar om att värna välfärdens
              kärna skolan och omsorgen om våra barn och äldre och kanske låta
              andra, mindre nödvändiga, utgifter stå tillbaka för tillfället.
            </seg>
            <seg xml:id="i-8e9ab618f30c7380-0">
              Sammantaget ger de 17 miljarder kronor som staten avser att tillföra
              Sveriges kommuner och landsting under de närmaste åren goda förutsättningar
              att behålla hög kvalitet i skolväsendet. Vilka prioriteringar
              som görs kan jag dock inte styra över, utan dessa beslut måste
              fattas på lokal nivå. Min förhoppning är naturligtvis att kommunerna
              väljer att prioritera satsningar på välfärdens kärna, där skolan
              är en viktig del.
            </seg>
          </u>
          <note type="speaker" xml:id="i-7785540cf4f8a278-0">
            Anf. 2 MATS PERTOFT (mp):
          </note>
          <u who="mats_pertoft_740cd3" xml:id="i-204f50cca867b7fd-0">
            <seg xml:id="i-7b1c92114e27ca5a-0">
              Fru talman! Tack, utbildningsministern, för svaret! Vi är säkert
              helt överens när det gäller vikten av att trygga och säkerställa
              skolans kvalitet och resultat.
            </seg>
            <seg xml:id="i-5ba3502d38d1ada7-0">
              Emellertid är jag väldigt besviken på regeringens agerande i
              denna fråga. I svaret talar man om 17 miljarder och om 27 miljarder,
              utan att med ett ord nämna att dessa pengar till allra största
              delen redan är uppbokade som kostnadskompensationer eller andra
              uppdrag till kommunerna, bland annat en vällovlig läsa-skriva-räkna-satsning,
              lärarlyft och andra saker.
            </seg>
            <seg xml:id="i-3db3c1547c5a1f93-0">
              Vad utbildningsministern inte med ett ord säger är att det enda
              staten har aviserat för att hjälpa kommunerna i den ekonomiska
              krisen är 7 miljarder detta samtidigt som regeringens eget institut,
              Konjunkturinstitutet, har sagt att det skulle behövas 17 miljarder.
              En samlad ekonomisk expertis i Sverige, utom finansministern,
              säger att det behövs mer pengar. Sverige har ju sedan 90-talets
              kris skapat en väldigt väl fungerande ekonomisk politik och står
              väl rustat inför denna ekonomiska kris. Men meningen är att man
              i en ekonomisk kris ska ha muskler att hjälpa kommunerna. Det
              vi står inför är rejäla nedskärningar i skolan och andra kommunala
              sektorer som vi inte kommer ifrån om inte staten skjuter till
              något.
            </seg>
            <seg xml:id="i-eb6fecf43a77cab2-0">
              Vi i Miljöpartiet har valt att gå på Konjunkturinstitutets rekommendation.
              I vår budget har vi avsatt 5 miljarder i år. Regeringen har avsatt
              noll. Vi har avsatt 12 miljarder nästa år, vilket stämmer väl
              med Konjunkturinstitutets bedömningar.
            </seg>
            <seg xml:id="i-983dfb871af640b4-0">
              Detta handlar om att säkerställa att lärartätheten inte minskas
              så att resultaten därigenom kan bibehållas och till och med öka
              precis det som utbildningsministern var inne på i sitt svar på
              min interpellation.
            </seg>
            <seg xml:id="i-c289e4546ec742e2-0">
              Jag undrar hur utbildningsministern tänker se till att vi inte
              hamnar i precis samma situation som under 90-talet där sex år
              gick till spillo när det gäller kvalitetsförbättring på grund
              av de bristande ekonomiska insatserna från staten. På den tiden
              fanns inte de ekonomiska muskler som behövdes. I dag finns de,
              men utbildningsministern som alltid har talat sig varm för kvalitet
              i skolan, högre lärartäthet och annat gör ingenting i denna fråga.
            </seg>
            <seg xml:id="i-161349a96bf5aa9c-0">
              Jag är väldigt förvånad och menar att vi måste se till att vi
              inte får färre utan snarare fler lärare, att kommunerna får resurser
              att genomföra detta och att staten hjälper till i denna situation
              av nöd ute i kommunerna. Utan lärare blir det nämligen väldigt
              svårt att upprätthålla en god skola.
            </seg>
            <seg xml:id="i-be4ee12b72f0f6a3-0">
              Det är varken kommunerna eller staten som har skapat krisen;
              det är en internationell finanskris. Men staten har de ekonomiska
              musklerna. Dessa muskler har inte kommunerna i denna grad. Därför
              kvarstår min fråga: Vad tänker utbildningsministern göra för att
              säkerställa skolans ekonomi i dessa kristider?
            </seg>
          </u>
          <note type="speaker" xml:id="i-b84e5846230dfed6-0">
            Anf. 3 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-1">
            <seg xml:id="i-754a3be2d0f9208b-0">
              Fru talman! Det var bra att Mats Pertoft till sist ändå antydde
              att krisen är global och inte tillverkad här hemma. Jag tror tyvärr
              att om krisen blir så djup och lång som man nu tror prognoser
              är alltid osäkra finns det inga beslut i denna kammare som till
              sist kan garantera att stora samhällssektorer går opåverkade ur
              detta. Tyvärr är det så.
            </seg>
            <seg xml:id="i-a6b9f82ca11d41e6-0">
              Det är klart att när man sitter i opposition har man ett oändligt
              checkhäfte att skriva ut till allt och alla. Man kan stå här och
              lova att om bara vi hade styrt i stället så hade ingen märkt av
              krisen.
            </seg>
            <seg xml:id="i-f087e16c06ed5f08-0">
              Tyvärr, Mats Pertoft, är detta inte trovärdigt. Ni tre oppositionspartier
              är överens om att öka utgifterna på nästan alla områden, men ni
              har ju inte redovisat hur det ska betalas över huvud taget. Ska
              man ha skattehöjningar just nu i detta läge, vilket huvuddelen
              av den samlade ekonomiska expertisen i princip avråder starkt
              ifrån? Just nu ska man inte dra in köpkraft, men det föreslås
              skattehöjningar från flera av partierna i den rödgröna alliansen.
              Det är ytterst oklokt.
            </seg>
            <seg xml:id="i-033aac50195737bf-0">
              Ska ni göra besparingar på andra områden? Ska ni öka statens
              upplåning så att vi lånar mer pengar till vår välfärd? Det svarar
              ni inte på, men det är lätt att stå här och lova nya utgifter
              till allting.
            </seg>
            <seg xml:id="i-3e134a5d08f76d00-0">
              När detta är sagt har vi ändå i vårpropositionen aviserat 17
              nya miljarder till kommunsektorn. Då frågar Mats Pertoft hur jag
              kan garantera att dessa pengar hamnar i skolan. Svaret är att
              det kan jag inte. Det är upp till kommunerna att avgöra. Det handlar
              om att kommunerna ska orka prioritera skolan.
            </seg>
            <seg xml:id="i-02c9554c62ebc8d1-0">
              Låt mig jämföra tre kommuner: det borgerligt styrda Helsingfors
              med kommunerna Göteborg och Malmö som styrs av rödgröna partier.
              Det borgerligt styrda Helsingfors prioriterar skolan mycket högre
              än vad de rödgröna kommunerna Göteborg och Malmö gör. Man satsar
              mycket mer på skolan per elev räknat i Helsingfors än i Göteborg
              och Malmö.
            </seg>
            <seg xml:id="i-2d1696f0945646d1-0">
              Det är det jag menar: Vi kan skriva ut hur många checkar som
              helst, men sedan handlar det om att kommunerna ska orka prioritera
              skolan i sista ändan. Det är olika i olika kommuner, och där måste
              vi tala med våra partikamrater runt omkring i Sveriges kommuner.
            </seg>
            <seg xml:id="i-27ca22aa2d320fd3-0">
              Det går inte alltid att jämföra storstäder och glesbygdskommuner,
              men när vi tar de här tre storstadskommunerna som är jämförbara
              har Mats Pertoft en hemläxa att göra. Tala med miljöpartisterna!
              Tala med de rödgröna kamraterna i Göteborg och Malmö och se till
              att de prioriterar skolan när de nu får nya statsbidrag!
            </seg>
            <seg xml:id="i-8d6ee57c2982ed82-0">
              Folkpartiet är ensamt bland partierna om att tycka att kommunaliseringen
              har varit mindre lyckad.
            </seg>
            <seg xml:id="i-6a623bf209eb7e2a-0">
              Varje gång det kommer upp frågor om hur kommunerna prioriterar
              tycker Mats Pertoft och Miljöpartiet att staten ska gå in och
              styra mer. Men varför har ni då kommunaliserat skolan? Den frågan
              måste man ställa. Varför har ni gjort det från första början?
            </seg>
            <seg xml:id="i-353a5522419d3b17-0">
              Nu har vi det system som vi har. Skolan kommer sannolikt att
              vara kommunaliserad under överskådlig tid. Det gör att vi måste
              se till att kommunerna prioriterar rätt.
            </seg>
            <seg xml:id="i-e10ab360944f91a7-0">
              Det är klart att alla önskar att vi kunde ha mycket mer pengar.
              Men de finns inte, Mats Pertoft. Statens kassakista är tom. Det
              innebär att om man ska skriva ut ytterligare checkar måste man
              tyvärr göra saker som är väldigt skadliga för svensk ekonomi i
              stort. Det handlar om att höja skatterna just nu, låna mer och
              så vidare. Jag tror inte att någon egentligen vill det, och alla
              inser att det är fel. Det är lätt att stå i opposition och ropa
              på nya utgifter.
            </seg>
            <seg xml:id="i-6ccbc18dcca0af7d-0">
              Vad det handlar om just nu är att Sverige, staten och kommunerna
              gemensamt, bestämmer sig för att prioritera skolan också i tuffa
              tider. Då har ett antal kommuner en hemläxa att göra. Nu kommer
              17 nya miljarder. Se till att de hamnar i skolan!
            </seg>
          </u>
          <note type="speaker" xml:id="i-750bcca52722d8c5-0">
            Anf. 4 MATS PERTOFT (mp):
          </note>
          <u who="mats_pertoft_740cd3" xml:id="i-204f50cca867b7fd-1">
            <seg xml:id="i-6e42c182421d1072-0">
              Fru talman! Såvitt jag vet har regeringen lovat enbart 7 miljarder
              till kommunerna för dessa oförutsedda nedskärningar. De andra
              10 miljarderna måste vara betalning för någonting annat som man
              har sagt att kommunerna ska göra. Det är 7 miljarder som det handlar
              om och inte 17 miljarder.
            </seg>
            <seg xml:id="i-614b470f8220e2a2-0">
              Utbildningsministern skjuter ifrån sig ansvaret. Han lägger detta
              på olika kommunala styren oberoende av om det är rödgröna eller
              borgerligt styrda kommuner. Det är inte det som det handlar om.
              Detta handlar om att det är en global kris. Sverige har skött
              sina finanser väldigt bra. Man är väl rustad inför detta, och
              den samlade ekonomiska expertisen föreslår faktiskt att man ökar
              upplåningen för att klara krisen för att sedan dra åt när det
              är bättre tider.
            </seg>
            <seg xml:id="i-a11c3817dd896901-0">
              När det gäller kommunaliseringen har jag en fråga: Tänker utbildningsministern
              föreslå mer pengar till skolan om den blir förstatligad? Det är
              precis samma sak. Det ändrar ingenting. Detta handlar inte om
              någonting annat än att utbildningsministern måste vara beredd
              att se till att kommunerna får så mycket pengar att de kan stävja
              de värsta formerna av minskningar av lärartätheten i skolorna.
              44 procent av kommunernas inkomster går till skolan, och 40 procent
              går till vård och omsorg. Är det Jan Björklund och Göran Hägglund
              som ska göra upp om var det är bäst att skära? Detta handlar om
              ca 80 procent av kommunernas utgifter. Är det vård, skola och
              omsorg som alliansregeringen vill att kommunerna ska skära i,
              eller är man beredd att satsa på kvalitet och kunskap?
            </seg>
          </u>
          <note type="speaker" xml:id="i-de46f59b58045db1-0">
            Anf. 5 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-2">
            <seg xml:id="i-f7d5cfce8787c8e8-0">
              Fru talman! Plötsligt förstår jag Mats Pertofts interpellation.
              Han har inte förstått regeringens förslag. Vi tillför kommunerna
              17 miljarder i ökade statsbidrag i påsen. Dessa 17 miljarder är
              inte öronmärkta för olika saker. Jag förstår nu att Mats Pertoft
              trodde att det handlade om en bråkdel av den summan. Men 17 miljarder
              är det som föreslås i vårpropositionen som nyligen lades fram
              i riksdagen.
            </seg>
            <seg xml:id="i-0466393977b45fcd-0">
              Jag kan inte garantera att ens den summan kommer att räcka för
              att täcka alla svarta hål i många kommuner. Jag tar gärna som
              exempel några av de kommuner som har prioriterat fel. Sådana finns
              av alla politiska kulörer, men några av de värsta när det gäller
              att prioritera fel är de som just nu skriker mest om att få pengar.
            </seg>
            <seg xml:id="i-88d99de35431ffdb-0">
              Jag kan nämna Luleå kommun som är socialdemokratiskt styrd. Där
              skär man nu ned med 30 miljoner i skolan och har varslat 100 lärare.
              Samtidigt fattade man beslut om att bygga en kommunal evenemangsarena
              som ska kosta 30 miljoner per år. Det är exempel på en felaktig
              prioritering.
            </seg>
            <seg xml:id="i-07f97d03562bd4ec-0">
              Björklund skjuter ifrån sig ansvaret, säger Mats Pertoft. Ursäkta,
              men det är väl ditt parti, Mats Pertoft, som har sett till att
              skolan har blivit kommunaliserad? Makten ligger där. Det är du
              som har skjutit ansvaret från staten till Luleå kommun. Luleå
              kommun har naturligtvis rätt att göra så här. Men när man sedan
              kommer till mig och tigger om mer pengar förstår man inte sitt
              ansvar.
            </seg>
            <seg xml:id="i-c79e1b6f6b6cff5f-0">
              Det handlar nu om att våga prioritera skolan. Gör som borgerligt
              styrda Helsingfors och prioritera skolan och sprätt inte i väg
              pengarna på allting annat just nu. Välfärdens kärna är det som
              statsbidragen ska användas till.
            </seg>
            <seg xml:id="i-aeacee3c95fb78fa-0">
              Mats Pertoft, stå inte och inbilla svenska folket att om du satt
              i regeringen skulle det finnas obegränsat med pengar och människor
              skulle över huvud taget inte behöva märka av krisen! Stå inte
              och inbilla människor det, Mats Pertoft, det är inte ärligt!
            </seg>
          </u>
          <note type="speaker" xml:id="i-f8c55f3a3719e626-0">
            Anf. 6 MATS PERTOFT (mp):
          </note>
          <u who="mats_pertoft_740cd3" xml:id="i-204f50cca867b7fd-2">
            <seg xml:id="i-5c67e84e41934c26-0">
              Fru talman! Utbildningsministern talar om att raljera när det
              är han som raljerar.
            </seg>
            <seg xml:id="i-222bbe039e7ec332-0">
              Alla partier i riksdagen utom Folkpartiet, såvitt jag vet, står
              bakom kommunaliseringen. Folkpartiet är ensamt i frågan om att
              vilja förstatliga skolan igen. Det skulle dessutom inte ge mer
              pengar. Jag har i alla fall inte hört några sådana löften från
              utbildningsministern.
            </seg>
            <seg xml:id="i-4c2537ef7094b1c9-0">
              Det här handlar om att det skärs ned i Sveriges skolor i dag
              och lärare avskedas. Det gör man inte av illvilja. De må vara
              hänt att olika kommuner har fattat olika beslut, och jag beklagar
              de kommuner som satsar på fel saker. Men 80 procent av den kommunala
              verksamheten handlar om skola, vård och omsorg. Om man inte vill
              dra ned på detta måste man hjälpa kommunerna i denna krissituation.
              Det är staten som har musklerna i denna fråga. Därför bör man
              bidra med mer resurser till kommunerna i dag.
            </seg>
            <seg xml:id="i-9240901ca9b8726c-0">
              Utbildningsministern pratar om 17 miljarder. Men det är bara
              7 miljarder som är ett extra tillskott på grund av den ekonomiska
              krisen. Det andra är fritt i påsen. Det är helt rätt. Men det
              är en omvandling av andra summor som ni har haft tidigare. Annars
              kan man säga att Anders Borg hade helt fel i den finanspolitiska
              debatten när han tydligt pratade om 7 miljarder och inte mer som
              ska utbetalas i december i år.
            </seg>
            <seg xml:id="i-523cbe7839825fd2-0">
              Vad kommunerna behöver i dag och vad Sveriges samlade ekonomiska
              expertis, förutom finansministern, kräver är mer resurser till
              den kommunala sektorn. Jag kräver av utbildningsministern att
              han står upp för att svensk skola behöver mer resurser för att
              vi ska slippa se de nedskärningar som vi hade på 90-talet och
              det kunskapsfall som vi då såg. Detta kan ingen kommun i världen
              klara att kompensera, utan det handlar om att alliansregeringen
              måste visa att man menar allvar med att man står upp för skolan
              och att man menar allvar med att man står upp för ett modernt
              kunskapssamhälle och då också skjuter till dessa resurser.
            </seg>
          </u>
          <note type="speaker" xml:id="i-c2ed6e4bfec5c5db-0">
            Anf. 7 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-3">
            <seg xml:id="i-7eed08a828d5fa69-0">
              Fru talman! Jag beklagar att kommunerna prioriterar fel, sade
              Mats Pertoft nu. Ja, det kan man göra. Men ett annat sätt är att
              du ringer upp dina partikompisar i Göteborg och Malmö och berättar
              för dem hur de borde prioritera. I stället begär du att jag ska
              skicka mer pengar till dem när de prioriterar fel.
            </seg>
            <seg xml:id="i-c307ad4e5e1aae08-0">
              Från regeringens sida satsar vi nu 7 miljarder 2010, ytterligare
              5 miljarder 2011 och 5 miljarder 2012. Det är totalt 17 miljarder
              som en följd av krisen. Det är som kompensation för minskade skatteintäkter.
            </seg>
            <seg xml:id="i-34ab13c8c2463e88-0">
              Vi vet i dag inte exakt hur mycket skatteintäkterna minskar.
              Det vet vi först efteråt. Men detta bygger på de prognoser som
              vi nu har.
            </seg>
            <seg xml:id="i-45a62d9ad5abd4ce-0">
              Om krisen blir djup och långvarig, Mats Pertoft jag säger det
              en gång till kan inte vare sig den regering som sitter nu eller
              någon annan regering i Europa eller någon alternativ regering
              med Mats Pertoft i stå och säga till människor att om bara de
              får styra kommer krisen inte att märkas. Det går inte.
            </seg>
            <seg xml:id="i-5e3f4331aeb8424a-0">
              Det enskilt mest prioriterade i statens budget är att skjuta
              till pengar till kommunerna för att prioritera välfärden. Det
              går inte att garantera att dessa pengar räcker för de skattebortfall
              som nu sker. Ingen kan garantera det. Men det är detta som vi
              prioriterar allra högst.
            </seg>
            <seg xml:id="i-a29a5406bb028c85-0">
              Nu har staten visat vad vi prioriterar. Nu måste också kommunerna
              visa detsamma att de prioriterar välfärdens kärna, till exempel
              skolan.
            </seg>
          </u>
          <note xml:id="i-fee74ab886913456-0">
            Överläggningen var härmed avslutad.
          </note>
          <note xml:id="i-255733a78f9b542b-0">
            4 § Svar på interpellation 2008/09:510 om specialutformade program
            i gymnasieskolan
          </note>
          <note type="speaker" xml:id="i-690cd6f32cda0e3b-0">
            Anf. 8 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-4">
            <seg xml:id="i-d2026095db8606f4-0">
              Fru talman! Mats Pertoft har frågat mig vad jag avser att göra
              för att de specialutformade programmen ska kvalitetssäkras i regeringens
              förslag till ny gymnasieskola.
            </seg>
            <seg xml:id="i-1db8eaf90a92325d-0">
              Den 13 maj beslutade regeringen om propositionen, 2008/09:199,
              Högre krav och kvalitet i den nya gymnasieskolan . Förslaget innehåller
              fler nationella program än i dagens gymnasieskola. Regeringen
              bedömer också att det i framtiden behövs fler nationella inriktningar
              på de program som finns.
            </seg>
            <seg xml:id="i-f62d4318c4ffd0dd-0">
              Det ökade programutbudet och konstruktionen av programmen avspeglar
              de behov som avnämarna givit uttryck för. Utbudet av kurser ska
              också vara tillräckligt stort för att huvudmännen ska kunna anpassa
              utbildningarna utifrån lokala behov. Därmed kommer många av dagens
              specialutformade program att kunna rymmas inom ramen för det nya,
              utvidgade programutbudet. Sammantaget skapar allt detta goda förutsättningar
              för lokal anpassning och profilering.
            </seg>
            <seg xml:id="i-bf37b67ff60c39ae-0">
              Det måste också finnas former för att fånga upp nya utbildningsbehov
              och utveckla nya utbildningar. Sådana utbildningar som är efterfrågade
              och av god kvalitet måste även fortsättningsvis kunna anordnas.
              Därför föreslås att nationellt kvalitetssäkrade särskilda varianter
              ska kunna inrättas inom nationella program. Hela eller delar av
              det sammantagna utrymmet för inriktning och programfördjupning
              ska kunna användas. De särskilda varianterna ska prövas av Statens
              skolverk efter ansökan från huvudman. De närmare förutsättningarna
              för prövningen kommer att framgå av den nya förordningen. Möjligheten
              att erbjuda särskilda varianter kommer att skapa förutsättningar
              för huvudmän att erbjuda utbildningar av hög kvalitet som tidigare
              erbjudits i form av specialutformade program.
            </seg>
            <seg xml:id="i-91c6a1a45eba9d3c-0">
              Huvudmännen ska även framöver kunna ta initiativ till nya kurser
              eller ämnen, när arbetslivet eller högskolesektorn i samverkan
              med skolan kan beskriva ett behov på nationell, regional eller
              lokal nivå. Sådana kurser bör dock alltid kvalitetssäkras och
              godkännas av Skolverket.
            </seg>
            <seg xml:id="i-59a1450f229ca50b-0">
              Avslutningsvis menar jag att förslagen i propositionen innebär
              en väl avvägd balans mellan å ena sidan behovet av flexibilitet
              och frihet för huvudmännen och å andra sidan överblickbarhet,
              kvalitet och trygghet för elever och avnämare.
            </seg>
          </u>
          <note type="speaker" xml:id="i-95f5eb5131cee0cf-0">
            Anf. 9 MATS PERTOFT (mp):
          </note>
          <u who="mats_pertoft_740cd3" xml:id="i-204f50cca867b7fd-3">
            <seg xml:id="i-d69b594918bc4aaf-0">
              Fru talman! Tack, utbildningsministern, för svaret! Jag måste
              säga att när jag fick propositionen om ny gymnasieskola blev jag
              ändå positivt överraskad. Jag såg att det som den förra regeringen
              tillsammans med Miljöpartiet och Vänsterpartiet hade lagt fram
              när det gäller kvalitetssäkring av kurser av Skolverket i princip
              finns med genom de särskilda varianterna. Jag tycker att det är
              positivt att det kvalitetssäkras.
            </seg>
            <seg xml:id="i-15cc838763e99cff-0">
              Däremot måste jag ändå ställa en interpellation. Jag vet att
              utbildningsministern under många år har bedrivit mer eller mindre
              korståg mot, som han har uttryckt det, flummiga specialutformade
              program eller lokala kurser av diverse slag. Hela tiden finns
              det, också i propositionen, både för och emot. Samtidigt skrivs
              det, och det blev jag inte riktigt klok på, i interpellationssvaret
              att för att få en särskild variant kvalitetssäkrad och godkänd
              av Skolverket ska det ske i samverkan med arbetslivet och högskolesektorn.
              Jag uppfattade att utredaren Anita Ferm hade tagit upp att det
              skulle ske på regional nivå.
            </seg>
            <seg xml:id="i-fd85b24ff994baea-0">
              Kommer det att vara så i framtiden att skolor kan ansöka om särskilda
              varianter även om de inte hittar en avnämare i lokalt näringsliv
              eller högskolesektorn och att vi har den pedagogiska frihet som
              verkligen har blomstrat i Sverige och som har varit en stor fördel?
              Det står i propositionen att friskolans utrymme för pedagogisk
              variation och förnyelse ska finnas kvar. Det ska tillgodoses genom
              särskilda varianter. Samtidigt räknar man in de ekonomiska konsekvenserna,
              en besparingseffekt, eftersom så många specialutformade program
              kommer att försvinna. Jag upplever att hela propositionen fördelas
              i kritik av och i bifall till särskilda varianter eller specialutformade
              program, vad man nu må kalla dem kärt barn har många namn.
            </seg>
            <seg xml:id="i-a47f017bca42dd43-0">
              Jag undrar: Var står utbildningsministern i denna fråga i dag?
              Kommer skolorna att kunna känna sig trygga med att i framtiden
              kunna använda beteckningen särskilda varianter när deras kurser
              är godkända av Skolverket och fortsätta att berika mångfalden
              i svensk skola?
            </seg>
          </u>
          <note type="speaker" xml:id="i-6d6ca741454d7962-0">
            Anf. 10 MATS GERDAU (m):
          </note>
          <u who="mats_gerdau_320eeb" xml:id="i-7753d96c3a75c68d-0">
            <seg xml:id="i-31fa5f4b8f504664-0">
              Fru talman! Jag tackar utbildningsministern för ett bra svar
              på en angelägen fråga! Gymnasieutredningen föreslog att lokala
              varianter helt skulle försvinna från gymnasiet, detta utan någon
              egentlig analys eller något belägg för att de skulle vara särskilt
              dåliga. Nu blir det gudskelov inte så, och det tycker jag är jättebra.
            </seg>
            <seg xml:id="i-14bfa96ac02167a7-0">
              Resultaten är generellt sett bättre på de specialutformade programmen
              än på de nationella. Betygen är högre, och fler uppnår grundläggande
              behörighet. Det vore konstigt om de bara försvann. Därför är det
              bra att regeringen är tydlig och utbildningsministern tar avstånd
              från det förslaget.
            </seg>
            <seg xml:id="i-b93e79f7ac99854f-0">
              Ungefär 35 000 elever går på olika specialutformade program i
              dag. Specialutformningen innebär att man tar lite olika hänsyn
              till lokala förutsättningar och skapar en utbildning som är lite
              nischad och erbjuder något annorlunda. Det ger utrymme för nytänkande,
              utveckling, kreativitet precis det som vi alla säger att vi vill
              ha mer av i svensk skola. Det går inte att ha ett stelbent och
              oflexibelt system.
            </seg>
            <seg xml:id="i-76bb2b79d505c36b-0">
              Avvikelserna från de nationella programmen är naturligtvis olika
              stora men ändå väldigt betydelsefulla. På Törnströmska gymnasiet
              i Karlskrona har man startat ett program om spelgrafik och animation.
              Det är en variant av medieprogrammet där kurser i mediekommunikation
              och arbetsliv har utgått; i stället har man programmering och
              bild och form. Det är populärt, det finns massor med sökande elever,
              det kostar inte mer, det skapar en positiv stämning på skolan
              och det finns ett behov på arbetsmarknaden. Kan det bli bättre?
              Så här ser det ut på många håll. Jag skulle kunna ta många exempel,
              men det ska jag inte göra. Vi moderater tycker att det är oerhört
              viktigt att det här får fortsätta.
            </seg>
            <seg xml:id="i-b74767ed00c6aedd-0">
              Det är klokt av regeringen att man lyssnar på remissinstanserna
              och behåller det lokala friutrymmet. Det blir ibland en konstlad
              motsättning mellan valfrihet och kvalitet, en motsättning som
              inte finns i verkligheten. Målet måste vara att höja kvaliteten
              i alla utbildningar, oavsett om det är specialutformade eller
              nationella program eller någonting annat, inte att ta bort valfriheten.
              Om man tillåter sig en liknelse i dessa dagar när vi ofta är ute
              i trädgården kan man säga att det är ogräset som ska bort från
              rabatten, inte allt som växer där. Bra utbildningar ska vara kvar,
              dåliga ska bort.
            </seg>
            <seg xml:id="i-5fdec6bc34b4acee-0">
              Det är viktigt med god framförhållning för att skolorna ska kunna
              planera och skapa bra utbildningar. Därför undrar jag om utbildningsministern
              kan säga någonting om hur den vidare processen ser ut för att
              kunna starta särskilda varianter. Om två år börjar eleverna i
              det nya reformerade gymnasiet. Om drygt ett år ska de börja sin
              sökprocess. Därför är det inte så lång tid för skolorna att ställa
              om till det nya. Då blir frågan: Hur kommer det att se ut? När
              kommer beskeden till skolorna om vilka förutsättningar som kommer
              att gälla?
            </seg>
            <seg xml:id="i-077d83df5e0cc7e4-0">
              En annan viktig fråga i den här diskussionen handlar om vad oppositionen
              tycker. Har ni någon gemensam uppfattning om det nya gymnasiet
              eller det lokala friutrymmet, eller blir det tre olika uppfattningar
              som vanligt? Socialdemokraterna föreslog för ett halvår sedan
              att staten skulle upphandla gymnasieutbildning. Då blir det noll
              lokalt friutrymme. Ställer Miljöpartiet upp på det? Är ert gemensamma
              alternativ att staten står för upphandling av gymnasial utbildning
              framöver? Jag hoppas att vi kan få något besked om det framöver.
            </seg>
          </u>
          <note type="speaker" xml:id="i-25344c2155e5ee39-0">
            Anf. 11 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-5">
            <seg xml:id="i-d0f4c3e6ac66dce8-0">
              Fru talman! Mats Pertoft ställer en väldigt rak fråga: Kommer
              skolorna att kunna känna trygghet att bedriva kurser om de godkänns
              av Skolverket? Ja, självklart, godkänns de av Skolverket får de
              drivas. Det är det som är själva innebörden i godkännandet. Det
              är det som är den stora skillnaden gentemot förut. Det som i dag
              kallas för lokala kurser, lokala inriktningar och specialutformade
              program byter skepnad lite grann, men friutrymmet finns kvar.
              Men den stora skillnaden är att det måste godkännas av Skolverket.
            </seg>
            <seg xml:id="i-983086e97b1a5a10-0">
              För att förstå den förändringen måste man förstå bakgrunden och
              de problem som hittills funnits. Jag delar uppfattningen att det
              ska finnas ett friutrymme. Om det inte är någon som kontrollerar
              vad det används till kan man få utbildningsvarianter som jag bedömer
              inte är önskvärda. Till exempel kan man då använda friutrymmet
              för att sänka kraven för att på det sättet kunna redovisa bättre
              betyg och dra till sig elever som tycker att det verkar skönt
              att gå en kurs med lite lägre krav.
            </seg>
            <seg xml:id="i-82f042bf545cfb92-0">
              Nu blir det inte längre möjligt. Det är hela avsikten med den
              här förändringen. Friutrymmet blir kvar, men man måste få kurserna
              och utbildningarna godkända av Skolverket. Dessutom trycks det
              mycket tydligt på att det ska finnas ett arbetsmarknadsbehov.
              Det går inte att bedriva en utbildning som enbart är till för
              att tillgodose en hobby eller ett intresse, utan det ska finnas
              ett arbetsmarknadsbehov. Om vi talar om högskoleförberedande utbildningar
              ska det finnas en fortsättning in i högskolevärlden som ju på
              sikt naturligtvis också har ett arbetsmarknadsbehov. Det är de
              två stora skillnaderna jämfört med förut.
            </seg>
            <seg xml:id="i-57d058d84ffd5297-0">
              Min bedömning är att förändringarna i kombination när det nu
              också kommer att finnas många fler nationella inriktningar kommer
              att innebära att ett antal av de lokala kurser som finns i dag
              inte kommer att platsa. Men många kommer att göra det, och nya
              kan komma att utvecklas också.
            </seg>
            <seg xml:id="i-b46ef19e762f5c59-0">
              För något år sedan när Skolverket räknade fanns det 8 000 olika
              lokala kurser i Sverige. Det är svårt att tro att det motsvarar
              8 000 olika arbetsmarknadsbehov, utan det är klart att en hel
              del av detta har tillkommit på grunder som inte riktigt skulle
              platsa i de nya reglerna. Valfrihet och friutrymme men också en
              kvalitetskontroll är alltså det som är innebörden i denna förändring.
            </seg>
            <seg xml:id="i-2288b5b18430dc83-0">
              Trots att Mats Pertoft naturligtvis vill gnabbas lite grann om
              olika saker låter det på honom som att dessa förändringar i regeringen
              vet jag ju att vi är överens skulle kunna få ett ganska brett
              stöd i kammaren, beaktat i och för sig det som Mats Gerdau ställde
              frågan om när det gäller Socialdemokraternas inställning, det
              vet vi inte. Men det vore utmärkt om denna förändring kunde få
              ett brett stöd när man röstar om den i kammaren i höst.
            </seg>
          </u>
          <note type="speaker" xml:id="i-0f73be288bcff015-0">
            Anf. 12 MATS PERTOFT (mp):
          </note>
          <u who="mats_pertoft_740cd3" xml:id="i-204f50cca867b7fd-4">
            <seg xml:id="i-dbd4d9332ea1b1b6-0">
              Fru talman! Tack för den fortsatta diskussionen, utbildningsministern!
              Jag kan inte uttala mig för Socialdemokraterna eller Vänsterpartiet
              men jag kan påpeka, som jag sade inledningsvis, att de rödgröna
              partierna redan under förra mandatperioden var överens om att
              dessa kurser skulle kvalitetssäkras av Skolverket. Då fanns bara
              inte detta begrepp om särskilda varianter, utan det har alliansregeringen
              tillfört. Men jag tror nog att det finns ett brett stöd för detta
              i kammaren. Från Miljöpartiet kan jag klart säga det, och jag
              antar att även Socialdemokraterna och Vänsterpartiet gör det,
              men det får de svara för själva.
            </seg>
            <seg xml:id="i-1fe9831df554c8f0-0">
              Jag vill svara på några andra saker och ta upp några saker. Det
              som jag fortfarande undrar över i den här frågan är ju detta aber
              som utbildningsministern också lyfter, nämligen arbetsmarknadsbehovet
              och högskolevärdet. Jag tänker då speciellt på utbildningar som
              kanske har en konstnärlig inriktning eller andra inriktningar.
              De ska kvalitetssäkras, annars kommer inte jag heller att stå
              bakom dem, men jag är ganska säker på att det finns en hel del
              utbildningar inom gymnasieskolan som inte nödvändigtvis i första
              hand svarar mot ett arbetsmarknadsbehov och som kanske inte heller
              svarar direkt mot högskolevärdet men som fyller en mycket viktig
              funktion i att ytterligare motivera elever att fortsätta sina
              studier och att utveckla diverse färdigheter inom gymnasieskolans
              ram.
            </seg>
            <seg xml:id="i-e66c0e9aaf5d4eb5-0">
              Under förutsättning att dessa kurser kvalitetssäkras att de alltså
              ger en god utbildning utifrån Skolverkets bedömning måste det
              ju vara möjligt att de även fortsättningsvis får arbeta vidare.
              Jag har i alla fall hört väldigt mycket både från friskolornas
              sida och från kommunala skolor som är väldigt oroliga över vad
              som ska hända. Det står faktiskt även i propositionen att friskolornas
              utrymme för pedagogisk variation och förnyelse inte ska begränsas.
              Det hoppas jag kommer att väga tyngre än andra skrivningar i propositionen
              som är mer restriktiva till sin lydelse och mer ifrågasättande
              kring den mångfald som har skapats i svensk skola.
            </seg>
            <seg xml:id="i-7286de24255c27f6-0">
              Jag hoppas att vi är överens om detta som också Mats Gerdau på
              ett väldigt tydligt sätt framhävde, nämligen att den här mångfalden
              har varit ett positivt tecken. Naturligtvis ska den begränsas
              såtillvida att de dåliga utbildningarna försvinner. Den risken
              hoppas jag att utbildningsministern kan undanröja för de skolorna,
              för jag tror att det finns en hel del skolor ute i landet som
              fortfarande är oroliga över vad detta innebär.
            </seg>
            <seg xml:id="i-bad11164f828baa2-0">
              Man var väldigt oroad av utredningen av gymnasieskolan och de
              konsekvenser som den skulle ha medfört. Propositionen är som sagt
              bättre, men fortfarande är det väldigt diffust vad som är arbetsmarknadsbehov.
              Det är väldigt svårt att förutspå arbetsmarknadens framtida behov;
              det fanns knappt någon som kunde förutspå den ekonomiska krisen
              i dag.
            </seg>
            <seg xml:id="i-bf486e4344622335-0">
              Man måste nog vara lite ödmjuk och inte stirra sig alltför blind
              på det, för det viktigaste när det gäller arbetsmarknadsbehov
              och modern utbildning är ju att människor är initiativrika, har
              entreprenöranda och är taggade när det gäller att skapa sig en
              plattform i den här världen.
            </seg>
          </u>
          <note type="speaker" xml:id="i-422a3f5aec009460-0">
            Anf. 13 MATS GERDAU (m):
          </note>
          <u who="mats_gerdau_320eeb" xml:id="i-7753d96c3a75c68d-1">
            <seg xml:id="i-1487f491f11ede3c-0">
              Fru talman! Det utbildningsministern säger om att kvalitetssäkra
              utbildningarna de lokala, specialutformade eller vad de nu kommer
              att kallas tycker jag är alldeles riktigt och viktigt att vi gör.
              Alla utbildningar ska ju hålla en hög kvalitet oavsett vilken
              hatt de ryms under, om de är kommunala eller fristående eller
              någonting sådant. Det är egentligen samma regler som friskolorna
              alltid har haft. Man har ansökt om att få starta en utbildning,
              och den ska till sitt innehåll och omfattning kvalitetssäkras.
              Då kan man få tillstånd för eller nej på det som man har ansökt
              om. Det är alltså egentligen de kommunala skolorna som får samma
              förutsättningar som friskolorna alltid har haft. Det kommer också
              att ge en större rättstrygghet och möjlighet att dokumentera tillbaka.
              Man får en stämpel på att det är en kvalitetsmässig utbildning
              man driver.
            </seg>
            <seg xml:id="i-41725b9800a950ea-0">
              Jag fick dock inget svar på min fråga till utbildningsministern
              om när skolorna skulle kunna tänkas få besked om de förutsättningar
              som kommer att gälla och vilken framförhållning som finns nu för
              att de ska kunna planera för de specialutformade eller lokala,
              särskilda varianter som kommer att finnas och hur de ska konvertera
              en del av de bra specialutformade program som finns i dag så att
              inte ett antal som vi alla faktiskt vill ha kvar försvinner ut.
            </seg>
            <seg xml:id="i-1a32bb8ee8c3aab9-0">
              Mats Pertoft gav väldigt kortfattade svar på den fråga som jag
              ställde om vad oppositionen egentligen är överens om. Svaret blev
              egentligen: Ja, vi var överens om det som vi var överens om i
              Gy 07 för tre, fyra eller till och med fem år sedan.
            </seg>
            <seg xml:id="i-919e801468085f27-0">
              Någonting har ju faktiskt hänt sedan dess. Även ni måste se att
              verkligheten förändras. Kan vi förvänta oss en gemensam gymnasiemotion
              från er tre oppositionspartier, eller blir det tre stycken som
              vanligt, för att ni har tre olika uppfattningar? Kommer Socialdemokraterna
              att få hålla i taktpinnen och tala om att nu är det staten som
              ska upphandla gymnasial utbildning framöver utan något lokalt
              inflytande? Eller kommer Miljöpartiet inte att ställa upp på det?
              Det är en fråga som man kan svara ja eller nej på.
            </seg>
          </u>
          <note type="speaker" xml:id="i-3ead13cd20d7e114-0">
            Anf. 14 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-6">
            <seg xml:id="i-28366110fc78a58d-0">
              Fru talman! Nej, Mats Pertoft, det räcker inte att en utbildning
              är rolig för att den ska vara tillåten. Om man får gå någon utbildning
              som är kul och rolig blir man mer motiverad. Så kan säkert Mats
              Pertoft resonera, men det räcker inte för att den ska få existera,
              utan den måste också hålla kvalitet och den måste svara mot någon
              form av behov i vårt samhälle.
            </seg>
            <seg xml:id="i-c9ab88655aac522d-0">
              Jag håller med om att det inte är alltid är lätt att förutse
              den framtida arbetsmarknaden. Men det betyder inte att bara för
              att man inte kan förutse det så kan precis allting bli tillåtet
              i utbildningssystemet. Så är det ju inte. Det är det som har väglett
              den här förändringen. Det ska ske en kvalitetskontroll av dessa
              utbildningar som man tar initiativ till på lokal nivå.
            </seg>
            <seg xml:id="i-567537e69005c088-0">
              Låt mig då ändå peka på vad som har blivit följden av några av
              de här utbildningarna. Det som kallas specialutformade program
              tillkommer många gånger för att höja kvaliteten och ha nya inriktningar
              och med goda syften. Men jag vill peka på att det också förekommer
              specialutformade program vars syfte nog kan sägas vara att sänka
              kraven. Det är ganska vanligt, eller i varje fall inte ovanligt,
              att skolor har inrättat specialutformade program där man utgår
              från något av de teoretiska programmen och lyfter ut några av
              de jobbiga ämnena språk eller något och så lyfter man in något
              annat ämne som är lättare. Dit söker eleverna sista läsåret eller
              sista terminen för att det då blir lättare att få högre slutbetyg.
              Det är mycket populärt bland eleverna att byta till specialutformade
              program. Det är rent taktikval.
            </seg>
            <seg xml:id="i-1fd7bfd582324040-0">
              Hur förenar vi då möjligheten till friutrymme, lokala initiativ
              och lokala utbildningar utan att det används för taktikval och
              för att sänka krav och kvalitet i utbildningen? Det är det som
              är bakgrunden till regeringens förslag. Det är klart att Mats
              Pertoft säger att han är med på förslaget som vi nu lägger, men
              när han argumenterar gör han det för att allt som eleverna tycker
              är kul kan vara motiverat och därmed bör vara tillåtet, och det
              är inte regeringens uppfattning. Det måste också ha en hög kvalitet
              även om det inte alltid är kul.
            </seg>
            <seg xml:id="i-111c9a29dec5f7bb-0">
              Men jag uppfattar ändå att Pertoft har lovat att trycka på ja-knappen
              när det kommer upp här, och det gläder mig.
            </seg>
            <seg xml:id="i-e4bd946449a7feed-0">
              Mats Gerdau upprepar frågan. Jag ber om ursäkt för att jag glömde
              att svara på den i mitt första inlägg. Regeringen ska anta en
              gymnasieförordning. Arbetet med den har påbörjats. Det är klart
              att det vore ofint av regeringen att presentera den innan riksdagen
              har röstat om gymnasiepropositionen, så det blir till hösten eller
              under höstterminen, som vi säger i skolvärlden. Det är svaret
              på frågan.
            </seg>
            <seg xml:id="i-c59788369c54c8ca-0">
              Jag har verkligen inget intresse av att längre än nödvändigt
              fördröja besked ut till gymnasieskolor om hur de ska lägga upp
              sin verksamhet, men lite respekt måste vi visa för riksdagen.
              Jag hoppas att riksdagsledamöterna kan acceptera det.
            </seg>
          </u>
          <note type="speaker" xml:id="i-4353ee8056d2c772-0">
            Anf. 15 MATS PERTOFT (mp):
          </note>
          <u who="mats_pertoft_740cd3" xml:id="i-204f50cca867b7fd-5">
            <seg xml:id="i-8336b0c85427ff76-0">
              Fru talman! Jag kan börja där utbildningsministern slutade. Lite
              respekt för riksdagen, sade han. Då hoppas jag att utbildningsministern
              också deltar i debatten i kammaren om denna proposition. Han har
              hittills inte varit särskilt närvarande, eller totalt frånvarande,
              vid utskottets debatter om propositioner. Härmed bjuder jag in
              utbildningsministern till denna debatt.
            </seg>
            <seg xml:id="i-f1af48f146df2a78-0">
              Från Miljöpartiets sida kan jag säga till Mats Gerdau att vi
              inte kommer att ställa upp på några inskränkningar när det gäller
              de särskilda varianterna eller andra sådana bitar som det har
              skrivits i medierna att Socialdemokraterna funderar på. Jag tror
              ärligt sagt att oppositionen kommer att vara enig i den frågan,
              men därmed vill jag inte lova det.
            </seg>
            <seg xml:id="i-222630a8443a20d3-0">
              När det gäller frågan om specialutformade program sade jag tydligt
              att vi ställer upp på kvalitetskontrollen. Min fråga till utbildningsministern
              var om denna kvalitetskontroll från Skolverkets sida skulle begränsas
              till arbetsmarknadens behov och högskolevärlden. Det är där jag
              har frågetecken. Måste man inskränka det på det sättet? En kvalitetskontroll
              ska självfallet finnas. Taktikval ska inte främjas på något sätt.
              Man kan ju diskutera om inte regeringen har främjat det genom
              sina tillägg.
            </seg>
            <seg xml:id="i-61ebe2b9147308f6-0">
              När det gäller de enskilda programmen vill jag fortfarande veta
              om dessa måste svara mot arbetsmarknadens behov och högskolevärlden.
              Eller räcker det att Skolverket kvalitetssäkrar programmen och
              utbildningarna? Det är det som är den stora frågan, och det var
              också så det rödgröna alternativet i Gy 07 var formulerat. Skolverket
              skulle godkänna dessa, precis så som Mats Gerdau beskrev att utbildningar
              hos friskolorna alltid har gjort.
            </seg>
          </u>
          <note type="speaker" xml:id="i-bf8e898b2c33961d-0">
            Anf. 16 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-7">
            <seg xml:id="i-a23cd0fbc18fc54d-0">
              Fru talman! Det räcker inte med att bara säga att utbildningen
              har en god kvalitet om den utbildar till något som vi är överens
              om att vi inte ska utbilda till. Det är klart att när en kommunal
              gymnasieskola, som en i Uddevalla gjorde för några år sedan, anordnar
              en kurs i 50 poäng vinprovning kan det möjligen vara en inriktning
              på hotell- och restaurangprogrammet. Det medger jag. Men när eleverna
              på det naturvetenskapliga programmet väljer bort den svåraste
              mattekursen och väljer vinprovning tror jag att jag vågar påstå
              att det har att göra med taktikval.
            </seg>
            <seg xml:id="i-c018500be29bb65f-0">
              En utbildning som vi organiserar i gymnasieskolan måste svara
              mot någon typ av behov. Det går inte att säga att bara det är
              kul och håller god kvalitet ska det få finnas, utan det måste
              finnas något slags behov av en sak.
            </seg>
            <seg xml:id="i-df3b4957cb481411-0">
              När det kommer till kritan måste man fråga sig: Vad är ett arbetsmarknadsbehov?
              Vad är ett behov inom högskolevärlden? Jag håller med om att den
              gränsen inte är solklar. Det finns naturligtvis tolkningsutrymme.
              Det går att göra en sådant regelverk strängare eller mindre strängt.
              Där är vi inte än. Det arbetet ligger framför oss. Det finns ingen
              avsikt från regeringen att strama till detta längre än nödvändigt.
              Men om vi lägger ned gemensamma pengar på något i Sverige och
              säger åt 16-åringar att det här kan ni välja, för det är vettigt
              har vi också ett ansvar för vad som erbjuds. Vi måste kunna se
              att det finns något slags nytta med utbildningen i någon mening
              arbetsmarknadsbehov, högskolebehov och så vidare. Men det exakta
              arbetet med att utforma dessa regler ligger framför oss. Jag har
              inga exakta svar på hur gränserna ska dras i dag.
            </seg>
            <seg xml:id="i-b79d37f0382af55a-0">
              Fru talman! Det är bra att vi debatterar. Jag är glad över det.
              Pertoft tyckte att jag skulle debattera gymnasiet, och det är
              ju precis det vi gör just nu. Det är utmärkt. Jag är ännu gladare
              över att det verkar som om kammaren kommer att stå enig bakom
              stora delar av gymnasiepropositionen.
            </seg>
          </u>
          <note xml:id="i-fee74ab886913456-1">
            Överläggningen var härmed avslutad.
          </note>
          <note xml:id="i-ce3904b3f7f0caa9-0">
            5 § Svar på interpellation 2008/09:518 om fritidsledarutbildningen
          </note>
          <note type="speaker" xml:id="i-5598a6d448f63b10-0">
            Anf. 17 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-8">
            <seg xml:id="i-6ec9af087dced363-0">
              Fru talman! LiseLotte Olsson har frågat mig vilka åtgärder jag
              avser att vidta för att höja utbildningsnivån bland dem som arbetar
              inom fritidsgårdsverksamheten och för att utreda fritidssektorns
              behov av ledare, chefer och verksamhetsutvecklare. Vidare har
              hon frågat vilka åtgärder jag avser att vidta för att göra fritidsledarutbildningen
              till en attraktiv utbildning. Frågorna berör flera departements
              ansvarsområden.
            </seg>
            <seg xml:id="i-bd66f79ca68fc88c-0">
              Det är kommunerna och regionerna som ansvarar för den offentligt
              finansierade och organiserade fritidsverksamheten för ungdomar.
              Kommunerna anpassar också verksamheten efter sina invånares behov.
              Därför är det naturligt att fritidsledare och andra ungdomsarbetare
              har olika kompetenser, utbildningar och erfarenheter i olika kommuner.
              Kommunerna bör därför också i fortsättningen själva bestämma vilken
              kompetens fritidsgårdarnas personal bör ha.
            </seg>
            <seg xml:id="i-f9e1c7e1ea0f5c16-0">
              När det gäller frågan om att göra fritidsledarutbildningen till
              en attraktiv utbildning så vill jag påminna om att den utbildningen
              är en folkhögskoleutbildning. Den tillhör inte det offentliga
              skolväsendet. Staten kan inte och ska inte lägga sig i vilka utbildningar
              som ges vid folkhögskolor eller hur de är utformade. Staten ger
              statsbidrag varje år till folkbildningen i Sverige, men folkhögskolorna
              utformar själva sin verksamhet. Jag har erfarit att folkhögskolorna
              utför ett aktivt arbete med att rekrytera deltagarna till dessa
              utbildningar, och just i år har antalet sökande ökat.
            </seg>
          </u>
          <note type="speaker" xml:id="i-a5561ec01d3a9e4c-0">
            Anf. 18 LISELOTTE OLSSON (v):
          </note>
          <u who="liselotte_olsson_4be6aa" xml:id="i-56b30369f188cc98-0">
            <seg xml:id="i-459fec63d5140399-0">
              Fru talman! Jag vill börja med att tacka för svaret, men samtidigt
              vill jag säga att jag är långt ifrån nöjd med det. Jag tycker
              mig märka att utbildningsminister Jan Björklund inte riktigt har
              koll på fritidsgårdsverksamheten eller de människor som jobbar
              där och vilken betydelse den har.
            </seg>
            <seg xml:id="i-dbc5b41601698724-0">
              Jag ska börja med att dra lite historia för att förtydliga det
              hela lite grann. Man kan säga att det historiskt sett har funnits
              någon form av fritidsverksamhet eller gårdsverksamhet i Sverige
              i snart 100 år. Synen på verksamhet, innehåll och syfte har varierat
              under åren. Det gäller även dem som jobbar inom verksamheten.
              Det är just det sista jag vill diskutera här i dag.
            </seg>
            <seg xml:id="i-64434456f04904f6-0">
              År 1951 fick folkhögskolorna möjlighet att ge korta kurser för
              aktivt arbetande fritidsledare, som då ofta var ideellt arbetande.
              På 60-talet utvecklades kommunernas fritidsverksamhet, och behovet
              av utbildade ungdomsledare, som det då hette, ökade. Folkhögskolorna
              började planera för en mer omfattande utbildning av professionella
              fritidsledare.
            </seg>
            <seg xml:id="i-fc294af58f5849f4-0">
              Jan Björklund säger i sitt svar att staten inte ska lägga sig
              i. Men det har den redan gjort ett flertal gånger. År 1975 antogs
              en proposition där det fastslogs att fritidsledareutbildningen
              skulle läggas på folkhögskolorna. I propositionen fastslogs vad
              som skulle krävas för att bli antagen, hur lång utbildningen skulle
              vara och att den även skulle ha forskningsanknytning och ett vetenskapligt
              kritiskt tänkande.
            </seg>
            <seg xml:id="i-3bf45ed28a8176ff-0">
              Alltsedan propositionen antogs har man diskuterat detta, och
              arbetets professionalisering har diskuterats fram och tillbaka.
              I mitten av 70-talet var det en självklarhet att man skulle ha
              utbildning om man jobbar inom fritidsgårdsverksamheten. I dag
              har det tyvärr blivit mer och mer så att verksamheten används
              som en ekonomisk buffert för kommunerna. Man tycks mena: Slopa
              kravet på utbildade fritidsledare och anställ outbildade för mindre
              pengar, så kan man använda de pengarna till andra saker i kommunerna!
              Tyvärr är läget sådant att många kommuner har det kärvt i dag.
              Just fritidsgårdsverksamhet är sådant man sparar på. Kan man då
              spara några kronor på att anställa outbildad personal så gör många
              det, tyvärr.
            </seg>
            <seg xml:id="i-5b0c221c1c6aead9-0">
              Jag menar att det här är ett vansinnigt synsätt. Att vara ledare
              i den öppna fritidsverksamheten kräver både gedigen kunskap och
              utbildning. Jag kan inte förstå hur ministern kan tycka att det
              är acceptabelt att en verksamhet som når så många ungdomar och
              fyller en viktig funktion, till exempel när det handlar om demokratifostran,
              inte behöver utbildade ledare.
            </seg>
            <seg xml:id="i-3139b9049ea9daed-0">
              I snitt har ungefär hälften av fritidsledarna i dag fritidsledarutbildning
              eller någon annan, liknande, utbildning om man räknar snällt.
              Dessutom varierar det väldigt över landet. Utbildningsmöjligheterna
              varierar också stort. Som mest har antalet fritidsledarutbildningar
              på folkhögskolor varit 35. Nu är man nere i 22. Den fritidsledarutbildning
              som ligger längst norrut finns på Birka folkhögskola.
            </seg>
            <seg xml:id="i-ea4875f00d5d9bc5-0">
              Efter det att jag har hört och läst ministerns svar vill jag
              formulera om en av mina frågor. Tycker utbildningsminister Jan
              Björklund att det över huvud taget är viktigt att höja utbildningsnivån
              för dem som jobbar inom fritidsgårdsverksamheten? Och har han
              i så fall några idéer och tankar om hur man skulle kunna göra
              det?
            </seg>
          </u>
          <note type="speaker" xml:id="i-4cda5e8560461f25-0">
            Anf. 19 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-9">
            <seg xml:id="i-db9ed6ec6875e394-0">
              Fru talman! Jag blir alltid så förundrad över den ton som vänsterpartisterna
              har i den här typen av debatter. Det är alltid så att regeringen
              ska ingripa i olika problem som uppmärksammas i samhället. Men
              när vi går in och styr blir ni jättesura över det. Vänsterpartiet
              har aldrig någonsin tyckt att regeringen eller staten ska styra
              mer i folkhögskolesektorn. Det är vi helt överens om. Folkhögskolorna
              har ett betydande friutrymme att lägga upp sina utbildningar själva.
              Inte ens ditt eget parti har föreslagit här i kammaren att vi
              ska göra detta. Det finns en enighet om att folkhögskolorna ska
              sköta detta under stor självständighet.
            </seg>
            <seg xml:id="i-99120d3e8510a2d9-0">
              Jag delar frågeställarens uppfattning att fritidsgårdarna är
              viktiga för många ungdomar och att det ska vara god kvalitet där,
              men det är ett kommunalt ansvar. Det har varit fullständig enighet
              i kammaren om detta. Det blir lite lustigt när frågeställaren
              nu försöker säga att det är mitt ansvar att det är så. Det har
              aldrig någonsin tidigare hetat att det här är regeringens ansvar.
              Det är kommunernas ansvar. Litar man inte på det får man väl förstatliga
              fritidsgårdarna.
            </seg>
            <seg xml:id="i-7c54bffb55549687-0">
              Fritidsgårdarna har en viktig uppgift. Det är min bedömning att
              de har god kvalitet, men det är klart att det finns mer att önska.
              Jag skulle önska att alla hade fritidsledarutbildning, men det
              är en sak att önska det och en annan sak att lagstifta om det,
              och jag uppfattar inte att något parti vill det.
            </seg>
            <seg xml:id="i-8745671cf298a51b-0">
              Jag uppfattar att LiseLotte Olsson gärna vill skapa polemik med
              mig om detta, men sanningen är att alla de regelverk som finns
              och alla de statliga insatser som finns på det här området har
              vi varit fullständigt överens om här i kammaren. Fritidsgårdarna
              är kommunernas ansvar, och folkhögskolorna ansvarar för hur utbildningarna
              läggs upp. Staten ger ett bidrag till folkhögskolorna för detta.
            </seg>
            <seg xml:id="i-f21b4329e164214d-0">
              Om LiseLotte Olsson påstår att det missköts på något sätt får
              det väl tas upp till diskussion här i kammaren så att vi får diskutera
              om vi ska ändra dessa regler eller förutsättningar på något sätt.
            </seg>
            <seg xml:id="i-7b06906c0c3d5948-0">
              Det är min bedömning att det är kommunernas ansvar. Det bör det
              fortsätta att vara. Sedan handlar det om att varje kommun ser
              till att prioritera och ser till att den personal som jobbar där
              har rätt utbildning. Vi har varit helt överens om de här spelreglerna
              här i kammaren. Jag tycker att de spelreglerna ska fortsätta att
              gälla.
            </seg>
          </u>
          <note type="speaker" xml:id="i-74a49df58933b954-0">
            Anf. 20 LISELOTTE OLSSON (v):
          </note>
          <u who="liselotte_olsson_4be6aa" xml:id="i-56b30369f188cc98-1">
            <seg xml:id="i-ac81d3bde5581e72-0">
              Fru talman! Jag har inte sagt att de utbildningar som sker på
              folkhögskolorna missköts eller att utbildningarna på folkhögskolorna
              är dåliga. Det har jag aldrig någonsin påstått. Jag säger att
              det är för få fritidsledare som går den utbildningen. Det är där
              jag önskar att man skulle kunna ställa högre krav. Jag tycker
              fortfarande att det är ett ansvar för utbildningsministern och
              staten att se till att det finns utbildad personal som jobbar
              med våra ungdomar.
            </seg>
            <seg xml:id="i-90fe1cb52c9c4d84-0">
              I andra sammanhang brukar Björklund hävda vikten av utbildning
              och kunskap. Det är väldigt viktigt, men när det handlar om personal
              som jobbar med ungdomar och fritidsgårdsverksamhet är det plötsligt
              inte så viktigt. Det lämnar man helt och hållet till kommunerna,
              som ministern säger.
            </seg>
            <seg xml:id="i-9e4f7ea6a8cbf3c0-0">
              I den förra interpellationsdebatten handlade det om skolor och
              utbildning. Då pratades det väldigt mycket om kvalitetssäkring
              och att det kontrolleras. Det tycker jag förstås också är väldigt
              viktigt, men jag tycker att man även skulle kunna ställa det kravet
              på den här verksamheten. Ett sätt att få en kvalitetssäkring på
              fritidsgårdsverksamheten är att säga att utbildning för fritidsledare
              är viktig. Det ska inte vara möjligt att använda det som en buffert,
              som man gör i dag i kommunerna. Kommunerna får det allt kärvare
              ekonomiskt, och då är fritidsgårdsverksamhet sådant som får stryka
              på foten.
            </seg>
            <seg xml:id="i-47ac6633082cd8ec-0">
              Ministern säger i svaret att det är naturligt att ha olika kompetenser
              i olika kommuner. Jag undrar vad ministern skulle säga om man
              skulle överföra det och säga att det är naturligt att ha olika
              kompetenser när det gäller till exempel lärare beroende på kommunernas
              ekonomi eller syn på grundskoleverksamhet. Det skulle vi aldrig
              acceptera, varken ministern eller jag. Varför är det plötsligt
              acceptabelt när det gäller den här verksamheten?
            </seg>
            <seg xml:id="i-e7be40f3bbeb17be-0">
              Som jag sade, och ministern sade det också tidigare, ska staten
              inte lägga sig i det. Men det har man redan gjort i och med att
              man lagt utbildningen på folkhögskolorna och talat om vad som
              ska gälla där. Det finns ungdomspolitiska propositioner. År 1999
              fastställde man målen för ungdomspolitiken. År 2004 kom det två
              nya övergripande mål för ungdomspolitiken som handlade om makt
              att bestämma och rätt till välfärd.
            </seg>
            <seg xml:id="i-a6a5c18d836403d0-0">
              Antar man sådana propositioner måste det vara ett ansvar att
              följa upp vad som har hänt. Vad har det blivit av det här? Vilka
              villkor ger man dem som ska jobba med att få den här verksamheten
              att fungera? Man kan inte bara ta sin hand ifrån detta och säga
              att det är kommunernas ansvar och att vi inte bryr oss. Som lagstiftare
              och sittande i riksdagen har vi även ett ansvar för att se till
              att det fungerar ute i landet.
            </seg>
          </u>
          <note type="speaker" xml:id="i-5c775d795c70937f-0">
            Anf. 21 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-10">
            <seg xml:id="i-dbc3fc09311fa8fe-0">
              Fru talman! Vilka åtgärder avser ministern att vidta för att
              göra fritidsledarutbildningen till en attraktiv utbildning? Det
              är den fråga som är ställd till mig.
            </seg>
            <seg xml:id="i-0fd2330b10abb630-0">
              Sedan säger interpellanten att hon inte kritiserar dagens utbildning.
              Det är precis det frågan gör. Den är inte tillräckligt bra. Det
              är det interpellanten säger.
            </seg>
            <seg xml:id="i-34250dbac68bf3e0-0">
              Vi har den ordningen i Sverige att om det är en folkhögskoleutbildning
              som inte är tillräckligt bra har vi ändå kommit överens om att
              staten inte ska gå in och ändra i detta, utan det är folkhögskolornas
              ansvar. Det är en del av folkhögskolornas självständighet, och
              den tänker jag försvara. Om LiseLotte Olsson vill upphäva detta,
              så varsågod och lägg en motion! Sedan ska vi rösta om det här
              i kammaren. Jag tror inte att hon kommer att få stöd från folkhögskolevärlden
              eller från dem som håller i fritidsledarutbildningarna.
            </seg>
            <seg xml:id="i-57be668461a6a3e2-0">
              Dessutom säger LiseLotte Olsson: Varför är det plötsligt accepterat
              att vi inte har några krav på dem som ska bli fritidsledare?
            </seg>
            <seg xml:id="i-400febb559f4f160-0">
              Vad då plötsligt? Har vi ändrat några regler? Det är precis de
              regler som gällde under de tolv år då ni styrde under de tre senaste
              mandatperioderna. Det är exakt samma lagregler. Det är inte någonting
              som plötsligt är accepterat. Det är exakt samma bestämmelser som
              ni skrev när ni hade ansvaret för att styra Sverige. Det är exakt
              samma regelverk. Varför försöker du få det att låta som om vi
              sänker kraven på detta? Det är era krav som ligger ograverade.
              Är de för låga, så motionera då om att vi ska ha behörighetskrav
              för fritidsledare! Eller motionera i riksdagen om att vi ska styra
              folkhögskolorna på detta område! Gör det! Men insinuera inte att
              jag har sänkt kraven, för det har jag inte. Det är exakt de regler
              som hela riksdagen har stått bakom, och även ditt eget parti.
            </seg>
          </u>
          <note type="speaker" xml:id="i-744f1960c502ef0b-0">
            Anf. 22 LISELOTTE OLSSON (v):
          </note>
          <u who="liselotte_olsson_4be6aa" xml:id="i-56b30369f188cc98-2">
            <seg xml:id="i-378a09fe5877c0b2-0">
              Fru talman! Jag kommer inte att lägga fram en motion om att detaljstyra
              folkhögskolorna och lägga mig i det. Det är inte det debatten
              handlar om. Den handlar inte heller om att den utbildning som
              sker på folkhögskolorna skulle vara dålig. Det säger jag inte
              heller.
            </seg>
            <seg xml:id="i-529394881e1db1a6-0">
              Jag säger att eftersom det inte finns krav på att man ska vara
              utbildad för att jobba som fritidsledare är det färre som väljer
              att gå den här utbildningen. Det blir en nedåtgående spiral. Folkhögskolorna
              klarar inte av att ha kvar den här utbildningen på grund av att
              det är för få som söker till den. I år har det gått upp lite grann.
              Det är sant som det står i svaret. Det kan bero på lågkonjunkturen,
              men det vet vi inte än.
            </seg>
            <seg xml:id="i-8b1d8de52815cb4b-0">
              Jag menar att man måste ge kommunerna möjligheter och tala om
              uppifrån att vi vill att de ska ha utbildad personal. Det är väldigt
              viktigt för att den här verksamheten ska bli bra. Ministern pratar
              i andra sammanhang om att kunskap, forskning och så vidare är
              viktigt. Varför lämnar man den här sektorn åt sig själv?
            </seg>
            <seg xml:id="i-46cddbe3d6863d37-0">
              Att göra utbildningen mer attraktiv handlar om att går man en
              utbildning vill man veta att man får ett jobb efteråt. I dag är
              det inte så. Kan kommunerna anställa outbildade fritidsledare
              till lägre kostnader gör man det på många ställen.
            </seg>
            <seg xml:id="i-e7e878f77924bcd6-0">
              Ministern sade något om att jag ställer frågan plötsligt. Det
              beror på att den här spiralen går ganska fort nedåt. Det blir
              färre och färre som utbildar sig och färre utbildade som jobbar
              ute i sektorn. Det har skett under de här åren. Som mest fanns
              det 35 skolor, och nu är det 22. Det har hänt under de här 20
              åren.
            </seg>
            <seg xml:id="i-56f0af6dd8e11c6d-0">
              Utbildningsministern är ansvarig för utbildningarna i Sverige,
              och jag tycker att fritidsledarutbildningen är ministerns ansvar.
            </seg>
          </u>
          <note type="speaker" xml:id="i-a4356499632fb633-0">
            Anf. 23 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-11">
            <seg xml:id="i-e68c823d95f529d7-0">
              Fru talman! LiseLotte Olsson får gärna kritisera mig för allt
              möjligt om det känns bra. Det är bara det att detta träffar så
              fel. Det är precis samma regler som har gällt hela tiden. När
              jag ställer frågan om vi ska ändra det, säger LiseLotte Olsson
              att vi inte ska ändra något. Och ändå är det mitt ansvar, och
              jag borde göra något, men vad?
            </seg>
            <seg xml:id="i-0e452d05065f8f8b-0">
              Vi skulle kunna styra upp folkhögskolornas utbildningar, men
              det vill inte LiseLotte Olsson, och inte jag heller. De ska ha
              sin självständighet. Ska vi föreskriva att fritidsledare ska vara
              ett legitimationsskyddat yrke i Sverige? Ska det vara så att man
              måste ha avlagt fritidsledarexamen för att få jobba som fritidsledare
              i Sverige? Det är det alternativ som staten skulle kunna göra.
              Vi har ytterst få yrken med legitimationer och behörighetskrav.
              Det är lärare, läkare och några få till, men i övrigt har vi det
              inte så.
            </seg>
            <seg xml:id="i-513e0efd20d82b8b-0">
              Vill Vänsterpartiet väcka frågan att just fritidsledare skulle
              bli ett legitimationsyrke får ni väl lägga fram den motionen.
              Om du inte vill ändra några som helst regler i övrigt när jag
              ställer motfrågor, undrar jag vad du fäktar om. Det är de regler
              som ni införde som nu gäller.
            </seg>
            <seg xml:id="i-4180030223f83768-0">
              Om ungdomar inte vill bli fritidsledare och kommunerna vill ha
              fler fritidsledare måste man förbättra anställningsvillkoren eller
              något sådant, men det blir till sist ett kommunalt ansvar att
              göra detta. Någon tilltro måste man väl kunna ha till kommunerna.
              Jag säger gärna att jag vill återförstatliga skolan, men fritidsgårdarna
              tror jag ändå att kommunerna skulle kunna klara av att sköta.
              Vi måste inte förstatliga dem också.
            </seg>
          </u>
          <note xml:id="i-fee74ab886913456-2">
            Överläggningen var härmed avslutad.
          </note>
          <note xml:id="i-b37ec49c66a96137-0">
            6 § Svar på interpellation 2008/09:522 om lagstiftning om skolkuratorer
          </note>
          <note type="speaker" xml:id="i-661991f57743b67a-0">
            Anf. 24 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-12">
            <seg xml:id="i-7d03b12d82bedeaa-0">
              Fru talman! Amineh Kakabaveh har frågat mig vad jag avser att
              göra för att lagstifta om tillgången till skolkuratorer.
            </seg>
            <seg xml:id="i-5a6eb36bb0b46eb4-0">
              Låt mig till en början konstatera att jag delar frågeställarens
              oro när det gäller den pågående finansiella krisen och risken
              för nedskärningar i skolan. Under mandatperioden har staten tillfört
              27 miljarder kronor till kommuner och landsting. Ytterligare insatser
              är aviserade för kommande år. Min förhoppning är att en stor del
              av dessa medel används för att säkra kvaliteten i skolan. Det
              krävs dock att kommunerna fattar tuffa beslut när det gäller att
              värna välfärdens kärna.
            </seg>
            <seg xml:id="i-dfb5050a6a87e25a-0">
              Jag anser att en förutsättning för att skolan ska kunna möta
              elevers problem i skolarbetet och kunna identifiera och sätta
              in lämpliga åtgärder är att det finns tillgång till personal med
              allsidig grundkompetens.
            </seg>
            <seg xml:id="i-4e17ed7e037e19e4-0">
              Sammansättningen av personal med olika kompetenser kan variera
              mellan skolor. Utifrån den problembild som finns när det gäller
              barns och ungdomars hälsa eller ohälsa bör kommuner och andra
              skolhuvudmän ha tillgång till kompetens inom flera olika områden,
              till exempel det specialpedagogiska, det medicinska, det psykologiska
              och det sociala området.
            </seg>
            <seg xml:id="i-aadba81b71631b5d-0">
              För närvarande pågår arbetet med att ta fram ett förslag till
              en ny skollag inom Regeringskansliet. Skolans ansvar när det gäller
              de elevvårdande insatserna är självklart en del i beredningsarbetet,
              och min ambition är att förslaget till en ny skollag snarast ska
              kunna presenteras.
            </seg>
          </u>
          <note type="speaker" xml:id="i-7641de852e1393cd-0">
            Anf. 25 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-eed001ebaf1ff37b-0">
            <seg xml:id="i-096706b35831cfd7-0">
              Fru talman! Jag tackar utbildningsministern för svaret. Min tanke
              när jag ställde min fråga var att skolkuratorernas situation är
              väldigt annorlunda nu när det är en svår ekonomisk situation för
              kommunerna i allmänhet och i synnerhet för religiösa eller privata
              skolor där det inte ens finns kuratorer. Elevernas situation är
              väldigt annorlunda. De mår dåligt. Genom forskningen har vi gott
              om vetenskapliga bevis för att barns och ungdomars hälsa blir
              allt sämre. Nu blir det ännu värre.
            </seg>
            <seg xml:id="i-de3a6494bcaf53f9-0">
              Jag har själv varit skolkurator, och jag har många vänner som
              är kuratorer både i Botkyrka och i Sollentuna. Banni har 800 elever
              i fyra skolor. Terese har 700 elever och är enda skolkuratorn
              på 85 procent. Frågan är om det är en optimal arbetssituation
              eller om det verkligen är så att de här ungdomarna får det stöd
              som behövs.
            </seg>
            <seg xml:id="i-b444ba0c7d068be3-0">
              Jag vet att utbildningsministerns och hela regeringens målsättning
              skolornas också naturligtvis är att man ska uppnå uppsatta mål.
              Men går det att nå målet om man mår dåligt? Nej.
            </seg>
            <seg xml:id="i-8cae93c36dc02a7a-0">
              Jag var själv i går i en skola i Botkyrka där socialtjänsten
              har anmält två tjejer, sjuttonåringar, som mår jättedåligt. De
              kan inte koncentrera sig. Om det inte fanns en skolkurator skulle
              de inte alls få den möjligheten.
            </seg>
            <seg xml:id="i-9f4541c0bbadcb39-0">
              Det finns många ungdomar i dag som rymmer. Enligt en undersökning
              som Yvonne Sjöblom har gjort rymmer var 15:e ungdom eller slängs
              ut hemifrån. Det är gymnasieelever i åldrarna 1720 år. Det är
              väldigt svårt i den här situationen.
            </seg>
            <seg xml:id="i-de1f662441318f07-0">
              Jag vet att utbildningsministern på årsstämman för drygt ett
              år sedan lovade att han år 2009 skulle se till att skolorna fick
              bättre elevhälsa och att det ska finnas en lag om skolkuratorer
              och skolsköterskor. Då är min fråga helt enkelt: När kommer utbildningsministern
              att infria detta löfte? Det är faktiskt dags. Nu är vi i mitten
              av 2009, men fortfarande har inte detta skett.
            </seg>
            <seg xml:id="i-8812d7c9cf41da2c-0">
              Det är väldigt viktigt att se till att ungdomar som ska nå sina
              mål mår bra. Hur ska de kunna göra det när man skär ned bland
              skolpersonal, lärare och skolkuratorer? När det inte är lagstadgat
              byter man också personal inom elevhälsan. Det är lätt att ta bort
              eller att inte tillsätta när kuratorerna är sjuka. Det finns redan
              farhågor från BO och SSR. Fackföreningarna befarar att det faktiskt
              är så att eleverna har lidit när några har varit långtidssjukskrivna
              och man inte har tillsatt vikarier på de tjänsterna. Det är ju
              ungdomarna som lider. Jag undrar vad utbildningsministern anser
              om detta, för jag har inte fått något riktigt svar på min fråga.
            </seg>
          </u>
          <note type="speaker" xml:id="i-94761b8d65d03482-0">
            Anf. 26 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-13">
            <seg xml:id="i-933d8b9379cc398e-0">
              Fru talman! Jag delar helt problembeskrivningen att det finns
              ungdomar som mår dåligt av olika skäl. Naturligtvis är det också
              de eleverna som sedan har svårt att tillgodogöra sig undervisningen.
              Om man har fokus på helt andra saker än skolundervisningen lär
              man sig mindre i skolan. För de eleverna är det väldigt viktigt
              att vi har en fungerande elevhälsa, som det nu heter. Elevhälsa
              är ju ett nytt namn som inkluderar både det som tidigare kallades
              för skolhälsovård och det som kallades för elevvård.
            </seg>
            <seg xml:id="i-5d55b83cff98d9b0-0">
              Precis som frågeställaren påpekade har jag på Folkpartiets riksmöte
              förra året sagt att från Folkpartiets sida vill vi att kraven
              på elevhälsan ska skärpas i den nya skollagen. Vi bör i den nya
              skollagen ange att de här kompetenserna ska finnas för eleverna
              i skolan. Både den medicinska, skolläkare och skolsköterska, och
              de mer psykologiska, kurativa som kurator och psykolog ska finnas
              så att eleverna har tillgång till dem. Jag har inte lovat att
              hela regeringen står bakom detta. Jag har sagt att det var Folkpartiets
              krav.
            </seg>
            <seg xml:id="i-8904c00945b978a6-0">
              Nu kommer vi under juni från regeringens sida att presentera
              den nya skollagen som inom kort är färdig i Regeringskansliet,
              och då kommer vi också att ge besked om hur de här paragraferna
              kommer att utformas. Jag är inte beredd att i dag avslöja detta.
              Men inom en mycket snar framtid kommer regeringens förslag till
              hur de här reglerna ska utformas. Jag kan gå så långt att jag
              säger att jag naturligtvis delar problembeskrivningen. Det här
              är en viktig verksamhet i skolan därför att många elever behöver
              den.
            </seg>
          </u>
          <note type="speaker" xml:id="i-03e7dfe8d2f3b91f-0">
            Anf. 27 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-eed001ebaf1ff37b-1">
            <seg xml:id="i-9ff0894e12b6eae9-0">
              Fru talman! Det är glädjande att utbildningsministern i alla
              fall vill göra förändringar. Men jag ska också säga att det är
              väldigt viktigt att man inte blandar ihop professionernas roller.
              Det finns farhågor om att om en skola har en skolsköterska så
              räcker det med det. Men det är inte alls så, för kuratorerna har
              ju en annan professionalitet. Då är man socionom. Är man sjuksköterska
              har man medicinsk utbildning. Det är två helt olika roller. Därför
              går det inte att blanda. Socionomen och sjuksköterskan har två
              olika professionaliteter.
            </seg>
            <seg xml:id="i-80201a20fa10382a-0">
              Det är väldigt viktigt att se till att lagfästa att de här tjänsterna
              ska finnas. Om de inte har skydd i lagen kommer de att försvinna.
              Det har redan hänt i många kommuner, framför allt när det gäller
              de fristående eller vinstdrivande skolorna. Det finns så många
              beteckningar, men den formella beteckningen är friskolor. Där
              finns inte skolkuratorer och där finns inte elevhälsa. Det funkar
              inte.
            </seg>
            <seg xml:id="i-887b8cda81be5964-0">
              Jag har faktiskt fått några brev från olika delar av landet.
              En kvinna som heter Pia Isacsson säger att hon själv har hälsat
              på i mer än 15 friskolor i södra Sverige, Skåneregionen, och i
              de flesta saknas elevhälsovård, framför allt skolkuratorer. Därför
              är det viktigt att lagstadga detta så att det finns ett skydd.
            </seg>
            <seg xml:id="i-f6f977503b4b7199-0">
              Jag ska ge några exempel. Ett sådant exempel är ungdomar som
              är utsatta för hedersproblem. Om det inte hade funnits skolkurator
              i den skola jag besökte i går skulle de inte ha upptäckts. Det
              handlar om tilltro till en vuxen som lyssnar, som arbetar under
              sekretess och som vet hur problemen ska hanteras. Jag var inte
              där i min egenskap av riksdagsledamot utan som socionom och gammal
              kollega. Ett par tjejer kom fram och sade: Amineh! Vi vill prata
              med dig. Det visade sig att de hade varit utsatta hela livet 17
              år. Nu ville de bli befriade. Tack och lov för att det fanns en
              skolkurator som lyssnar. En lärare har inte tid. Det förstår jag.
              Även om de har tid kan de inte alla samhällets koder för att hjälpa
              ungdomarna.
            </seg>
            <seg xml:id="i-72e3909615436455-0">
              Situationen i Sverige, liksom i många andra länder, har försämrats,
              framför allt när det gäller kommunerna med alla skattesänkningar
              som regeringen har genomfört. Det innebär också nedskärningar
              i olika tjänster. De ska finnas, men de finns inte kvar. Jag hoppas
              verkligen att utbildningsminister Jan Björklund får regeringen
              med sig i fråga om den lag som han utlovade för ett år sedan.
              Det är vad många förväntar sig, både socionomer och fackföreningar.
              Det här gynnar ungdomarna mest. Då kan de mål uppnås som stadgas
              i skolans läroplan.
            </seg>
          </u>
          <note type="speaker" xml:id="i-674fef941bd90c88-0">
            Anf. 28 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-14">
            <seg xml:id="i-599a606c472b22d1-0">
              Fru talman! Jag upplevde att jag svarade på frågan, nämligen
              att regeringen kommer att ge besked om den nya skollagen under
              juni månad. Då kommer svaret på frågan om regeringens ställningstagande.
              Vad jag själv och mitt parti tycker har jag redovisat tidigare,
              och jag delar uppfattningen att vi behöver skärpa lagens krav.
              Regeringens samlade ställningstagande kommer att redovisas inom
              kort.
            </seg>
          </u>
          <note type="speaker" xml:id="i-04a53a76a16f6661-0">
            Anf. 29 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-eed001ebaf1ff37b-2">
            <seg xml:id="i-efa570aca212a603-0">
              Fru talman! Det är glädjande att ministern delar min oro och
              mina åsikter, och jag hoppas verkligen att pengarna som ska skjutas
              till kommuner och landsting inte ska frysa inne. Det handlar om
              5 miljarder som saknas i dag. De skulle gynna 10 000 jobb inom
              skolan och välfärden. Folk mår bra när det finns tillräckligt
              med professionell personal. Utbildningsministern måste se till
              att det finns socionomer i de privata religiösa skolorna.
            </seg>
            <seg xml:id="i-5d9a768feb9aa35d-0">
              Det ska vara lika villkor i alla skolor. I dag är det tyvärr
              inte så. I norra och södra Botkyrka är det olika förutsättningar
              för skolkuratorerna. Det gäller både per skola och i volym. I
              till exempel norra Botkyrka är det 700 elever per kurator, i en
              annan skola kan det vara 200 elever per kurator, vilket är bra.
              Man önskar att det skulle finnas lika många kuratorer i skolor
              i mer socialt utsatta områden.
            </seg>
            <seg xml:id="i-7759ac6b1522a353-0">
              Jag hoppas verkligen att vi i stället för att se nedskärningar
              och pengar till kommuner och landsting som fryser inne får se
              att regeringen berikar den kommunala sektorn och skolan.
            </seg>
          </u>
          <note type="speaker" xml:id="i-e50428e5b4f5fe2a-0">
            Anf. 30 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-15">
            <seg xml:id="i-25073cfe5412b772-0">
              Fru talman! Jag hade nyss en debatt med en annan vänsterpartist
              om alla skattehöjningar som ni föreslår, så jag tror att vi struntar
              i den debatten just nu.
            </seg>
            <seg xml:id="i-6ca6996c39e569da-0">
              Jag konstaterar att för just vad frågan handlar om, nämligen
              elevhälsan, kommer regeringen att ge besked under juni månad genom
              den nya skollagen.
            </seg>
          </u>
          <note xml:id="i-fee74ab886913456-3">
            Överläggningen var härmed avslutad.
          </note>
          <note xml:id="i-4de8cb60bdcd2b60-0">
            7 § Svar på interpellation 2008/09:554 om kritiskt tänkande,
            medkännande och kreativitet i grundskolan
          </note>
          <note type="speaker" xml:id="i-f15e263a27ca6b6d-0">
            Anf. 31 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-16">
            <seg xml:id="i-2a2e26b4369e2f42-0">
              Fru talman! Eva Selin Lindgren har frågat mig hur jag avser att
              initiativförmåga, kritiskt tänkande och förmåga till empati ska
              tränas inom ramen för grundskolan. Vidare har hon frågat vilka
              åtgärder jag avser att vidta för att dessa förmågor och sambandet
              mellan dessa ska tränas på grundskolenivå samt vilka metoder jag
              avser att implementera för att stärka de empatiska och kreativa
              dimensionerna i undervisningen.
            </seg>
            <seg xml:id="i-067b0ebe7d8b4c37-0">
              I Lpo 94 framgår det mycket tydligt att de förmågor som Eva Selin
              Lindgren nämner ska ligga till grund för skolans arbete. Skolan
              ska till exempel främja förståelse för andra människor och förmåga
              till inlevelse. Det står också att eleverna ska utveckla sin förmåga
              att kritiskt granska fakta och förhållanden och att inse konsekvenserna
              av olika alternativ. Dessutom ska eleverna enligt läroplanen bland
              annat få möjligheter att ta initiativ och ansvar.
            </seg>
            <seg xml:id="i-222ce870c7f67997-0">
              Mycket av det som interpellanten efterfrågar ligger inom ramen
              för skolans värdegrundsuppdrag. Regeringen har nyligen beslutat
              att ge Skolverket i uppdrag att intensifiera sitt arbete för att
              stärka skolornas värdegrundsarbete. Till stor del handlar detta
              om att öka kunskapen och bidra med verktyg och goda exempel för
              ett kvalitativt värdegrundsarbete.
            </seg>
            <seg xml:id="i-98f326ebc97edb0b-0">
              Utbildningsväsendet har en viktig roll för att ungdomar ska utveckla
              de kunskaper, kompetenser, kreativitet och förhållningssätt som
              behövs för att de ska kunna förverkliga sina idéer och omsätta
              dessa i ekonomiska, sociala eller kulturella sammanhang. Regeringen
              har därför tagit fram en strategi för entreprenörskap inom utbildningsområdet.
              Entreprenörskap ska utgöra en naturlig del av utbildningen och
              ska lyftas fram i styrdokumenten för grund- och gymnasieskolan.
            </seg>
            <seg xml:id="i-95b41598d6406ea1-0">
              Regeringens satsning Skapande skola riktar sig till elever i
              årskurs 79 och ger ökade möjligheter för elever att utveckla sina
              kreativa och reflekterande förmågor. Satsningen syftar till att
              integrera kulturella och konstnärliga uttryck i skolans verksamhet
              samt att bidra till en ökad måluppfyllelse. Regeringens ambition
              är att satsningen successivt ska omfatta hela grundskolan och
              inte bara högstadiet.
            </seg>
            <seg xml:id="i-8cafca6b3d0b860a-0">
              EU:s ministerråd har utsett 2009 till det europeiska året för
              kreativitet och innovation. Under året kommer därför ett antal
              aktiviteter att genomföras runt om i Europa. Ett område som uppmärksammas
              är barns och ungas möjlighet att uttrycka sig kreativt under sin
              utbildning. Detta kommer att lyftas upp under det svenska ordförandeskapet
              i EU. I juli genomförs till exempel den europeiska konferensen
              Promoting a creative generation där ett tema kommer att vara kopplingen
              mellan kulturliv och utbildning.
            </seg>
            <seg xml:id="i-51fc4c5c29e4d189-0">
              Mot bakgrund av detta anser jag att regeringen har vidtagit åtgärder
              för att främja de förmågor som Eva Selin Lindgren lyfter fram
              i sin interpellation.
            </seg>
          </u>
          <note type="speaker" xml:id="i-4ed5759ff493080b-0">
            Anf. 32 EVA SELIN LINDGREN (c):
          </note>
          <u who="eva_selin_lindgren_25723a" xml:id="i-c23dbd6209096836-0">
            <seg xml:id="i-f9e3fe944b003fdc-0">
              Fru talman och herr statsråd! Jag vill först tacka ministern
              för svaret på interpellationen. Sedan konstaterar jag att ministern
              sade i sitt svar att de förmågor som jag efterlyser redan finns
              med i skolans läroplan och i skolans värdegrundsuppdrag. Mina
              frågor gäller hur dessa efterlevs.
            </seg>
            <seg xml:id="i-dbfa24b1419b36e8-0">
              Först har vi frågan om värdegrunden. Det sägs inte uttryckligen
              att man ska beakta kritiskt tänkande och självkritik. Just de
              termerna används inte, men jag tycker att de är viktiga. Att kritiskt
              granska fakta och förhållande är en sak, men att granska sig själv
              är betydligt svårare. För att utöva självkritik krävs en viss
              distans till den egna personen. Det är något som ofta saknas i
              den allmänna debatten och även här i riksdagen, som ministern
              nog har observerat. Frågan är alltså hur man stärker självkritiken.
            </seg>
            <seg xml:id="i-6e3336cfdfbdb819-0">
              Det kritiska tänkandet bygger på logik och begreppsreda, det
              vill säga att man vet vad man talar om. Språket har en egen logik.
              Det är ett komplement till den andra faktorn, nämligen empati,
              medkännande, att känna sig in i en annan människa.
            </seg>
            <seg xml:id="i-f2ee92e220cfa85a-0">
              Dagligen händer det att dimensionerna blandas ihop. När en talar
              utifrån sakliga grunder och logiskt kan den andra svara utifrån
              magkänslan. Då blir det onödiga resonemang som leder till missförstånd.
            </seg>
            <seg xml:id="i-2c1d6d2e38921e3c-0">
              Jag är också rädd för att detta är en viktig anledning till konflikter
              både i skolan och senare när det gäller krig och fred och i världspolitiken.
              Jag tror att det skulle vara bra om vi kunde undvika att blanda
              ihop dessa.
            </seg>
            <seg xml:id="i-fbb38573adb3ccfd-0">
              Om ministern fortfarande har ambitionen att utveckla Europas
              bästa skola, vilket jag hoppas, är det viktigt att man tar tag
              i det här. Jag vet att det finns sätt att göra det, och det framgår
              av ministerns svar på mina konkreta frågor. Då ska vi se om vi
              kan gå vidare nu eller någon annan gång.
            </seg>
            <seg xml:id="i-e167ca9719449e9f-0">
              Jag har tre konkreta frågor till utbildningsministern. Det gäller
              hur man ska träna förmågan, och då är det inte bara fråga om planer.
              Ministern hänvisar till planer och värdegrunder, och det kallar
              lärarna poesidelen. Men hur stämmer poesin med verkligheten? Det
              är en viktig fråga.
            </seg>
            <seg xml:id="i-8e7247622c2457a5-0">
              Skolorna är inte lika över hela Sverige. Jag har ringt runt och
              kollat på olika nivåer och kollat med elever, lärare och föräldrar.
              I vissa skolor finns det program för det man kallar socioemotionell
              träning i lågstadiet och på förskolan. Jag tror inte att det här
              har följts upp i högstadiet, men där är det väl så viktigt att
              man har denna träning.
            </seg>
            <seg xml:id="i-895cd4dbef41d6fb-0">
              Därför undrar jag vilka åtgärder ministern kan tänka sig att
              vidta för att stimulera det kritiska tänkandet, empatin, men också
              kreativiteten i hela grundskolan. Jag tror inte att man ska vänta
              till gymnasiet, för detta är något alla människor behöver ha med
              sig i vårt samhälle, som blir alltmer komplext. Vi ser att befolkningstätheten
              ökar och att resurserna krymper, så det är väldigt viktigt att
              alla kommer ut utrustade med de här egenskaperna.
            </seg>
            <seg xml:id="i-6c412d86503ec91c-0">
              Man kan också konstatera att det krävs nya insatser i lärarutbildningarna,
              både för de nya och blivande lärarna och för dem som redan är
              verksamma. Det är klart att det kostar pengar.
            </seg>
          </u>
          <note type="speaker" xml:id="i-fd8303ba343e8e29-0">
            Anf. 33 SOLVEIG TERNSTRÖM (c):
          </note>
          <u who="solveig_ternstrom_7874cb" xml:id="i-311bc904f36346b1-0">
            <seg xml:id="i-4c0d3eff41a7b5c3-0">
              Fru talman! Herr statsråd! Jag möter en ung begåvad pojke. Han
              är 13 år, och han kan det mesta. Han är väldigt insatt i hela
              vår jords långa och komplicerade historia, och han är superduktig
              i engelska. Datorn är en rolig leksak. Han är insatt i politik,
              kan journalistik, film och miljö.
            </seg>
            <seg xml:id="i-cbd1d26814229660-0">
              Jag berömmer honom och tycker att han är väldigt duktig. Då säger
              han: Det är inget särskilt med det här, för många i klassen är
              mycket bättre.
            </seg>
            <seg xml:id="i-ed827ce590becd6c-0">
              Då frågar jag honom om han vet vad empati är. Han stirrar förvånat
              på mig och svarar: Nej, det vet jag faktiskt inte.
            </seg>
            <seg xml:id="i-4fe202512228163e-0">
              Då försöker jag berätta för honom och beskriva vad empati är
              att det är medkänsla, att känna av en annan människas innersta
              känslor, att inte alltid utgå från sina egna känslor och att kunna
              skapa fungerande mänskliga relationer en känslans intelligens,
              som kan vara avgörande, livsavgörande, i en konfliktfylld tid.
              Den unge 13-åringen tar till sig detta med stort allvar empati.
            </seg>
            <seg xml:id="i-1b77ad7b3450fb25-0">
              Alla svenska barn har rätt att få kunskaper i att läsa, skriva
              och räkna. Detta är de första verktygen för att utvecklas till
              goda samhällsmedborgare. Det vet vi, och det vet också utbildningsministern.
              Det har varit lite si och så med dessa kunskaper i Sverige de
              senaste åren. Det har kanske blivit en klasskillnad i kunskap
              mellan dem som är snabbegåvade, kan tillgodogöra sig av det kunskapsöverflöd
              som sköljer över oss och kan nästan allting och dem som har läs-
              och skrivsvårigheter och släpar efter. Men det kommer att bli
              bättre, inte minst tack vare utbildningsministerns arbete eller
              hur? under den här mandattiden.
            </seg>
            <seg xml:id="i-c0dd5bdcfa3768d7-0">
              Men vi vet också att vårt moderna samhälle kommer att kräva oändligt
              mycket mer av våra barn och ungdomar än vad som till exempel krävdes
              när vi växte upp och skulle ta vårt samhällsansvar. Inte minst
              kommer vår tids nya människor att bli tvingade att hantera nya
              varianter av konflikter mellan människor. De kommer att tvingas
              ta hand om människor som har drabbats av psykisk ohälsa, nya sjukdomar,
              beroendeproblem, arbetslöshet och vanmakt, och dessutom måste
              de ha krafter att ta hand om sig själva i kristider.
            </seg>
            <seg xml:id="i-c8d02c3418e50bb6-0">
              Många nya slags yrken och verksamhetsfält inom vård och omsorg
              kommer att få en stor efterfrågan, och de skulle kunna ge nya
              tillväxtmöjligheter för vårt land. Forskning och ny vetenskap
              om människan kommer att efterfrågas nya metoder, nya strategier,
              känslighet, flexibilitet, nya ingångar i vårt tänkande. Och då
              gäller det att hänga med.
            </seg>
            <seg xml:id="i-118a7207bff6528a-0">
              Jag tror mig veta att här finns en stor begåvningsreserv som
              inte har fått den uppmärksamhet i vårt skolsystem som den är värd,
              det vill säga de barn och ungdomar som redan i tidig ålder visar
              en begåvning och ett intresse för det komplexa och svåröverskådliga
              i människonaturen, en känslans intelligens. Jag vill påstå att
              man har slarvat och fortfarande slarvar och är ganska likgiltig
              över denna begåvning.
            </seg>
            <seg xml:id="i-027d359099437a58-0">
              Eva Selin Lindgrens interpellation om empatin i utbildningen,
              som är en mycket viktig fråga, ställer jag mig bakom.
            </seg>
          </u>
          <note type="speaker" xml:id="i-de9189573ec01f31-0">
            Anf. 34 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-17">
            <seg xml:id="i-241a6b50b6d9ca2e-0">
              Fru talman! Tack för den här viktiga frågeställningen som reses!
              Det är helt rätt, som Eva Selin Lindgren säger, att det står en
              massa saker i våra styrdokument, som jag hänvisar till i mitt
              svar. Men hur fungerar det i verkligheten? Det är naturligtvis
              det centrala.
            </seg>
            <seg xml:id="i-87a4a911ba3633c5-0">
              Då är sanningen att det sociala klimatet i skolorna inte är så
              bra som vi skulle vilja att det var. Vi har till exempel mycket
              mobbning i våra skolor, och då kan man inte säga att det sociala
              klimatet är bra och att empatin fungerar tillfredsställande. Huvuddelen
              av ungdomarna känner säkert empati för varandra, men det är tillräckligt
              många miljöer där det inte fungerar på ett sätt som vi vill. Det
              leder till att andra ungdomar mår dåligt.
            </seg>
            <seg xml:id="i-1773100d0eafd882-0">
              Språkbruket i skolorna är ofta oacceptabelt grovt och respektlöst.
              Det finns andra sociala problem i skolan, med skadegörelse och
              så vidare, som bottnar i att ungdomar på olika sätt vantrivs med
              skolan eller med sin situation.
            </seg>
            <seg xml:id="i-c3eec827f59c9efd-0">
              Det är oerhört centralt att fundera över: Vad kan vi göra mer?
              Vad kan vi göra bättre?
            </seg>
            <seg xml:id="i-503d9940d88f3684-0">
              Alla dessa problem är en del av bakgrunden till att vi lägger
              om den svenska utbildningspolitiken, men jag vill inte säga att
              vi kommer att lösa alla problem just med de reformer vi nu gör.
              Problemen med mellanmänskliga relationer har funnits i alla tider.
              Jag hoppas att vi nu ska kunna ta ett par steg framåt med detta.
            </seg>
            <seg xml:id="i-b76d1044c7fa82dd-0">
              Nu jobbar vi om styrdokumenten, läroplaner och annat, och jag
              ser fram emot att samarbeta med riksdagens partier och företrädare
              som har synpunkter på hur de ska skrivas om i det fortsatta arbetet.
              Sedan vet vi alla att det inte räcker med vad vi skriver i läroplaner,
              utan det är vad som händer i verkligheten.
            </seg>
            <seg xml:id="i-9af96141dc783277-0">
              Jag tycker att svensk skola har varit dålig på att hantera till
              exempel mobbning. Andra länder ligger längre fram och har tänkt
              mer. Det är hela bakgrunden till att vi från regeringens sida
              nu har satsat hela 40 miljoner kronor på ett stort forskningsprojekt
              om hur vi ska förebygga mobbning, inte bara ta hand om det när
              det har uppstått. Ytterst handlar det om det. Empati är väl ett
              mycket bra ord att klä det i. Den som kan sätta sig in i hur andra
              känner och förstår det kommer sannolikt att ha mindre risk att
              bli en mobbare än den som inte gör det. Det handlar mycket om
              detta.
            </seg>
            <seg xml:id="i-3d18046ba550878d-0">
              Sedan finns det saker i detta som inte är instrumentella, utan
              det handlar om att vi vuxna ska vara vuxna. Alla de som jobbar
              i skolan och alla vi som är föräldrar ska ha ett ansvar för att
              inte bara lära barnen läsa, skriva och räkna utan också uppfostra
              barnen i vid mening.
            </seg>
            <seg xml:id="i-30822de3bffb90bb-0">
              Föräldrar har huvudansvaret för uppfostran. Men barnen är en
              stor del av sin tid i skolan, och där måste skolans anställda
              medverka och sätta gränser och säga ifrån och förklara för barn
              och ungdomar varför man inte kan agera på ett visst sätt och så
              vidare.
            </seg>
            <seg xml:id="i-b2bd1144e8ddb682-0">
              Det här är oerhört centrala frågor. Jag skulle önska att det
              i några punkter gick att skriva ned att det här är facit på hur
              vi ska göra. Men det kan jag inte, utan vi ska närma oss det här
              med rätt stor ödmjukhet, tycker jag.
            </seg>
            <seg xml:id="i-a261a1170fcc1ef7-0">
              Men det första handlar naturligtvis om hur vi nu lägger upp styrdokumenten,
              läroplaner och annat. Det andra gäller lärarutbildningen, precis
              som Eva Selin Lindgren nämnde. Den görs också om i höst.
            </seg>
            <seg xml:id="i-714ba71c56708ce6-0">
              Jag tänker mig att det ska ingå ett rätt stort paket med ledarskap
              och konflikthantering. Man kan gärna klä det i den språkdräkt
              som Eva Selin Lindgren har gjort här, men syftet är detsamma,
              att förbättra det sociala klimatet i våra skolor.
            </seg>
            <seg xml:id="i-5fa69040cd8b95f5-0">
              De kreativa egenskaperna, som ju också Solveig Ternström lyfte
              fram, är också centrala i det här sammanhanget, i den nya läroplanen.
            </seg>
            <seg xml:id="i-dc196308cf731def-0">
              Jag önskar att jag hade exakta svar på alla de frågor ni reser.
              Det har jag inte, för det är oerhört stora frågor som ni reser.
              Men de är oerhört centrala för utbildningsväsendet, när vi utvecklar
              det vidare.
            </seg>
          </u>
          <note type="speaker" xml:id="i-7d557f2f440749a0-0">
            Anf. 35 EVA SELIN LINDGREN (c):
          </note>
          <u who="eva_selin_lindgren_25723a" xml:id="i-c23dbd6209096836-1">
            <seg xml:id="i-0db80a0a8ea9f310-0">
              Fru talman! Herr statsråd! Det är roligt att vi är överens om
              problembilden. Frågan gäller då lösningen och vad man kan göra
              på regeringens nivå.
            </seg>
            <seg xml:id="i-736207d47a946c6e-0">
              Jag tycker att ministern är inne på helt rätt spår. Man talar
              om kursplaner och lärarutbildningsplaner.
            </seg>
            <seg xml:id="i-965c985f098b862b-0">
              Det har faktiskt kommit förslag från fredsrörelsen, att man där
              skulle kunna ha utbildning i förebyggande konflikthantering. Det
              skulle man ha nytta av när det gäller människa mot människa men
              också i lite större sammanhang.
            </seg>
            <seg xml:id="i-d4a652fd9e6c69b1-0">
              Så det ligger nog sådana förslag, men jag vet inte i vilken utsträckning
              de når upp till er. Men ni har ju ändå ägardialog och skriver
              regleringsbrev för Skolverket och andra myndigheter, så jag antar
              att man skulle kunna implementera det på lite sikt.
            </seg>
            <seg xml:id="i-90814e8a1f2a2405-0">
              Sedan håller jag helt med om bilden när det gäller mobbning och
              skadegörelse och inte minst mobbning via IT-medier, som nu är
              ett växande problem. Vi ser självmord och skolskjutningar och
              allt möjligt där folk bara agerar över nätet.
            </seg>
            <seg xml:id="i-5d933f5302b0fd13-0">
              Lärarna har efterlyst mer utbildning i IT, egna datorer liksom
              ett eget rum för att kunna kommunicera bättre. Jag tror att det
              också är en viktig reform. Men den ligger nog lokalt, som ministern
              var inne på tidigare. Jag vill inte interferera i systemet, men
              jag skulle ändå vilja uppmuntra er att gå vidare.
            </seg>
          </u>
          <note type="speaker" xml:id="i-2f7f9f29c7e166b5-0">
            Anf. 36 SOLVEIG TERNSTRÖM (c):
          </note>
          <u who="solveig_ternstrom_7874cb" xml:id="i-311bc904f36346b1-1">
            <seg xml:id="i-1815ee589b1c6be5-0">
              Fru talman! Jag skulle vilja tillägga något när det gäller de
              svåra frågorna, som vi har med unga människor.
            </seg>
            <seg xml:id="i-cc11eb42e160ff09-0">
              Först skulle jag, som jag inte hann med i det förra anförandet,
              vilja ta upp ett litet fall just när det gäller det här med vården
              och att ta hand om människor som blir illa behandlade. Det menar
              jag är ett stort misslyckande för oss i vårt land och faktiskt
              också för vårt skolsystem.
            </seg>
            <seg xml:id="i-0445c28f3783065c-0">
              Jag mötte en ung, begåvad, empatisk vårdarinna på ett äldreboende
              som var mycket älskad av alla. Hon sade till mig att hon inte
              ville fortsätta för att det inte finns någon framtid i detta yrke.
              Det är allvarligt. Och hon är inte den enda, dessvärre, som har
              sagt detta och menar det här.
            </seg>
            <seg xml:id="i-22d46639dcb44a30-0">
              Jag skulle vilja nämna lite grann om kulturen i det här fallet.
              Kultur kommer att få en allt större betydelse. Forskning visar
              att kulturella aktiviteter utvecklar vår intelligens och främjar
              vår hälsa. Kultur har då en läkande förmåga och kan också minska
              läkemedelsberoende.
            </seg>
            <seg xml:id="i-b3ed5b23e6db5efb-0">
              Detta har också, glädjande nog, uppmärksammats i den nya kulturutredningen.
              Där tar man också upp kulturpolitiken som aspektpolitik. Det handlar
              alltså om samspelet med andra samhällsområden och då inte minst
              om kultur i skolan och kultur och hälsa.
            </seg>
            <seg xml:id="i-17cd3865efca31b3-0">
              Då vill jag fråga utbildningsministern: Kommer kulturen att få
              en ännu mer betydelsefull roll i grundskolan? Och på vilket sätt
              ska kulturella aktiviteter användas i undervisningen när de nu
              förmodligen inte kommer att ingå i de obligatoriska ämnena?
            </seg>
            <seg xml:id="i-98e0d15d0384dd5c-0">
              Ska lärarna kunna få kunskaper i kulturella aktiviteter som de
              i sin tur kan spränga in i inlärningspedagogiken? Forskning har
              ju visat att till exempel berättelser, musik, bild, teatral gestaltning
              ger oanade möjligheter till inlärning.
            </seg>
          </u>
          <note type="speaker" xml:id="i-88b6804bb6721c80-0">
            Anf. 37 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-18">
            <seg xml:id="i-3cc347d68ddcbc74-0">
              Fru talman! Det var nog något missförstånd från Solveig Ternströms
              sida. I grundskolan kommer ämnen som bild och musik att vara obligatoriska
              ämnen för alla elever.
            </seg>
            <seg xml:id="i-145af2821759ad65-0">
              Möjligen avser Solveig Ternström en förändring i gymnasieskolan
              som nu kommer att ske. Men alla elever ska, när de är 16 år gamla
              och har gått ut grundskolan, ha nått målen i de estetiska ämnena.
            </seg>
            <seg xml:id="i-b7cad8ebb43c29e0-0">
              Därutöver menar jag det menar säkert Solveig Ternström också
              att det inte går att begränsa begreppet kultur till ämnen som
              musik och bild. Till exempel är ämnen som historia, religionskunskap
              och svenska, när man läser vårt litterära arv och så vidare, i
              högsta grad en del av de så att säga kulturbärande ämnena i skolan.
            </seg>
            <seg xml:id="i-73166de67a4450dc-0">
              Utöver det har det, precis som jag sade i mitt interpellationssvar,
              under den här regeringen tagits ett initiativ till något som kallas
              för Skapande skola.
            </seg>
            <seg xml:id="i-34ae55bbd4780dd4-0">
              Nu gäller det högstadiet, och innebörden i det är att skolorna
              tillförs särskilt riktade statsbidrag för att kunna genomföra
              mer besök på olika kulturella evenemang. Det kan vara teaterpjäser
              och musikföreställningar och annat. Vi vet nämligen att när det
              är ont om pengar är det ofta det som stryks i den egna skolans
              budget.
            </seg>
            <seg xml:id="i-fee17b8bdb8db536-0">
              Så långt som pengarna har räckt har det varit en ganska stor
              succé det är min bild. Det ligger formellt under kulturministern,
              men så som jag har satt mig in i det har det varit en succé.
            </seg>
            <seg xml:id="i-39cdeda1a267b24e-0">
              Vår avsikt är att detta inte bara ska gälla högstadiet, utan
              det ska i nästa steg utvidgas till hela grundskolan. Det blir
              när pengarna räcker till, men det är vår avsikt med detta.
            </seg>
            <seg xml:id="i-aa51b60271bf6ffd-0">
              Det handlar om att på olika sätt inte bara nöja sig med de kulturella
              ämnen och kulturella inslag som vi redan har utan också att försöka
              höja ambitionen.
            </seg>
            <seg xml:id="i-3dae96c3ef64aa5b-0">
              Sedan presenterade regeringen faktiskt i dag det som vi kallar
              för en entreprenörskapsstrategi.
            </seg>
            <seg xml:id="i-ca2219e1a44ea778-0">
              En del tror att entreprenörskap handlar om hur man ska bli företagare.
              Det kan det kanske delvis göra, men det är ett alltför avgränsat
              sätt att se det. Entreprenörskap i skolan handlar just om att
              elever ska utveckla initiativförmåga och skaparkraft och allt
              vad det är.
            </seg>
            <seg xml:id="i-54e95a7af52b92f7-0">
              En del får knottror på kroppen, för de tycker att ordet entreprenörskap
              låter kommersiellt. Det är en sida av saken, men det är bara en
              sida. I grunden handlar det just om kreativitet och skaparglädje
              och att utveckla nya tankar och idéer.
            </seg>
            <seg xml:id="i-8ee99071bec81295-0">
              Det är naturligtvis uppdrag som skolan alltid har haft men som
              man också alltid behöver fästa fokus på eftersom man alltid kan
              bli bättre på detta.
            </seg>
            <seg xml:id="i-316fdaddb93fa14c-0">
              Får jag avrunda med att bemöta Eva Selin Lindgren. Jag uppfattar
              att vi är ganska överens om åt vilket håll vi vill här. Svårigheten
              för oss alla är liksom: Hur går man vidare?
            </seg>
            <seg xml:id="i-1915080fe9571359-0">
              Det är precis som Eva Selin Lindgren sade. Det är en sak med
              planer och utbildningar och allt.
            </seg>
            <seg xml:id="i-89cd5232850c07d2-0">
              Till sist vill jag också säga att empati är något man utvecklar.
              Jag vet inte den exakta definitionen på empati. Men riktigt små
              barn har rätt lite empati. Man måste liksom utveckla detta, och
              det gör man i social träning med andra.
            </seg>
            <seg xml:id="i-c6ac68049c4d6bd8-0">
              Förutom att lära sig att läsa och skriva och allt vad man gör
              i skolan är det detta som skolan går ut på. Det är ett socialt
              samspel, i förskolan också. Man lär sig att agera.
            </seg>
            <seg xml:id="i-1d5fecb814567939-0">
              30 elever eller 25 elever och en lärare i ett klassrum kan inte
              fungera utan att man visar respekt för varandra. Sedan visas det
              för lite respekt ibland. Då funkar det heller inte. Men mycket
              av verksamheten i skolan går ju ut på detta.
            </seg>
            <seg xml:id="i-fadb771f38e11a23-0">
              Och de vuxna måste våga vara vuxna i skolan. Om vissa elever
              beter sig väldigt illa mot andra är det ingen ursäkt för läraren
              att inte ingripa att läraren missade den kursen på lärarhögskolan.
              För till sist är vi alla vuxna och har också ett ansvar att ingripa.
            </seg>
            <seg xml:id="i-df60d84379502b61-0">
              Jag tackar för att ni tar upp dessa frågor. De är mycket viktiga,
              och vi har en väg att vandra innan vi blir bättre.
            </seg>
          </u>
          <note type="speaker" xml:id="i-d93a8102e470774f-0">
            Anf. 38 EVA SELIN LINDGREN (c):
          </note>
          <u who="eva_selin_lindgren_25723a" xml:id="i-c23dbd6209096836-2">
            <seg xml:id="i-fb22593688fef769-0">
              Fru talman! Herr statsråd! Det var roligt att höra det här sista.
              Jag tror att vi är inne på samma spår. Då kommer vi bara att bevaka
              vad som händer i verkligheten eller hur, Solveig?
            </seg>
            <seg xml:id="i-02c1d9a1fb064ed7-0">
              När det gäller just det här med empati vet jag att barnen ibland
              är mycket bättre utvecklade än vuxna. Det ser ju alla, och det
              gäller att ta vara på deras kreativitet.
            </seg>
            <seg xml:id="i-2f8e71f68ece1d02-0">
              Jag hyser gott hopp om barnen. Jag kan också berätta att det
              finns vissa skolor där man redan har börjat med detta i förskolan
              och grundskolan med gott utfall. Det gäller bland annat Askimsskolan
              där man tränar småbarnen att lägga märke till och stödja varandra
              och så vidare. Det finns ljusglimtar, och vi kan sprida dem över
              hela Sverige.
            </seg>
            <seg xml:id="i-d4793e67fb4b79b7-0">
              Jag vill tacka för diskussionen. Jag tror att det kan komma ut
              något konstruktivt av den.
            </seg>
          </u>
          <note type="speaker" xml:id="i-76a4cbde4d93881e-0">
            Anf. 39 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-19">
            <seg xml:id="i-58bfc7467ed7682e-0">
              Fru talman! Det gäller inte bara i Askimsskolan, fastän man kanske
              har ett särskilt projekt där, utan verksamheten i förskolan. Jag
              har själv två barn varav den ena går i förskolan och den andra
              just har gått ut förskolan.
            </seg>
            <seg xml:id="i-2777b34d3ee35584-0">
              Det gäller varje dag. De riktigt små barnen har ännu inte lärt
              sig utan roffar åt sig leksakerna och tycker att kamraterna inte
              behöver ha dem. De måste successivt lära sig att de måste ta hänsyn
              till varandra, leka med varandra och visa respekt för varandra.
            </seg>
            <seg xml:id="i-26aacc59eb6e9caa-0">
              Hela livet är en träning i socialt umgänge och sociala spelregler.
              Men det är helt klart att förskolan och skolan har ett särskilt
              ansvar. När detta ansvar, oftast kanske från föräldrarnas sida
              eller också från skolans sida, inte fungerar, får vi verkliga
              problem för en del ungdomar i tonåren.
            </seg>
            <seg xml:id="i-3ae1979214ed7008-0">
              Det är ungdomar som inte alls fungerar i sin skolsituation eller
              sin sociala omgivning. Det arbetet hela tiden går ut på är att
              tidigt kunna hitta de ungdomarna och ge dem stöd för att hamna
              rätt. För de unga personer som hamnar på fel spår och börjar slå
              sönder skolan i stället för att studera i skolan riskerar det
              att gå riktigt fel. Dessutom förstör de för sina kamrater. Det
              är väldigt viktigt att vi hittar de ungdomarna tidigt och ger
              dem det stöd och den hjälp som de behöver.
            </seg>
            <seg xml:id="i-a55c6a2c4beb88d2-0">
              Jag tackar för interpellationen och för en intressant diskussion.
            </seg>
          </u>
          <note xml:id="i-fee74ab886913456-4">
            Överläggningen var härmed avslutad.
          </note>
          <note xml:id="i-01bc589a2d5b97b2-0">
            8 § Svar på interpellation 2008/09:556 om lika ekonomiska bidrag
            till friskolor och kommunala skolor
          </note>
          <note type="speaker" xml:id="i-39735cfecc56782a-0">
            Anf. 40 Utbildningsminister JAN BJÖRKLUND (fp):
          </note>
          <u who="unknown" xml:id="i-4bc1d27ca80fe9d1-20">
            <seg xml:id="i-53b84199bfb1f767-0">
              Fru talman! Mikael Damberg har frågat mig vilka åtgärder jag
              avser att vidta för att se till att kommunala och fristående skolor
              behandlas ekonomiskt lika när kommuner genomför besparingar inom
              skolbudgeten.
            </seg>
            <seg xml:id="i-daf448903e752951-0">
              Enligt dagens regler ska kommunernas bidrag till fristående skolor
              bestämmas efter samma grunder som kommunen tillämpar vid fördelning
              av resurser till de egna skolorna av motsvarande slag. Skollagen
              saknar dock en närmare reglering av hur bidragen ska beräknas
              eller vilka kostnader bidragen ska täcka, vilket gett upphov till
              motsättningar och konflikter mellan kommuner och fristående skolor.
            </seg>
            <seg xml:id="i-970f81a0b385424c-0">
              Regeringen har därför i propositionen Offentliga bidrag på lika
              villkor, prop. 2008/09:171, lämnat förslag till förtydliganden
              av skollagens bestämmelser om bidrag till fristående skolor. För
              att säkerställa att fristående skolor får ersättning efter samma
              grunder som de kommunala skolorna anförs i propositionen att kommunens
              budget för verksamheten det kommande året bör ligga till grund
              för bestämningen av bidragen. Det innebär att om en kommun väljer
              att göra besparingar i sin skolverksamhet inför ett kommande år
              kommer bidragen till de fristående skolorna att minskas i samma
              mån. På detta sätt behandlas kommunala skolor och fristående skolor
              lika. Denna likabehandlingsprincip bör också gälla när kommunen
              under löpande budgetår skjuter till ytterligare medel till den
              egna verksamheten, så att även fristående skolor får ett motsvarande
              tillskott.
            </seg>
            <seg xml:id="i-87862f9a6f74f374-0">
              När det gäller eventuella nedskärningar i den kommunala verksamheten
              under löpande budgetår är situationen emellertid en annan. Det
              skulle i sådana fall stå i strid med den grundläggande förvaltningsrättsliga
              principen att utan lagstöd i efterhand ändra ett gynnande förvaltningsbeslut
              av den typ som bidrag till fristående skolor är. Regeringen kan
              inte ha en annan uppfattning än att denna rättssäkerhet även måste
              gälla fristående skolor.
            </seg>
          </u>
          <note xml:id="i-cc02bd910d1162a0-0">
            Tredje vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note xml:id="i-47aa28d83f2b2601-0">
            9 § Svar på interpellation 2008/09:508 om dopningslaboratoriets
            framtid
          </note>
          <note type="speaker" xml:id="i-51b8015779247c48-0">
            Anf. 41 Kulturminister LENA ADELSOHN LILJEROTH (m):
          </note>
          <u who="unknown" xml:id="i-4bc1d27ca80fe9d1-21">
            <seg xml:id="i-2babea2916337913-0">
              Fru talman! Lars Lilja har frågat mig om jag tänker göra något
              för att Sverige även i fortsättningen ska kunna ha ett av Wada
              ackrediterat dopningslaboratorium.
            </seg>
            <seg xml:id="i-e51ea2c4eb2c4141-0">
              I sin interpellation tar Lars Lilja upp det mycket viktiga arbetet
              mot dopning inom idrotten. Regeringen ger årligen betydande resurser
              till antidopningsarbetet inom idrottsrörelsen, vilket har bidragit
              till att Riksidrottsförbundets antidopningsverksamhet håller hög
              internationell nivå. Det är Riksidrottsförbundet självt som bestämmer
              vilket antal tester som behöver göras för att upprätthålla denna
              höga nivå. Enligt förbundets återrapportering till regeringen
              genomfördes 3 600 tester under 2008. Utöver stödet till idrottsrörelsens
              antidopningsarbete ger regeringen även ett riktat stöd till den
              forskningsverksamhet och den informations- och rådgivningsverksamhet
              som bedrivs vid dopningslaboratoriet respektive dopningsjouren
              vid Karolinska universitetssjukhuset i Huddinge.
            </seg>
            <seg xml:id="i-d91dd8e3da28c38c-0">
              Jag har besökt och fört samtal med företrädare för såväl laboratoriet
              som jouren i Huddinge och Riksidrottsförbundets dopningskommission,
              detta för att informera mig om den samlade nationella verksamheten.
              Jag är medveten om de ökade krav som ställs på laboratorier för
              ackreditering av Världsantidopningsbyrån, Wada. Kostnaderna för
              ackrediterade laboratorier ökar i takt med att den medicinska
              och tekniska vetenskapen ger nya möjligheter att analysera och
              avslöja bruk av inom idrotten förbjudna dopningspreparat. Vid
              de samtal som jag förde vid mitt besök förra året informerades
              jag om laboratoriets utveckling som inkluderar såväl en tillväxtpotential
              som den hotbild som Lars Lilja beskriver i sin interpellation.
            </seg>
            <seg xml:id="i-dfaa92f6b3f97f21-0">
              På Riksidrottsstämman i Visby förra helgen gavs Riksidrottsstyrelsen
              i uppdrag att kontakta regeringen i frågan om bildandet av en
              fristående nationell antidopningsorganisation. Jag förklarade
              mig beredd att föra dialogen med idrotten vidare för att finna
              den bästa lösningen för antidopningsverksamheten i Sverige.
            </seg>
            <seg xml:id="i-594245d602b16c06-0">
              I den idrottsproposition som regeringen överlämnade till riksdagen
              i februari föreslog vi att statens mål för stödet till idrotten
              kompletteras med ett mål för elitidrott. I det ingår att på olika
              sätt verka för att svenska idrottare ska ges bättre förutsättningar
              att utvecklas och bli ännu bättre i sin idrott. En viktig del
              i detta arbete är även att säkerställa att de internationella
              tävlingarna så långt det är möjligt är fria från dopning och annat
              fusk.
            </seg>
            <seg xml:id="i-405cf15653730472-0">
              För att möjliggöra detta krävs att fler nationer och idrotter
              utvecklar sina antidopningsprogram. Jag anser därför att det är
              viktigt att det runt om i världen finns tillräckligt många dopningslaboratorier
              som håller en hög och jämn standard i sina analyser av dopningsprover.
              Genom Riksidrottsförbundets och regeringens mångåriga och starka
              engagemang har Sverige en ledande ställning internationellt i
              arbetet mot dopning. Vi ska på inget sätt underskatta värdet av
              att ha ett nationellt dopningslaboratorium för att kunna behålla
              vår ledande ställning internationellt. Jag följer utvecklingen
              och är beredd att verka för att vi även i framtiden kan upprätthålla
              denna ställning.
            </seg>
          </u>
          <note type="speaker" xml:id="i-cf3cd2f0ef53c478-0">
            Anf. 42 LARS LILJA (s):
          </note>
          <u who="lars_lilja_6d4148" xml:id="i-c5238a65444a89af-0">
            <seg xml:id="i-fbd74ab524c96384-0">
              Fru talman! Jag får i det här fallet tacka idrottsministern för
              ett ambitiöst och ganska bra svar på min interpellation.
            </seg>
            <seg xml:id="i-98a40652f3340081-0">
              Vi kan vara helt överens om att antidopningsarbetet är en viktig
              ingrediens i idrottens arbete mot fusk och de skadeverkningar
              som är väl kända när det gäller användandet av dopningspreparat.
              Det är också i viss mån sant att det är betydande resurser som
              avsätts för antidopningsarbetet. Det är om jag minns rätt drygt
              20 miljoner. Problemet är att den summan har varit konstant under
              ett antal år. Det gör att det indirekt blir en besparing på arbetet,
              eftersom kostnaderna ständigt ökar.
            </seg>
            <seg xml:id="i-25c5a400355db982-0">
              Jag vill också säga att det är en sanning med modifikation att
              idrotten själv bestämmer hur många prov man ska genomföra. Antidopningsgruppen
              får en klumpsumma i sin budget, och för det ska man genomföra
              verksamheten. Visst kan man säga att det är Riksidrottsstyrelsen
              som bestämmer hur stor den summan ska vara. Jag vet att de gärna
              har velat nagga den lite grann i kanten för att använda till andra
              ändamål inom idrottsrörelsen. Samtidigt har regeringen genom regleringsbrevet
              möjlighet att styra det här. Jag skulle önska att man styrde upp
              det ännu lite mer, även om vi i många stycken pratar om en fri
              och oberoende idrott.
            </seg>
            <seg xml:id="i-22bf03af3b528b81-0">
              Idrottsministern talade om Wada. Det är naturligtvis oerhört
              viktigt att Sverige är aktivt i det arbetet. Det har vi varit
              under ganska lång tid. Vi har i det sammanhanget undertecknat
              det samarbetet, och vi har ratificerat koden för antidopningsarbetet.
              Som idrottsministern säkert känner till är det en ny kod som gäller
              nu, i princip från den 1 januari. Det kommer att bli en del förändringar
              under våren.
            </seg>
            <seg xml:id="i-938a88fa6e9b4df1-0">
              Koden är bra på det sättet att den förtydligar idrottarens ansvar
              och antidopningsorganisationernas ansvar. Men den ställer också
              större administrativa krav på antidopningsgrupperna. Man ställer
              större krav på idrottaren. De allra största kraven gäller den
              så kallade vistelserapporteringen. Elitidrottarna ska till de
              nationella och internationella antidopningsorganisationerna redovisa
              vecka för vecka var de befinner sig. Det här jobbet är grannlaga.
              Det ställer ganska stora krav på administrationen i den nationella
              antidopningsorganisationen. Det är naturligtvis bra, samtidigt
              som det kräver mer tjänster och mer tid för att hantera detta.
              Så länge budgeten inte ökar kommer det tyvärr att ta resurser
              från möjligheten till provtagningar.
            </seg>
            <seg xml:id="i-8d76515b8447e127-0">
              När det gäller de Wadaackrediterade laboratorierna har man en
              minimigräns. Minst 3 000 prov ska man göra per år för att få behålla
              sin ackreditering. Nu har vi sett att det tyvärr har stannat upp
              vid ungefär 3 500. För ett antal år sedan satte vi i den Ds som
              jag själv hade förmånen att leda arbetet i upp en målsättning
              att man skulle vara uppe i 4 500 prov. Som bäst var man uppe i
              4 000, men nu är man på väg nedåt. Det här är naturligtvis egentligen
              grunden till dopningslaboratoriets bekymmer. Jag skulle önska
              att jag kunde vara säker på att idrotten fick mer resurser, så
              att man kunde fortsätta sin provtagningsverksamhet på ett bra
              sätt.
            </seg>
          </u>
          <note type="speaker" xml:id="i-2f9db8b70d58caf9-0">
            Anf. 43 Kulturminister LENA ADELSOHN LILJEROTH (m):
          </note>
          <u who="unknown" xml:id="i-4bc1d27ca80fe9d1-22">
            <seg xml:id="i-9005c5b6b6ff1447-0">
              Fru talman! Jag uppskattar Lars Liljas engagemang. Jag vet också
              att Lars Lilja sitter i RF:s antidopningskommission, som jag tror
              att den heter.
            </seg>
            <seg xml:id="i-8583d38f6139659f-0">
              Det var som sagt en debatt också på RF:s stämma i Visby för en
              vecka sedan, där jag i mitt tal sade att jag välkomnade en dialog
              med Riksidrottsstyrelsen och förbundet, och SOK naturligtvis,
              om antidopningsfrågorna. Jag har också förstått att man kommer
              att ta kontakt från deras sida för att följa upp de här frågorna.
            </seg>
            <seg xml:id="i-84086f20110d2cf6-0">
              Jag vill minnas att det är runt 23 miljoner kronor som går till
              antidopningsverksamheten. Men när jag fick interpellationen fick
              jag också anledning att ställa en del egna frågor för att se hur
              prognosen egentligen ser ut. Det är också väldigt intressant.
              Lars Lilja säger att det har minskat. Det var en topp för ett
              par år sedan med runt 4 000 tester. Nu har det gått tillbaka till
              runt 3 600, som det var åren dessförinnan. Det var till och med
              ännu lägre under 90-talet. Vi har ändå legat på en hög nivå, skulle
              jag vilja säga, med en betydande marginal till den gräns på 3
              000 tester som Wada har satt upp. De uppgifter jag har fått visar
              att prognosen för 2009 fortfarande ligger på 3 600 tester. Det
              finns alltså ingen oro just nu.
            </seg>
            <seg xml:id="i-a628406906b21582-0">
              Lars Lilja sade också att RF har ett eget ansvar beroende på
              vilken nivå man vill lägga sig på. Jag vet inte om det sker diskussioner
              när det gäller Svenska Friidrottsförbundet, som har valt att utföra
              testerna på ett annat laboratorium och inte på dopningslaboratoriet
              och jouren i Huddinge, som Karolinska universitetssjukhuset har.
              De har naturligtvis själva på Karolinskas sida ett stort intresse
              av att behålla laboratoriet och forskningen och därmed också de
              internationella kontakter som nu finns.
            </seg>
            <seg xml:id="i-735b7b68765a7383-0">
              Bildandet av en fristående nationell antidopningsorganisation
              är en fråga som är gemensam för idrottsrörelsen och regeringen.
              Hur den kommer att se ut vet vi ännu inte, men jag välkomnar de
              kontakter som jag har förstått kommer att tas från Riksidrottsförbundets
              sida. Jag utgår från att vi senast under hösten kommer att inleda
              de samtalen.
            </seg>
          </u>
          <note type="speaker" xml:id="i-befef710accf19dc-0">
            Anf. 44 LARS LILJA (s):
          </note>
          <u who="lars_lilja_6d4148" xml:id="i-c5238a65444a89af-1">
            <seg xml:id="i-421bbaa53e8a18e0-0">
              Fru talman! Jag tackar idrottsministern för kommentarerna. I
              och med att Sverige har skrivit under Europarådets konvention
              mot dopning och Unescos konvention mot dopning och också som sagt
              är en aktiv deltagare när det gäller Wadas arbete är det här inte
              enbart ett ansvar för idrottsrörelsen. Det är ett tydligt delat
              ansvar mellan idrottsrörelsen och ländernas regeringar. Därför
              är det viktigt att regeringen ser till att antidopningsorganisationerna
              har anslag som gör att man fortsatt kan bedriva den verksamhet
              man har nu och allra helst gör den ännu effektivare än den är
              i dag.
            </seg>
            <seg xml:id="i-91e6eabad0211766-0">
              Som jag sade tidigare är ett av de stora problemen naturligtvis
              att Wadas nya regelverk ställer större krav på antidopningsorganisationerna
              när det gäller administrationen av vistelserapporterna. Därför
              är det sannolikt så att man har stannat upp någonstans kring de
              3 600 testerna, som jag naturligtvis skulle önska vore ännu fler.
              Jag skulle dessutom önska att vi kunde ta tester på betydligt
              lägre nivå bland idrottarna, för där tror jag att det är minst
              lika stor risk att man använder de olagliga preparaten. Svensk
              elitidrott är extremt förskonad. Det är sannolikt så att det är
              ytterst få, om ens någon, på den svenska absoluta elitnivån som
              använder otillåtna medel, tack vare det effektiva arbete som idrotten
              har bedrivit under en ganska lång tid. Jag önskar att man från
              regeringens sida kunde tillskjuta mer medel, så att det här arbetet
              kunde bedrivas effektivare.
            </seg>
            <seg xml:id="i-c180ea24a8b81af6-0">
              Det här med friidrotten är lite trist. Det känner jag inte igen.
              Alla prover som tas via Riksidrottsförbundets antidopningsorganisation
              analyseras av labbet i Huddinge. Sedan kan det vara så att en
              del enskilda idrottsförbund gör egna tester. Då kan man naturligtvis
              välja att göra det någon annanstans.
            </seg>
            <seg xml:id="i-b32c113b571d6978-0">
              Vi tycker att det är bra i interpellationssvaret att man kommer
              in på diskussionen om en fristående organisation, något som också
              har diskuterats länge. Det är inte så att koden explicit kräver
              att man ska ha en fristående organisation för antidopningsarbetet.
              Däremot är det naturligtvis en viktig fråga för trovärdigheten.
            </seg>
            <seg xml:id="i-4c22a9c395e7a90c-0">
              Det här kommer att bli ett ganska grannlaga arbete. En fristående
              organisation kräver sannolikt större resurser. Det kommer att
              behövas en egen administration. Det kommer sannolikt att bli dyrare.
            </seg>
            <seg xml:id="i-3e1e8adbcf6ba4a1-0">
              En annan oerhört intressant diskussion om man ska vara fristående
              blir vilket uppdrag organisationen kommer att få. Det är alldeles
              tydligt att man vill att informationsdelen ska ligga kvar på RF,
              och det är helt okej. Där har man ingen polisiär uppgift. Däremot
              är det en god idé att man har en fristående organisation som genomför
              provtagningen, de polisiära åtgärderna och åtalen gentemot de
              idrottsutövare som åker fast i dopningskontroller. Då undrar jag
              om ministern i de här sammanhangen har funderat på hur det här
              ska organiseras och vilka ekonomiska resurser som här kan krävas
              för att den fristående organisationen ska kunna jobba på ett bra
              och trovärdigt sätt.
            </seg>
          </u>
          <note type="speaker" xml:id="i-3bb752f92d86c84c-0">
            Anf. 45 Kulturminister LENA ADELSOHN LILJEROTH (m):
          </note>
          <u who="unknown" xml:id="i-4bc1d27ca80fe9d1-23">
            <seg xml:id="i-002f615d615c33b2-0">
              Fru talman! Lars Lilja talar om det delade ansvar som regeringen
              och idrottsrörelsen och riksdagen, kanske man får säga har. Jag
              vill bara på alla sätt göra klart att vi inte har några som helst
              avsikter att abdikera från det här ansvaret, utan antidopningsfrågorna
              är i hög grad levande, inte minst i de diskussioner som vi för
              med idrotten med det internationella engagemang vi har med Wada.
              Wada firar för övrigt sitt 10-årsjubileum i år och har förlagt
              detta jubileum till Sverige och Helsingfors i början av december.
              Jag är säker på att Lars Lilja och jag kommer att träffas även
              där.
            </seg>
            <seg xml:id="i-f56627f4ba5389c3-0">
              Sedan finns, som Lars Lilja var inne på, den öronmärkning på
              23 miljoner kronor via RF-anslaget som går till antidopningsarbete.
              Om det här är en summa som behöver höjas får vi ta en diskussion
              med idrotten längre fram, framför allt efter sommaren då vi ska
              diskutera budgeten men också regleringsbrev.
            </seg>
            <seg xml:id="i-16e30783f6ee1aa7-0">
              Jag gjorde som sagt ett besök på Karolinska universitetssjukhuset
              i Huddinge och på dopningslaboratoriet förra året för att studera
              laboratoriet närmare, vilket alltid är intressant, men också för
              att föra ett samtal om hur man ser på framtiden. De frågor man
              tog upp där stämmer väl överens med den bild som Lars Lilja ger
              i sin interpellation.
            </seg>
            <seg xml:id="i-d1d3592ee66bad4c-0">
              Besöket visade också, vilket Lars Lilja säger, att det glädjande
              nog är mycket ovanligt med det i sammanhanget märkliga uttrycket
              positiva resultat. Det är ju inte positivt om man får ett positivt
              resultat här. Det är alltså få som är dopade. Det är naturligtvis
              ett gott betyg till idrottsrörelsen själv att man lyckas hålla
              rent, att man har höga ambitioner och att man har en hög moral.
              Då är det också naturligtvis viktigt att man inte på något sätt
              sviktar i detta, men det finns inga som helst signaler om att
              så skulle ske.
            </seg>
            <seg xml:id="i-d90519595ac4f83b-0">
              Den nya elitsatsningen, de pengar som nu kommer att satsas via
              anslaget och LOK-stödet till elitsatsningen, visar ju också tydligt
              att det är viktigt att fortsätta satsa på eliten för att vi ska
              få fram framgångsrika idrottsmän och -kvinnor inom alla sporter.
              Då är naturligtvis detta med att idrotten är ren en avgörande
              fråga för trovärdigheten och för att vi ska kunna behålla vårt
              goda rykte också internationellt.
            </seg>
          </u>
          <note type="speaker" xml:id="i-ab1d2aa05c1186d4-0">
            Anf. 46 LARS LILJA (s):
          </note>
          <u who="lars_lilja_6d4148" xml:id="i-c5238a65444a89af-2">
            <seg xml:id="i-739ac8ba36a3c8c3-0">
              Fru talman! Jag delar i stort idrottsministerns mening här. Jag
              hoppas att vi tillsammans kan jobba vidare så att vi faktiskt
              kan stärka idrottens antidopningsarbete.
            </seg>
            <seg xml:id="i-8106a369b4762513-0">
              Vad gäller den diskussion som vi var inne på tidigare, om den
              fristående organisationen, visar det sig att dopning är betydligt
              vanligare i idrottsliknande miljöer. Enligt STAD-projektet, som
              är iscensatt nu, där man tittar på hur det ser ut på gymmen runt
              om i Helsingforss stad, finns det en del tecken som tyder på att
              upp till var femte ung man som tränar på de här gymmen använder
              anabola steroider. Det är klart att det här är idrottsliknande
              miljöer som tyvärr kan spilla över på idrotten. Det här kanske
              är en annan del av dopningsproblematiken. Den hör ihop med idrotten
              och med folkhälsan. Den hör också i någon mening ihop med justitieministerns
              område, det vill säga grov brottslighet.
            </seg>
            <seg xml:id="i-0d30c722ea89c0b9-0">
              Jag tror att det kanske vore välgörande om kulturminister Adelsohn
              Liljeroth satte sig ned med justitieminister Ask och folkhälsominister
              Larsson och funderade lite grann på de här frågorna i ett övergripande
              perspektiv. Kanske kunde man fundera lite grann på något slags
              gemensam strategi för hur man ska hantera de här frågorna. De
              hör ihop, och de här illegala drogerna finns i alla de här tre
              miljöerna. Jag tror att det vore bra om man kunde samordna det
              arbetet. Jag tror att alla skulle tjäna på det. Det är här den
              intressanta diskussionen om hur den fristående organisationen
              ska fungera kommer in. Jag tror att det vore en god idé, faktiskt.
              Det är något som jag rekommenderar idrottsministern att göra.
            </seg>
          </u>
          <note type="speaker" xml:id="i-344b81b6d82e9e79-0">
            Anf. 47 Kulturminister LENA ADELSOHN LILJEROTH (m):
          </note>
          <u who="unknown" xml:id="i-4bc1d27ca80fe9d1-24">
            <seg xml:id="i-b3af284145a285fb-0">
              Fru talman! Som Lars Lilja säger är det svårt att föregripa hur
              den framtida organisationen ska se ut. Men det är intressant att
              Lars Lilja tar upp just det danska exemplet. Jag kunde läsa om
              det för ett eller två år sedan och har också haft kontakter med
              min kollega Beatrice Ask för att se om det här är någonting som
              skulle kunna fungera i Sverige. Nu ser ju situationen i Danmark
              lite annorlunda ut, men vi kan säkert lära oss en del av deras
              arbete. I den här organisationen är det självfallet naturligt
              att vi också tar med folkhälsoaspekterna, Maria Larsson och det
              arbete som bedrivs kring ANT, alltså alkohol, narkotika och tobak,
              och det engagemang som finns där.
            </seg>
            <seg xml:id="i-d98ebf3518766ba2-0">
              Det finns ju inte några tvångsmedel i Danmark heller, utan det
              handlar om frivilliga överenskommelser som gymmen kan göra med
              laboratorier. Sedan finns det naturligtvis alltid möjligheter
              det finns det också här i Sverige för ett gym att stänga av en
              person som man misstänker använder sig av droger. Man kan också
              naturligtvis göra en polisanmälan om man tror detta.
            </seg>
            <seg xml:id="i-7a2928b072046ca6-0">
              Jag är väl medveten om att det här är ett bekymmer på många gym
              även här i Sverige. När vi väl sätter oss ned här efter sommaren
              och börjar diskutera det framtida antidopningsarbetet tycker jag
              precis som Lars Lilja att det är självklart att vi måste se det
              här ur flera aspekter, och då kommer även folkhälsoaspekterna
              och kanske också gymmens roll och möjliga ansvar in.
            </seg>
          </u>
          <note xml:id="i-fee74ab886913456-5">
            Överläggningen var härmed avslutad.
          </note>
          <note xml:id="i-ceb9cb9c6186aa34-0">
            10 § Svar på interpellationerna 2008/09:519 och 560 om inflytande
            över försvaret
          </note>
          <note type="speaker" xml:id="i-99024b841f019562-0">
            Anf. 48 Försvarsminister STEN TOLGFORS (m):
          </note>
          <u who="unknown" next="cont" xml:id="i-6f28cabd6a8b7fdb-0">
            <seg xml:id="i-f911cd91b0d05555-0">
              Fru talman! Fredrik Lundh har frågat mig om jag anser att innehållet
              och förmågan på våra militära förband inte längre är en politisk
              fråga utan det är min avsikt att detta helt kan avgöras av Försvarsmakten.
              Fredrik Lundh har också frågat mig om jag anser att det är möjligt
              och förenligt med andemeningen i inriktningspropositionen att
              skilja basbataljonerna från stridsflygsdivisionerna på insatsflottiljerna
              F 21 i Luleå och F 17 i Ronneby, samt om jag avser att agera med
              anledning av avsikterna till ett sådant åtskiljande.
            </seg>
            <seg xml:id="i-3b8d4aa381428df2-0">
              Peter Jeppsson har frågat mig hur jag avser att säkerställa att
              Försvarsmakten inom sin delegation inte blockerar eller omöjliggör
              kommande politiska prioriteringar.
            </seg>
            <seg xml:id="i-8f489d014053d2a2-0">
              Jag besvarar interpellationerna i ett sammanhang.
            </seg>
          </u>
          <note xml:id="i-0d9efd9097b29b8c-0">
            Fredrik Lundh ställde nyligen en riksdagsfråga i samma ämne som
            interpellationen (fråga 2008/09:933). Frågan besvarades den 20
            maj.
          </note>
          <u who="unknown" prev="cont" xml:id="i-5852ba6cfb9a8c1b-0">
            <seg xml:id="i-327ca35e74799754-0">
              Regeringen redovisade i propositionen Ett användbart försvar
              (prop. 2008/09:140) i mars i år sina förslag till en ny försvarspolitisk
              inriktning. I propositionen säger regeringen att inga nedläggningar
              av organisationsenheter inom grundorganisationen kommer att ske
              under innevarande mandatperiod. Propositionen behandlas för närvarande
              av riksdagen.
            </seg>
            <seg xml:id="i-148430f0ee8daabb-0">
              Det finns en tydlig ansvarsfördelning mellan riksdagen, regeringen
              och myndigheten när det gäller Försvarsmaktens grundorganisation.
              Riksdagen beslutar om huvuddelen av Försvarsmaktens grundorganisation.
              Med detta som grund reglerar regeringen grundorganisationen i
              förordningen (2007:1266) med instruktion för Försvarsmakten. Av
              denna framgår också att Försvarsmakten själv beslutar om sin grundorganisation
              i de delar där den inte regleras i instruktionen. Detta är helt
              i linje med vad som gäller för statsförvaltningen i övrigt, vilket
              också framgår av myndighetsförordningen (2007:515).
            </seg>
            <seg xml:id="i-7606e39905638141-0">
              Dessa principer för inriktningen av Försvarsmaktens grundorganisation
              gäller fortfarande.
            </seg>
          </u>
          <note xml:id="i-8421a5b9d8691ce2-0">
            Då Fredrik Lundh och Peter Jeppsson, som framställt interpellationerna,
            anmält att de var förhindrade att närvara vid sammanträdet medgav
            tredje vice talmannen att Åsa Lindestam i stället fick delta i
            överläggningen.
          </note>
          <note type="speaker" xml:id="i-d3376afbdae99fe4-0">
            Anf. 49 ÅSA LINDESTAM (s):
          </note>
          <u who="asa_lindestam_f208fc" xml:id="i-80ecb3665b817a8d-0">
            <seg xml:id="i-26eb111a11c68e2c-0">
              Fru talman! Tack för svaret, ministern! Jag har också nyligen
              ställt en liknande skriftlig fråga och fått svar, fast jag blev
              inte så värst vidare mycket klokare av det.
            </seg>
            <seg xml:id="i-bb29d3d8f2eda60b-0">
              Det är jätteviktiga frågor som ställs, och vi är inte nöjda med
              svaren, varken killarna eller jag. När jag har tittat på det här
              ser jag att det är de mest stridskraftiga, mest påkostade, viktigaste,
              mest kraftfulla och mest flexibla styrkor som vi har. De kan användas
              i särklass över hela Sverige. Och nu stympas de vid knäna.
            </seg>
            <seg xml:id="i-4f4f3180a09dd196-0">
              Partiledarna från regeringshåll har i Svenska Dagbladet gått
              ut och sagt att ingen nedläggning ska hända under den här mandatperioden,
              och i en debattartikel har man skrivit att obalansen i försvarsekonomin
              är hanterad. På det sättet har man alltså inte längre kniven på
              strupen.
            </seg>
            <seg xml:id="i-48458961faace0cb-0">
              Vi i försvarsutskottet har också tagit till oss detta och funderat
              på det. Vi har vässat texten och talat om ett förbud mot att ändra
              förbandens innehåll; vi vill inte att det ska hända, utan det
              är någonting som vi här i riksdagen ska bestämma.
            </seg>
            <seg xml:id="i-e296f4718bab52d7-0">
              Försvarsmakten har alltså på gång att flytta värnpliktigas utbildning
              från F 21 uppe i Luleå och från F 17 i Ronneby ned till Linköping.
              På det sättet urholkas systemet. Huvuddelen av basbataljonen ska
              också flyttas.
            </seg>
            <seg xml:id="i-12f61bcd6780e2dc-0">
              Jag har också läst förordningen. Den är ju skriven av ministern
              och regeringen. Där kan man alltså styra hur man vill ha det.
              Men när jag läser förordningen med mina ögon ser jag inte att
              man kan flytta det som man ändå håller på med. När basbataljonen
              efter en flytt försvinner blir man i båda ändarna av Sverige sämre
              rustad i framtiden. Förutom det mister Luleå trodde chefen där
              uppe kanske 200 jobb. Just detta ska riksdagen fatta beslut om.
              Det är alltså inte något som Försvarsmakten ensam ska bestämma
              om. Frågan är så att säga större än Försvarsmakten och också större
              än regeringen. Därför vill vi ha frågan på riksdagens bord.
            </seg>
            <seg xml:id="i-e64a82f5321cafa1-0">
              Dessutom är många av oss oroliga för vad som händer där uppe.
              Med där uppe syftar jag på Barents hav och Arktis. Nyligen har
              vi ju haft en man från Norge här som har lagt fram ett förslag
              om hur vi ska samarbeta. Jag syftar då på Stoltenberg och hans
              rapport. Stoltenberg har på utrikesministrarnas uppdrag lagt fram
              ett förslag om att vi ska jobba tillsammans inom sjö-, land- och
              luftförsvaret. Men för vår del skulle det då bli ännu sämre om
              basbataljonen tas bort. Där skulle vi i stället ha kvar krafterna
              och kunna bidra med de delarna uppe i norr likaväl som nere i
              söder.
            </seg>
            <seg xml:id="i-5d98e390eb58c1d7-0">
              Vi vet också att de här planen lyfter väldigt ofta. Flygningarna
              gäller inte bara i närområdet, utan man behöver flyga betydligt
              längre. Det är just det som basbataljonen står för.
            </seg>
            <seg xml:id="i-0d8b73b1d14461bc-0">
              Min fråga till ministern är därför: Vet ministern om att det
              här just nu pågår, och finns det i så fall någonting som ministern
              kan göra för att förhindra detta som ingen av oss vill?
            </seg>
          </u>
          <note type="speaker" xml:id="i-16f335ab4e52b1e7-0">
            Anf. 50 STAFFAN DANIELSSON (c):
          </note>
          <u who="staffan_danielsson_559bd0" xml:id="i-288c067a00241b23-0">
            <seg xml:id="i-715c850d41fd652a-0">
              Fru talman! Vårt svenska försvar är viktigt. Regering och riksdag
              lägger fast ramarna, och Försvarsmakten verkar inom dessa.
            </seg>
            <seg xml:id="i-5fc1560910bb3ac2-0">
              Det är en allvarlig anklagelse som den ursprunglige interpellanten
              riktar mot landets försvarsmakt när han påstår att den bryter
              mot den överenskommelse som gjorts mellan de fyra borgerliga partiledarna
              när det gäller försvaret denna mandatperiod.
            </seg>
            <seg xml:id="i-05397ec179f6f673-0">
              Samtidigt är det väl glädjande att Fredrik Lundh uppmärksammar
              och ställer sig bakom det besked som alliansregeringen har givit
              i fråga om grundorganisationen under denna mandatperiod.
            </seg>
            <seg xml:id="i-4115186166706148-0">
              Jag har inte den samlade bilden av hur försvaret inom sitt myndighetsansvar
              bedömer att olika delverksamheter kan förändras för att effektivisera
              och förbättra verksamheten. Men också jag har noterat de aviserade
              förändringar som Åsa Lindestam nu kritiserar.
            </seg>
            <seg xml:id="i-bc1a4ec020b7b363-0">
              Försvarsmakten har framgångsrikt genomfört en väldig omställning
              och en organisatorisk nedbantning efter 2004 års försvarspolitiska
              riksdagsbeslut. Efter alliansregeringens besked i höstas ligger,
              som försvarsministern säger i sitt interpellationssvar, grundorganisationen
              fast de närmaste åren. Jag tror att det är bra; det har varit
              en stark förändringstakt.
            </seg>
            <seg xml:id="i-8c8940d2d93c13bb-0">
              Vidare vet vi alla att vi lever i en föränderlig värld och att
              enstaka förändringar, även inom grundorganisationen och inom de
              ramar som riksdagen har att hantera, kan behövas allteftersom
              det nya inriktningsbeslutet får genomslag. Så kan det vara.
            </seg>
            <seg xml:id="i-b037704d0fe36d04-0">
              Min grunduppfattning är dock att försvaret redan har rationaliserats
              i högst betydande grad, att det har ett värde att ha en grundorganisation
              som är spridd över landet och att det måste finnas starka skäl
              militära och ekonomiska för att motivera en eventuell ytterligare
              koncentration av grundorganisationen.
            </seg>
            <seg xml:id="i-cbccb7a1553669d5-0">
              Dessutom är det som försvarsministern säger, att riksdag, regering
              och försvarsmakt fattar sina beslut efter en ansvarsfördelning.
              Det är alltid frestande för en politiker att gå in på delbeslut
              inom till exempel Försvarsmaktens område. Men det ska man, som
              jag tidigare har sagt, principiellt vara mycket försiktig med.
              För egen del får jag alltså säga att jag inte har tillgång till
              den samlade analys och bild som Försvarsmakten har när man gör
              de här övervägandena.
            </seg>
          </u>
          <note type="speaker" xml:id="i-061070ee44e81cf5-0">
            Anf. 51 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-25">
            <seg xml:id="i-59f45a91cbb4a854-0">
              Fru talman! Det är trevligt att debattera med Åsa Lindestam som
              alltid. Att hon i det här fallet övertar en kollegas interpellation
              välkomnar jag.
            </seg>
            <seg xml:id="i-7c4c734972e9ac83-0">
              Försvarsmaktens kärnverksamhet är att ge landet försvarsförmåga,
              och grundorganisationen är ett medel för detta. Den är en fabrik
              som producerar försvarsförmåga. Varje krona som tas från operativ
              nytta och förs över till annat tas från försvarsförmågan. Det
              innebär att det för Försvarsmakten när det gäller att som alla
              andra statliga myndigheter löpande se över sin organisation så
              att verksamheten bedrivs rationellt och effektivt är ett hinder
              att pengar tas från försvarsförmågan och läggs på annat.
            </seg>
            <seg xml:id="i-8f9eee16cb26ae93-0">
              Jag vill fullständigt invända mot Åsa Lindestams beskrivning
              i sitt inlägg. Det är inte alls så att någonting urholkas. Här
              handlar det om att grundutbildningen, som i dag sker på flera
              platser i landet inom ramen för flygvapnets behov, effektiviseras
              genom att den centraliseras. Det är även i fortsättningen två
              basbataljoner i insatsorganisationen, precis som i dag. De kommer
              att höra till flottiljer. Men man får en mycket effektivare utbildning
              i inledningen.
            </seg>
            <seg xml:id="i-babdc9a7ee544437-0">
              Socialdemokraterna har faktiskt lagt fast den ordning som råder
              i dag och arbetat med den under många år: att riksdagen beslutar
              och regeringen sedan kompletterar samt att det i övrigt är upp
              till Försvarsmakten att fatta beslut om hur man håller en effektiv
              grundorganisation.
            </seg>
            <seg xml:id="i-133c6f74f729e756-0">
              Socialdemokraterna har också haft möjlighet att motionera om
              att riksdagen från och med nu ska besluta om allt och Försvarsmakten
              inte ha någon organisationsfrihet alls, vilket står i bjärt kontrast
              till alla andra myndigheter. Men det har man inte gjort. Inriktningspropositionen
              hade varit en sådan möjlighet.
            </seg>
            <seg xml:id="i-0927284b6c8cece1-0">
              Man har också haft möjlighet att motionera om Luleå och Ronneby
              specifikt, om att inga förändringar får ske där. Det har man inte
              gjort.
            </seg>
            <seg xml:id="i-99edc6d1746cbbc1-0">
              Dessutom hade man haft möjlighet att tillföra resurser om nu
              Försvarsmakten ska hålla en annan grundorganisation än man själv
              anser vara nödvändig. Det har man inte gjort. Tvärtom är den enda
              siffran i Socialdemokraternas försvarsmotion, bortsett från sidnumreringen,
              2 miljarder i nedskärningar inom försvaret. Man har alltså varje
              år att röra sig med 2 miljarder mindre än regeringen. Då vill
              man flytta pengar, från försvarsförmågan till grundorganisationen.
            </seg>
            <seg xml:id="i-8f66fba1c9042e5b-0">
              Det finns en myndighetsförordning i Sverige som reglerar alla
              myndigheters verksamhet. Där sägs det att myndighetsledningens
              ansvar inför regeringen är att verksamheten ska bedrivas effektivt.
              I detta ligger att man också ska avveckla det som inte behövs
              till exempel mark, anläggningar och lokaler. På motsvarande sätt
              har Försvarsmakten att pröva var och på vilket sätt den grundläggande
              soldatutbildningen inom flygvapnet bör genomföras.
            </seg>
            <seg xml:id="i-9bf2ec95024e8ff1-0">
              Jag vill också argumentera för målstyrningen av denna som alla
              andra verksamheter. Riksdag och regering ställer krav på Försvarsmakten
              att ha en viss utpekad förmåga. Men Försvarsmakten själv ansvarar
              för att insatsförbanden genom utbildning och övning uppfyller
              kraven på sådan förmåga och därmed också på att de inom de ramar
              vi har gett dem har en effektivt fungerande grundorganisation.
            </seg>
            <seg xml:id="i-94c87413620639f6-0">
              Därför är det förunderligt att när det blir någon förändring
              någonstans i landet gör Socialdemokraterna det direkt till sin
              huvuduppgift att säga: Stopp och belägg! Ingen förändring alls!
            </seg>
            <seg xml:id="i-01484e415ab1f3cf-0">
              Men mindre pengar ska ni ha. Därmed kommer också landets försvarsförmåga
              den centrala uppgiften för Försvarsmakten att sjunka.
            </seg>
          </u>
          <note type="speaker" xml:id="i-09712936b207f76e-0">
            Anf. 52 ÅSA LINDESTAM (s):
          </note>
          <u who="asa_lindestam_f208fc" xml:id="i-80ecb3665b817a8d-1">
            <seg xml:id="i-cd0bd95dbb836917-0">
              Fru talman! Jag tackar ministern för svaret, men jag är fortfarande
              inte nöjd.
            </seg>
            <seg xml:id="i-d23cac412cfaf3fb-0">
              Staffan Danielsson säger en hel del. Det är roligt att få lite
              medhåll. Mycket av det han säger stämmer, som att detta ska vara
              spritt över landet. Det har vi verkligen velat i försvarsutskottet.
              Men det händer någonting uppe i norr och nere i söder just nu.
              F 21 består av tre insatsförband. Det är som en pall på tre ben.
              Nu håller man på att sparka av det tredje benet, och då tror jag
              inte att den kommer att kunna stå upp. Det finns två JAS-divisioner
              men också en basbataljon, och de har till uppgift att stödja utanför
              hemmabasen. De ska också ha operativa möjligheter som är lite
              större än de vanliga. Jag tänker fortfarande på Barents och Arktis,
              även om vi just nu inte ska tala om det.
            </seg>
            <seg xml:id="i-4ad49f6be176f35c-0">
              Ministern säger att det tas från försvarsförmågan, att man tar
              det till något annat. Vi vill ha kvar den delen. Vi anser att
              den är så viktig att den behövs både i norr och i söder, det vill
              säga både F 21 och F 17. Basbataljonen ger alltså flexibilitet
              och möjligheter till samordning av de två JAS-divisionerna. Vidare
              ska de stå för bevakning och underhåll av flygplatsen liksom för
              ledningen och underhållet av själva flygdivisionen. Därför behövs
              de.
            </seg>
            <seg xml:id="i-1d55346b6520fe0f-0">
              JAS har ju många varierande uppgifter och roller under sin flygtid,
              vilket varit styrkan med JAS. I en dynamisk stridssituation kan
              den helt plötsligt förändras och vara antingen offensiv eller
              defensiv. Det har basbataljonen kunnat hjälpa till med att förändra
              under hotbildens gång.
            </seg>
            <seg xml:id="i-22e2d8bed9138509-0">
              Ministern säger också att Socialdemokraterna vill förändra detta
              och att vi hade kunnat motionera om frågan under mandatperioden
              ifall vi velat göra det. Jag vill påminna om att under den förra
              mandatperioden jag satt i försvarsutskottet även då när regeringen
              inte var moderat utan socialdemokratisk väcktes en motion som
              var precis den motsatta. Då tyckte nämligen den borgerliga oppositionen
              att vi skulle lägga beslutet hos riksdagen och inte hos regeringen.
              Det var det förslag som fanns, och vi gick samman och sade att
              det var okej. Beslut som handlar om nedläggningar ska fattas av
              riksdagen eftersom det är fråga om så pass stora förändringar.
              Som jag sade tidigare omfattar det mer än bara försvarsförmågan.
              När i tiden man tycker en viss sak beror kanske på om man sitter
              i regeringen eller inte.
            </seg>
            <seg xml:id="i-20d3674679a03b26-0">
              Jag har förståelse för att ministern gör som han gör. Samtidigt
              kan man som minister via regleringsbrev eller genom en förordning
              besluta om andra saker. Det hade kunnat stå i förordningen att
              dessa delar inte får läggas ned. Det står att grunden för Försvarsmaktens
              verksamhet ska vara förmåga till väpnad strid och att hela Sverige
              ska kunna försvaras. Nu tappar vi alltså norr och söder, och det
              är det jag vänder mig mot. Det är en farlig väg att slå in på.
              Det är ett beslut som hela riksdagen i så fall ska vara med och
              fatta.
            </seg>
          </u>
          <note type="speaker" xml:id="i-ff44ef5faed66692-0">
            Anf. 53 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-26">
            <seg xml:id="i-9114892e76368eda-0">
              Fru talman! Det handlar inte om nedläggning. Jag redogjorde för
              att det kommer att finnas två basbataljoner, och de kommer att
              knytas till flottiljerna.
            </seg>
            <seg xml:id="i-ed5221dee88c936e-0">
              Spritt över landet ska de finnas, sade Åsa Lindestam. Jag drar
              mig till minnes att under Socialdemokraternas regeringsperiod
              lades 60 förband och verksamheter ned, spritt över landet. Under
              den borgerliga regeringsperioden har inte ett enda förband lagts
              ned, och så kommer heller icke att ske. 60 förbandsnedläggningar
              under Socialdemokraterna. Noll under alliansregeringen.
            </seg>
            <seg xml:id="i-1049a1113bacb05c-0">
              Man lade också ned flera flygflottiljer. Senast var det F 16
              i Uppsala och F 4 i Östersund som den socialdemokratiska regeringen
              lade ned. Det var 2003 och 2004. Av Försvarsmaktens 35 organisationsenheter
              är ca 30 beslutade av riksdagen och resten av regeringen. Det
              innebär att det är riksdagen som ska besluta om förändringar av
              de riksdagsbundna organisationsenheterna, det vill säga alla regementen,
              flygflottiljer, Marinbasen och de viktigaste skolorna. Regeringen
              beslutar självständigt endast om några centrum och mindre skolor.
              I övrigt när riksdagen och regeringen har avstått är det Försvarsmaktens
              rätt och skyldighet att hålla sin grundorganisation så effektiv
              som möjligt. Här handlar det om att centralisera grundutbildningen
              för att frigöra resurser för just den operativa nyttan.
            </seg>
            <seg xml:id="i-6636f477654a8674-0">
              Den samlade bilden är att varje förändring innebär debatter i
              riksdagen om att det icke ska ske någon förändring, oavsett storlek.
              Men då måste man tillföra resurser för detta, vilket man dock
              inte gör. Tvärtom vill Socialdemokraterna under den kommande försvarsbeslutsperioden
              först dra bort 8 miljarder från försvaret, 2 miljarder per år.
              Därutöver har man redan inräknat 1 miljard per år från den så
              kallade Stödutredningen, som just genomförts av Marie Hafström.
              Till detta lägger man årliga ökade kostnader för överinskrivning
              av värnpliktiga jämfört med vad Försvarsmakten vill ha. Det innebär
              minst 700 miljoner om året, givet att några utökningar eller dimensioneringar
              av grundorganisationen inte behöver göras. Därtill kommer att
              man i riksdagen ställer ut löften om inga förändringar av grundorganisationen.
              Man förhindrar alltså rationaliseringar. Dessutom har man åkt
              land och rike runt och gjort utfästelser om snart sagt varje materielprojekt.
            </seg>
            <seg xml:id="i-0fbc3df52ca4572b-0">
              Det, Åsa Lindestam, är inte seriöst. Det är tomma löften. Ni
              ska värna allt. Ni tar inte ansvar för något. Och sedan drar ni
              undan finansieringen. Ni om några borde vara angelägna om att
              få en effektiv grundorganisation eftersom ni bedömer att man varje
              år ska ta miljarder från Försvarsmakten.
            </seg>
            <seg xml:id="i-b45ae1fd9f32b797-0">
              Jag nämnde tidigare att en nedläggning av 60 förband och verksamhetsställen
              var resultatet av Socialdemokraternas regeringstid. Icke ett enda
              läggs ned av alliansregeringen. Med Socialdemokraternas oseriösa
              budgetpolitik väntar en ny nedläggningsvåg över Sverige och de
              svenska förbanden, för de drar bort många miljarder från försvaret
              under de kommande åren och saknar fullständigt förmåga att göra
              en prioritering av vad som är det viktiga, nämligen landets försvarsförmåga.
            </seg>
            <seg xml:id="i-09e7ce3bc438546f-0">
              Jag vet inte om Åsa Lindestam anser att hon är skickligare på
              att bedöma Försvarsmaktens behov av grundorganisation än de som
              jobbar i den. Jag vet inte om Åsa Lindestam och hennes kolleger
              i försvarsutskottet är skickligare än ledningen för Försvarsmakten
              när det gäller att avgöra hur man bäst bedriver värnpliktsutbildning
              inom ramen för flygvapnets behov. Jag tror inte det.
            </seg>
            <seg xml:id="i-3927d269a3d08a14-0">
              Vi måste ha respekt för den professionalism som finns i Försvarsmakten
              det är det som skiljer våra partier åt och behandla Försvarsmakten
              på samma sätt och med samma respekt för professionalism som alla
              andra svenska myndigheter. Därför måste de ha en viss organisationsfrihet.
              Allt kan inte bindas av riksdagen.
            </seg>
          </u>
          <note type="speaker" xml:id="i-62f7cd4f00f5955b-0">
            Anf. 54 ÅSA LINDESTAM (s):
          </note>
          <u who="asa_lindestam_f208fc" xml:id="i-80ecb3665b817a8d-2">
            <seg xml:id="i-7b2566b3ed30bbac-0">
              Fru talman! Jag tackar ministern även för det inlägget. Visst
              är det skillnad på oss, och det får vi väl vara tacksamma för.
            </seg>
            <seg xml:id="i-066c1388033429ea-0">
              Förra mandatperioden beslutade vi tillsammans om hur vi skulle
              göra och vilka förband som skulle läggas ned. Det gjorde vi tillsammans
              med partierna på den borgerliga sidan. 60 förband lade vi ned
              tillsammans med dem. Det är en liten skillnad. I dag är det inte
              så. Vi har sträckt ut handen många gånger, men den har inte fattats.
              Det finns saker att göra, och dem skulle vi kunna göra tillsammans.
            </seg>
            <seg xml:id="i-7b354de17ba9746d-0">
              Vi har inte försvarat varje förändring. Däremot ser vi att det
              är nödvändigt att som försvarsutskott och politiska kamrater gå
              in och säga: Nej, stopp och belägg. Det här är inte bra. I den
              delen kanske försvarsutskottet är skickligt, för vi har varit
              med i många år och sett vad som händer ute i landet när försvaret
              försvinner och med det arbetstillfällena. Det kanske inte alltid
              är det bästa att ha det på ett enda ställe.
            </seg>
            <seg xml:id="i-3969c387375b9afd-0">
              Jag kan förstå resonemanget. Detsamma gäller när man lägger ned
              en skola. De som arbetar och har barn i just den skolan vill ha
              den kvar. Men i stället kanske man behöver hjälpa skolor på andra
              håll. Det kan vara på samma sätt med försvaret, men för den drabbade
              bygden kan slaget bli så hårt att hela bygden utplånas. Därför
              kanske det finns anledning att ha det kvar. Precis samma sak gäller
              alltså beträffande försvarsfrågorna.
            </seg>
            <seg xml:id="i-8d69c94898a5883b-0">
              Det är viktigt att hela landet försvaras, och om vi ska kunna
              jobba tillsammans behöver vi ha kvar både F 21 och F 17 med full
              styrka. Vi talar om samövning med Nato och med de nordiska länderna,
              men det nu aktuella beslutet innebär att vi inte kommer att vara
              fullvärdiga medlemmar. Det är det jag vänder mig mot, och det
              är det vi måste försöka slå hål på. Jag hoppas att ministern vill
              göra någonting åt just detta så att vi får en förändring till
              stånd.
            </seg>
          </u>
          <note type="speaker" xml:id="i-c6664bb8d31bd86e-0">
            Anf. 55 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-27">
            <seg xml:id="i-ff6a7b72992ceda3-0">
              Fru talman! Jag tror att det närmast var en freudiansk felsägning
              av Åsa Lindestam. Jag förstår dock innebörden av det hon sade.
            </seg>
            <seg xml:id="i-b8565cd4bdc33ed1-0">
              Vi beslutade under den förra mandatperioden tillsammans om vilka
              förband som skulle läggas ned, sade Åsa Lindestam. Det är just
              det som är skillnaden mellan oss. Vi lägger inte ned några förband.
              Den socialdemokratiska regeringen lade ned 60 förband under sina
              år vid makten. Alliansregeringen har icke och kommer icke att
              lägga ned något förband den här mandatperioden. Då behövs heller
              inga breda lösningar gällande beslut om vilka förband som ska
              läggas ned.
            </seg>
            <seg xml:id="i-00e40ef7b6cfbf1c-0">
              Om det är som Åsa Lindestam själv säger, att en förbandsnedläggning
              utplånar hela bygder, tror jag att hon sade, innebär det att Socialdemokraterna
              utplånade 60 hela bygder under sin tid vid makten alliansregeringen
              icke någon. Vi lägger ju inte ned.
            </seg>
            <seg xml:id="i-10fc184136706090-0">
              Det är viktigt att värna Försvarsmaktens professionalism och
              deras rätt och möjligheter att, precis som alla andra myndigheter
              i Sverige, ha en viss organisationsfrihet. Det hade man under
              socialdemokratisk regering, och man har det under alliansregeringen.
              Det finns inga motionsförslag från Socialdemokraterna om någonting
              annat när vi just nu behandlar ett försvarsbeslut.
            </seg>
            <seg xml:id="i-e5c22f75e168a8f1-0">
              Riksdagen binder 30 av de olika förbanden. Regeringen äger 5
              av dem. Innehållet, hur man arbetar på respektive plats, äger
              Försvarsmakten själv. Det är den enda rimliga ordningen.
            </seg>
            <seg xml:id="i-f69fe88dcd53ec6d-0">
              Jag menar, återigen, att Försvarsmaktens uppdrag är, precis som
              alla andra myndigheters, att svara mot de mål och de krav som
              politiken ställer men att faktiskt få ett visst utrymme att själv
              avgöra hur man ska svara mot dessa mål och bäst uppfylla dem.
              I det ligger respekten för Försvarsmaktens professionalism. Och
              den tror jag att vi politiker, hur mycket det än kliar i fingrarna
              att göra motsatsen, måste respektera.
            </seg>
          </u>
          <note xml:id="i-fee74ab886913456-6">
            Överläggningen var härmed avslutad.
          </note>
          <note xml:id="i-284df65fac56f10b-0">
            11 § Svar på interpellation 2008/09:535 om beredningsunderlaget
            för FRA-lagen
          </note>
          <note type="speaker" xml:id="i-b4d3ecc1ded7e4a0-0">
            Anf. 56 Försvarsminister STEN TOLGFORS (m):
          </note>
          <u who="unknown" next="cont" xml:id="i-6f28cabd6a8b7fdb-1">
            <seg xml:id="i-d597d392d2e96927-0">
              Fru talman! Eva-Lena Jansson har frågat mig om jag avser att
              vidta några åtgärder med anledning av den kritik som framkommit
              kring FRA-lagens påverkan på rättssäkerheten och den personliga
              integriteten.
            </seg>
          </u>
          <note xml:id="i-b88e5d4828a575cd-0">
            Riksdagen beslutade den nya signalspaningslagen i mitten av juni
            2008 och beställde i samband med detta ett antal tillägg för att
            förstärka integritetsskyddet. I september 2008 slöts en överenskommelse
            mellan partierna i alliansregeringen om ytterligare förstärkningar
            av integritetsskyddet. I promemorian Förstärkt integritetsskydd
            vid signalspaning behandlas de punkter som kräver lagändring till
            följd av riksdagens tillkännagivande och överenskommelsen mellan
            partierna i alliansregeringen. Promemorian har remissbehandlats
            mellan den 19 december 2008 och den 27 februari 2009 . Ett fyrtiotal
            remissinstanser har yttrat sig. Därefter har regeringen utarbetat
            en lagrådsremiss som Lagrådet yttrat sig över. Lagrådets synpunkter
            har beaktats i propositionen.
          </note>
          <u who="unknown" prev="cont" xml:id="i-5852ba6cfb9a8c1b-1">
            <seg xml:id="i-5bbf10bce5549cb4-0">
              I den proposition som regeringen nu överlämnat genomförs alliansöverenskommelsen
              från september 2008 i de delar som kräver lagändring. Därmed förstärks
              ytterligare det personliga integritetsskyddet och kontrollmöjligheterna
              av signalspaningen.
            </seg>
          </u>
          <note type="speaker" xml:id="i-263f0a263bd838e8-0">
            Anf. 57 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-2550c6974e5f1ba6-0">
            <seg xml:id="i-44543cc6a48954a8-0">
              Fru talman! Jag vill tacka försvarsminister Tolgfors för svaret,
              även om jag måste erkänna att jag är ganska besviken över det
              ganska tunna svar jag fått.
            </seg>
            <seg xml:id="i-0a44a1a1e27f8d1b-0">
              Bakgrunden till min interpellation, har jag skrivit, är en återkommande
              kritik mot regeringens förslag om signalspaning av all data och
              telekommunikation till och från Sverige, att man vidhåller sin
              FRA-lag. Det har kommit några tillägg.
            </seg>
            <seg xml:id="i-6c7b7cef1d459d75-0">
              Sveriges advokatsamfund skriver den 26 februari 2009 i sitt yttrande
              över promemorian Förstärkt integritetsskydd vid signalspaning
              , som ligger till grund för den proposition som nu har överlämnats
              till riksdagen, att beredningsunderlaget har varit och är alltjämt
              bristfälligt. Advokatsamfundet vill särskilt peka på den brist
              på sammanhållen analys och avsaknad av alternativa lösningar som
              den remitterade promemorian uppvisar, oaktat dess vällovliga försök
              att åstadkomma ett förstärkt integritetsskydd.
            </seg>
            <seg xml:id="i-5acb0d3f93fb58c2-0">
              Dessutom skriver man i sammanfattningen att Advokatsamfundet
              avstyrker att flertalet av förslagen i promemorian läggs till
              grund för lagstiftning. Promemorian saknar som jag säger erforderliga
              analyser och överväganden. Förslagen tillgodoser inte heller vad
              som bör anses vara rimliga och grundläggande krav på rättssäkerhet
              och skydd för den personliga integriteten.
            </seg>
            <seg xml:id="i-b7a5bf834bbbeae0-0">
              På detta har jag fått svar, fru talman, från försvarsministern.
              Men jag förstår inte riktigt vad han menar med sitt svar, för
              hur man kan framföra att alliansöverenskommelsen från september
              2008 nu skulle vara det som skulle göra FRA-lagen bra har jag
              svårt att förstå. Om man hade tagit till sig av den kritik som
              Advokatsamfundet lyfte fram borde man faktiskt ha gjort någonting
              mer.
            </seg>
            <seg xml:id="i-d7843e0178aa30f7-0">
              Advokatsamfundet skriver bland annat att förslaget inte lever
              upp till vad som utlovats i den politiska överenskommelsen, som
              försvarsministern hänvisar till. Man ifrågasätter dessutom om
              det är tekniskt möjligt att avgränsa trafik på det sätt som förslaget
              anger. Det finns heller inte någon utredning eller analys som
              visar att det är tekniskt möjligt att begränsa den inhemska trafiken.
            </seg>
            <seg xml:id="i-e7ec2dc3cbef790a-0">
              Fru talman! Därmed blir försvarsministern svaret skyldig. Vad
              har han och regeringen gjort för att förstärka integritetsskyddet
              och rättssäkerheten? Svaret är, som jag uppfattar det, ingenting.
              Det kritiserade förslaget kommer alltså att ligga kvar. Det är
              något nyanserat, men i huvudsak kan det, precis som många säger,
              om man till exempel svarar på frågorna på riksdagen.se, bli föremål
              för åsiktsregistrering. Och det finns ingen som helst grund för
              att säga att svensk inhemsk trafik inte skulle avlyssnas.
            </seg>
            <seg xml:id="i-1281287a10ce3071-0">
              Därför, fru talman, skulle jag vilja veta om försvarsministern
              inte tagit del av och inte ens lyssnat till Advokatsamfundets
              kritik eller om han anser att den i grunden är felaktig.
            </seg>
          </u>
          <note type="speaker" xml:id="i-922c80a606bf650c-0">
            Anf. 58 STAFFAN DANIELSSON (c):
          </note>
          <u who="staffan_danielsson_559bd0" xml:id="i-288c067a00241b23-1">
            <seg xml:id="i-47aa1565d237ba3f-0">
              Fru talman! Frågan om signalspaning är svår. Den handlar om integritet
              förvisso, men den handlar också om landets och medborgarnas säkerhet.
              Det här är en mycket svår och grannlaga avvägning som vi måste
              ta på stort allvar.
            </seg>
            <seg xml:id="i-5899493d8de9d5a0-0">
              Ser man enbart till integritetsaspekterna borde ju inte staten
              få avlyssna vare sig i etern eller i telekablar över landsgränsen.
              Ändå har signalspaning skett sedan före andra världskriget i etern,
              både i Sverige och i länderna i vår omvärld. Där sker signalspaningen
              även i kabel, vilket under sträng kontroll kommer att bli tillåtet
              även i vårt land sent i höst.
            </seg>
            <seg xml:id="i-7a354c01ab4e4401-0">
              Orsaken till att Sverige och andra länder har accepterat och
              kommer att acceptera de här integritetsintrången är Sveriges behov
              av underrättelseverksamhet för att förebygga och skydda landet
              och medborgarna mot allvarliga yttre hot, till exempel militära
              konflikter, spridning av massförstörelsevapen och grov terrorism.
            </seg>
            <seg xml:id="i-4c453e0604673d6f-0">
              Allians för Sverige sitter i regeringsställning, och med det
              följer ett ansvar för att kunna fatta beslut även i mycket svåra
              frågor som denna. Regeringen har bedömt att ansvaret för landets
              säkerhet, liksom i andra länder, kräver underrättelseinhämtning
              även genom signalspaning. I detta instämmer Socialdemokraterna
              och säkert även Eva-Lena Jansson. Givet detta har Centerpartiet
              och alliansen arbetat hårt för att bygga in starka åtgärder till
              skydd för integriteten i lagstiftningen med bland annat stränga
              tillstånds- och kontrollfunktioner. På förslag av Centerpartiet
              kommer också den nya lagstiftningen att utvärderas, redan år 2011,
              vid en kontrollstation.
            </seg>
            <seg xml:id="i-201d4b436e018055-0">
              Eva-Lena Jansson hänvisar nu till ett remissyttrande och ställer
              frågor med anledning av detta. Självfallet är det viktigt att
              med öppet sinne överväga förslag och synpunkter på hur integritetsintrånget
              kan begränsas, givet att en strängt reglerad signalspaning ändå
              behövs. Jag menar att Centerpartiet och alliansen verkligen har
              gjort detta under resans gång, från det att vi förstärkte s-regeringens
              mångåriga beredningsarbete kring dessa frågor med viktiga och
              ytterligare åtgärder till skydd för integriteten i den proposition
              som förelades riksdagen våren 2007 och sedan vid ytterligare flera
              tillfällen under riksdagens behandling av frågan.
            </seg>
            <seg xml:id="i-51c1261bb73557cb-0">
              Socialdemokraterna kräver nu, år 2009, att regleringen av signalspaningen,
              som är trängande, läggs på is och blir föremål för en parlamentarisk
              utredning.
            </seg>
            <seg xml:id="i-2a92117390d6d9b6-0">
              Jag vill påminna om Socialdemokraternas ansvar för denna frågas
              beredning under de åtta åren fram till 2006. Man insåg att signalspaningen
              behövde regleras och gälla även i kabel, och man beredde frågan
              med utredningar, promemorior och remisser i en rad olika omgångar.
              Man gjorde allt utom att tillsätta den parlamentariska utredning
              som man nu kräver. Nog sagt om det.
            </seg>
            <seg xml:id="i-e25e14172bcd826f-0">
              Visst kan man ha synpunkter på den utformning som lagen kommer
              att få och att den i någon del borde vara annorlunda. Den diskussionen
              kan till exempel aktualiseras vid kontrollstationen 2011. Men
              sammantaget har regering och riksdag lyssnat till kritiken och
              förstärkt integritetsskyddet på en rad olika sätt.
            </seg>
          </u>
          <note type="speaker" xml:id="i-bdc6b2a0903b8957-0">
            Anf. 59 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-28">
            <seg xml:id="i-6a2bfc4bf42c0c9c-0">
              Fru talman! Nu har jag lagt min första proposition om FRA och
              signalspaning på riksdagens bord. Eva-Lena Jansson hänvisar till
              en av alla remissinstanser som yttrade sig. De var många, vi tog
              del av dem alla och vägde dem mot varandra. Därefter passerade
              lagförslagen Sveriges tyngsta jurister i Lagrådet, som accepterade
              lagen. Därmed fanns grund för den proposition som nu ligger på
              riksdagens bord. Där finns alla de svar som Eva-Lena Jansson säger
              sig eftersöka gällande hur vi konkret stärker den personliga integriteten.
            </seg>
            <seg xml:id="i-282805f31be8b902-0">
              Vi har mer än väl tillgodosett de berättigade krav på skydd för
              den personliga integriteten som riktades förra sommaren. Dessutom
              kommer Sveriges behov av signalunderrättelseverksamhet att tillgodoses.
              Att verksamheten finns för att värna landets säkerhet är något
              som Eva-Lena Jansson över huvud taget inte berörde i sitt inlägg.
              Vi tar ansvar för landets säkerhet men också för ett bättre skydd
              för den personliga integriteten.
            </seg>
            <seg xml:id="i-4f726518c26e1c97-0">
              En inhämtning måste avse utländska förhållanden eller vara av
              intresse för svensk utrikes-, säkerhets- eller försvarspolitik
              eller handla om något som utgör ett yttre hot. I lagen preciseras
              åtta ändamål för vilka signalspaning får bedrivas. FRA får bara
              tillgång till signalbärare som innehåller sådan trafik som är
              relevant för de ändamål som anges i lagen. Det finns tydliga kontrollmekanismer
              och funktioner för att se till att lagen följs.
            </seg>
            <seg xml:id="i-13c77c8c7470de72-0">
              Genom alliansens överenskommelse har skyddet för den personliga
              integriteten stärkts. Regeringen föreslår att all signalspaning
              tillståndsprövas av en ny domstol med ett integritetsskyddsombud
              närvarande. En utrednings- och underrättelseskyldighet införs,
              vilket stärker de effektiva rättsmedlen. Ändamålen för vilka signalspaning
              får bedrivas preciseras och anges i lag. Det är kontrollmyndigheten
              som efter domstolsbeslut ger FRA tillgång till endast de signalbärare
              som domstolen fattat beslut om.
            </seg>
            <seg xml:id="i-cd016c5b658dcccc-0">
              Genom lagreglering av signalspaning anpassar vi Sveriges underrättelsetjänst
              till dagens teknik, stärker integritetsskyddet och möjliggör för
              Sverige att få oberoende information om omvärlden något som borde
              vara viktigt för alla dem som anser att Sverige bör vara militärt
              alliansfritt.
            </seg>
            <seg xml:id="i-03d6290cde6ca28a-0">
              Hur Socialdemokraterna ska hantera frågan är mer oklart. Ska
              ni rösta nej till integritetsstärkande åtgärder? Ska ni kasta
              tillbaka Sverige i en oreglerad situation för signalspaning? Ska
              den gamla lagen gälla med dess brister både i effektivitet och
              i skydd för personlig integritet?
            </seg>
            <seg xml:id="i-1a6580068eca0dff-0">
              Ska Sverige alls ha signalspaning till värn mot yttre hot mot
              landet? Vänstern vill det inte. Eva-Lena Jansson nämnde över huvud
              taget inte att detta är en viktig faktor. Miljöpartiet och Socialdemokraterna
              kom förra sommaren överens om att utreda behovet av en signalspaningslag.
              Ni var alltså inte ens överens om att en sådan lag ska existera.
              Ska ni lämna landet värnlöst? Ska vi stänga ned den underrättelsefunktion
              vi har via signalspaning?
            </seg>
            <seg xml:id="i-d6c0c28cd7a12b90-0">
              Därefter, om ni kommer överens med Miljöpartiet om att det finns
              ett behov, ska ni eventuellt utreda en ny lags innehåll. Vad händer
              under åren däremellan? Ska vi ha oreglerad signalspaning i luften
              som tidigare? Ska det finnas någon signalspaning i kabel? Ska
              det finnas någon signalspaning alls? När ni har kommit fram till
              allt detta med Miljöpartiet ska ni göra upp med Lars Ohly. Det
              är inte att ta ansvar för Sverige. Det ger sämre säkerhet för
              landet, och det ger sämre personlig integritet eftersom Socialdemokraterna
              då avskaffar alla de integritetsstärkande åtgärder som regeringen
              och riksdagsmajoriteten vidtagit.
            </seg>
          </u>
          <note type="speaker" xml:id="i-0cfd4e6d2b5180ee-0">
            Anf. 60 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-2550c6974e5f1ba6-1">
            <seg xml:id="i-af7b04128694354a-0">
              Fru talman! Tyvärr underlät statsrådet Tolgfors att svara på
              min fråga om han anser att Advokatsamfundet har belägg för sin
              kritik. Det var kärnan i den fråga jag ställde, och det svarade
              försvarsministern inte på.
            </seg>
            <seg xml:id="i-86d8ff574713fe76-0">
              Advokatsamfundet pekar på att det finns ett behov men konstaterar
              samtidigt att det finns problem med promemorian och därmed också
              med propositionen eftersom de i nästan alla avseenden är likalydande
              när det gäller förslagen. Det står att promemorian överensstämmer
              med regeringens förslag på nästan alla punkter.
            </seg>
            <seg xml:id="i-5675526957fcd0f1-0">
              Advokatsamfundet vidhåller den tidigare framförda ståndpunkten
              om att lagstiftning som berör försvarsunderrättelseverksamhet
              och signalspaning i sådan och annan verksamhet måste bli föremål
              för en gemensam och sammanhållen utredningsinsats, gärna med parlamentariska
              inslag. Detta är nödvändigt för att kunna göra en relevant bedömning
              och analys. Det vore därför också önskvärt att göra en översyn
              av alla underrättelsekällor.
            </seg>
            <seg xml:id="i-356d8305626cdbe0-0">
              Vidare säger man: Det kan därför starkt ifrågasättas om förslagen
              når upp till Europakonventionens minimikrav för denna typ av lagstiftning.
            </seg>
            <seg xml:id="i-1ef830f04f79051b-0">
              Det är allvarlig kritik som Advokatsamfundet kommer med och som
              jag ställer frågor om till försvarsministern. Men det är det enda
              han inte talar om i sitt inlägg.
            </seg>
            <seg xml:id="i-3d8913c3c6fca10a-0">
              När det gäller offentliga ombud säger Advokatsamfundet: Den nu
              föreslagna möjligheten att signalspana på alla människor, oavsett
              om dessa är misstänkta för brott eller inte, kräver därför alldeles
              särskilda överväganden ur ett rättssäkerhets- och integritetsperspektiv.
              Att med hänvisning till organisationen av domstolen underlåta
              att införa en rätt till offentliga ombud är inte förenligt med
              rättstatliga principer.
            </seg>
            <seg xml:id="i-b77fb5dbc249d35b-0">
              Man framför allvarlig kritik, lägger fram förslag och pekar på
              saker som är viktiga. Om Försvarsdepartementet tycker att det
              är relevant att ta in remissvar, borde man inte lyssna på dem
              i så fall?
            </seg>
            <seg xml:id="i-3745c3f3949ed8e8-0">
              Det är rätt att jag hänvisar till en av remissinstanserna, men
              jag vill också peka på att Justitiekanslern, flera domstolar,
              Svenska Journalistförbundet, Säkerhets- och integritetsskyddsnämnden
              och Säpo har framfört kritik. Jag har inte uppfattat att försvarsministern
              har tagit till sig den kritiken heller, fru talman.
            </seg>
            <seg xml:id="i-cd230b5bafe4de86-0">
              Jag vidhåller frågan. Har man inte tagit kritiken på allvar?
              Är det helt befängt och felaktigt när Advokatsamfundet säger att
              förslagen kanske inte når upp till Europakonventionens minimikrav
              för denna typ av lagstiftning? Det vore intressant för oss här
              i kammaren att få veta om förvarsministern har en annan uppfattning
              än Advokatsamfundet.
            </seg>
          </u>
          <note type="speaker" xml:id="i-8d69e3583dc4d320-0">
            Anf. 61 STAFFAN DANIELSSON (c):
          </note>
          <u who="staffan_danielsson_559bd0" xml:id="i-288c067a00241b23-2">
            <seg xml:id="i-7dc31e935129c5f8-0">
              Fru talman! Det är en svår och viktig fråga som vi diskuterar
              och som har diskuterats livligt under flera år. Jag menar att
              regeringen och alliansen i riksdagen har lyssnat och tagit till
              sig de argument och synpunkter som har kommit från olika håll
              och gjort en avvägning som nu ligger på riksdagens bord sedan
              någon dag tillbaka.
            </seg>
            <seg xml:id="i-df2a105165d63e0c-0">
              Eva-Lena Jansson fiskar i rätt grumliga vatten när hon uttrycker
              att regeringen inte har förstärkt integritetsskyddet vid signalspaning.
              Det är totalt fel. Hon lyfter upp några remissinstanser och ställer
              frågor. Det kan man visst göra. Hon oroar sig liksom dem för att
              vår noggranna reglering i Sveriges riksdag av detta inte kommer
              att klara Europakonventionens regler. Jag är övertygad om att
              den gör det. Sverige tar mycket allvarligt på detta och har noga
              genomarbetat den tyvärr nödvändiga signalspaning som behövs och
              hur den ska bedrivas.
            </seg>
            <seg xml:id="i-deabcb4bd78b8426-0">
              Verkligheten är att Allians för Sverige har gjort en rad mycket
              viktiga förstärkningar till skydd för integriteten utifrån den
              mångåriga beredning av frågan som främst skedde under s-regeringen.
              Den kan man kanske ha synpunkter på, vilket Socialdemokraternas
              företrädare själva framför allt har.
            </seg>
            <seg xml:id="i-97f7c8436656e1e9-0">
              Vi tillsätter nu en försvarsunderrättelsedomstol för tillståndsprövningen,
              vi låter FRA få tillgång till endast en liten del av signalflödet
              i samverkanspunkterna och så vidare. Det är 15 punkter som har
              lagts till.
            </seg>
            <seg xml:id="i-b79795f3465d44a3-0">
              Visst har Advokatsamfundet haft synpunkter. Det har även andra
              remissinstanser. Allt är inte tillgodosett, men som försvarsministern
              sade har Lagrådet, med Sveriges främsta jurister, prövat detta
              och bedömer att det är en lagstiftning som tillgodoser integriteten
              och kommer att kunna fungera på ett bra sätt.
            </seg>
          </u>
          <note type="speaker" xml:id="i-6f523b27b77e0b8d-0">
            Anf. 62 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-29">
            <seg xml:id="i-11bbe8f2177857c1-0">
              Fru talman! Jag vill instämma i det som Staffan Danielsson just
              redogjorde för.
            </seg>
            <seg xml:id="i-0e14fcf4efbaeadb-0">
              Till Eva-Lena Jansson vill jag säga att alla remissinstanser
              är redovisade och avvägda, inte bara de som håller med Eva-Lena
              Jansson utan också de som tycker tvärtom, de som verkligen trycker
              på vikten av en effektiv och välfungerande signalspaningsverksamhet.
              Vi har tagit in alla och vägt samman och lyssnat till dem och
              tittat på vad den samlade bilden blir. Sedan har vi lagt fram
              ett förslag som, precis som Staffan Danielsson redogjorde för,
              passerade Lagrådets granskning. Sveriges högsta jurister har alltså
              tittat på den nya lagen.
            </seg>
            <seg xml:id="i-259680106734d2f4-0">
              Eva-Lena Jansson säger att hon inte får svar på sin fråga. Frågan
              i interpellationen var: Har ni vidtagit åtgärder med anledning
              av kritiken gällande rättssäkerhet och personlig integritet?
            </seg>
            <seg xml:id="i-0e37a3e35d2c9694-0">
              Den proposition som i dag kom till riksdagen är ju svar på den
              frågan. Det är ett utförligt, fullödigt svar. I praktiken är det
              en ny lagstiftning som på en lång rad punkter, precis som Staffan
              Danielsson redogjorde för, stärker den personliga integriteten
              för att hitta rätt balans mellan skydd för personlig integritet
              och skydd för landet i form av en välfungerande effektiv underrättelseverksamhet.
            </seg>
            <seg xml:id="i-7c2391ff2b766293-0">
              Eva-Lena Jansson noterar inte ens att det är något som spelar
              roll för landets säkerhet. Hon säger inte ett ord om det. Hon
              säger inte heller ett ord om hur den socialdemokratiska oppositionen
              ska hantera frågan. Nu ligger vår proposition på riksdagens bord.
              Då duger det inte för ett parti med anspråk på regeringsmakten
              att sakna ansvar för en central del av statsmakten landets möjlighet
              att skydda sig mot yttre hot. Det duger heller inte att bara skjuta
              frågan på framtiden. Behovet finns redan nu.
            </seg>
            <seg xml:id="i-29bb7747eefcaff9-0">
              Miljöpartiet och Socialdemokraterna gjorde ju förra sommaren
              upp om att de först skulle riva upp lagen då hamnar vi i ett oreglerat
              tillstånd. Sedan skulle de utreda behovet av en ny lag det är
              alltså inte ens säkert att det ska bli någon. Därefter skulle
              de utreda innehållet i en ny lag. Det innebär ett antal år med
              ett oreglerat tillstånd tillbaka till det gamla som vi i alla
              tider har velat åtgärda för att få en lagreglering av signalspaningen.
            </seg>
            <seg xml:id="i-2031bb4d2de58c94-0">
              Det blir alltså oreglerad signalspaning i etern utan något av
              de integritetsskydd som Staffan Danielsson och jag har försökt
              redogöra för och som nu fastställs i lagen, vilket det delvis
              var redan tidigare.
            </seg>
            <seg xml:id="i-8e79597eb41ad402-0">
              Jag vet att Socialdemokraterna efter alla år i regeringsställning
              vet att underrättelser från FRA är mycket viktiga för landets
              säkerhet och för säkerheten för män och kvinnor i internationella
              insatser, ändå äventyrar ni verksamheten. Eva-Lena Jansson har
              nu gjort två inlägg utan att ens beröra behovet av svenska underrättelser
              via signalspaning.
            </seg>
            <seg xml:id="i-072a8f416d94a4da-0">
              Er linje skulle innebära att Sveriges underrättelseförmåga kraftigt
              försämras liksom möjligheten att ha en självständig uppfattning
              om främmande makters intressen och hot mot Sverige. Av all elektronisk
              kommunikation över gränsen går i dag 95 procent i kabel. Accessen
              till kabel skulle inte finnas under er utredningstid.
            </seg>
            <seg xml:id="i-ac4fed74799d50f5-0">
              Det är också oklart vad oppositionen skulle kunna enas om i en
              framtida lagstiftning med tanke på att Vänsterpartiet inte vill
              ha någon signalspaning.
            </seg>
            <seg xml:id="i-9d8f0bf7af67d7b0-0">
              Det som två av de tre oppositionspartierna är överens om är att
              först riva upp, sedan blir det paus, sedan ska det utredas och
              sedan får vi se. Det tredje partiet vill inte ens det.
            </seg>
            <seg xml:id="i-c7e51e80c8d5ddc6-0">
              Avskaffar Socialdemokraterna i praktiken svensk signalspaning
              stannar flödet av information från andra länder när det gäller
              förhållanden som utgör hot mot landet.
            </seg>
            <seg xml:id="i-84425594a71a1b24-0">
              Jag skulle uppskatta ett inlägg där Eva-Lena Jansson visar någon
              förståelse för att detta är en fråga som är viktig för integriteten
              och för landets säkerhet.
            </seg>
          </u>
          <note type="speaker" xml:id="i-e46c444bf278514a-0">
            Anf. 63 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-2550c6974e5f1ba6-2">
            <seg xml:id="i-93306189515767dc-0">
              Fru talman! Interpellationen är en möjlighet för en riksdagsledamot
              att granska och ställa frågor till regeringens företrädare. Jag
              förbehåller mig rätten att göra det.
            </seg>
            <seg xml:id="i-35abe673bacdabe8-0">
              Det mina frågor handlar om är om regeringen har tagit till sig
              av den kritik som har funnits. Vi har haft en av de mest omfattande
              debatterna och diskussionerna om den personliga integriteten när
              det gäller nätet. Jag tror inte att motsvarigheten finns i något
              annat land. Den debatten kan man inte bara vifta bort.
            </seg>
            <seg xml:id="i-3b39286d545c594e-0">
              Sveriges advokatsamfund framför så sent som den 26 februari mycket
              stark kritik mot den promemoria som nu ligger till underlag för
              och nästan är plankad i propositionen från regeringen. Det är
              klart att jag då undrar om man inte har tagit till sig kritiken.
            </seg>
            <seg xml:id="i-d93359878aa68c40-0">
              Man pekar på mänskliga grundläggande rättigheter, rätten till
              privatlivets helgd, dataskydd med mera. Advokatsamfundet säger
              att det är mycket problematiskt att förslaget till lagstiftning
              även denna gång uppvisar sådana brister att förslagen enligt Advokatsamfundets
              mening inte kan läggas till grund för lagstiftning.
            </seg>
            <seg xml:id="i-d5bc71d89fdb566b-0">
              Vidare skriver man: Detta visar det nödvändiga i att genomföra
              en samlad utredningsinsats avseende försvarsunderrättelseverksamheten
              och signalspaning. Utredningen borde få i uppgift att granska
              den verksamhet som FRA och FUN har bedrivit och vilken tillsyn
              som har funnits över denna. Utredningen bör därför, som nämnts
              inledningsvis, ha parlamentariska inslag.
            </seg>
            <seg xml:id="i-5983d9d20a184f39-0">
              Nu får jag höra att jag inte tar landets säkerhet på allvar.
              Jo, fru talman, det gör jag. Diskussionen om FRA är jätteviktig.
              Vår grundläggande kritik har varit att man har slarvat i lagstiftningsarbetet.
              Riv upp, gör om, gör rätt!
            </seg>
            <seg xml:id="i-49556494b4fec78b-0">
              Fru talman! Jag har fortfarande inte fått något svar från försvarsministern.
            </seg>
          </u>
          <note type="speaker" xml:id="i-fb18c80b9ab8f93d-0">
            Anf. 64 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-30">
            <seg xml:id="i-fc0505efa3fd24b5-0">
              Fru talman! Lagrådet säger alltså något annat än det som Eva-Lena
              Jansson just redovisade. Det gör också ett antal andra remissinstanser.
            </seg>
            <seg xml:id="i-c457799e9fa0e30a-0">
              Det speciella med den här debatten är att det är en avvägning.
              Dels handlar det om att ha ett stärkt integritetsskydd där regeringen
              i dag levererar en proposition med ett antal åtgärder just för
              att vi har lyssnat på förra sommarens debatt, dels ser vi att
              det är centralt för landets verksamhet att ha en effektiv underrättelseverksamhet.
            </seg>
            <seg xml:id="i-44d39d93a780b04a-0">
              Det är just det som Socialdemokraterna inte förmår balansera.
              Socialdemokraternas svar är: Riv först upp lagen, gå tillbaka
              till ett oreglerat tillstånd där vi inte har tillgång till kabel
              vilket skadar landets säkerhet, sedan ska vi utreda behovet av
              en ny lag med Miljöpartiet. Vänstern vill inte ens ha någon. Därefter
              kommer innehållet i en ny lag och sedan ska ni baxa igenom det
              i riksdagen.
            </seg>
            <seg xml:id="i-32eb0509e523b415-0">
              Det är inte att ta ansvar för landet. Eva-Lena Jansson har inte
              en enda gång i sina inlägg visat förståelse för balansen mellan
              den personliga integriteten och effektiviteten i underrättelseinhämtningen.
            </seg>
            <seg xml:id="i-37756264413a8412-0">
              Nu inför vi en ny domstol för tillståndsprövning. Vi kommer att
              ha ett integritetsskyddsombud som deltar vid tillståndsprövningen.
              Vi inför utrednings- och underrättelseskyldighet. Ändamålen för
              vilka man får bedriva signalspaning listas i lag. FRA får endast
              tillgång till de signalbärare som domstolen bestämmer. Det innebär
              också att all signalspaning kommer att föregås av tillståndsprövning
              i domstol.
            </seg>
            <seg xml:id="i-2c27e49b12620113-0">
              Tilläggas kan att det är den nya kontrollmyndigheten som efter
              beslut i domstol ger FRA tillgång endast till de signalbärare
              som domstolen fattat beslut om.
            </seg>
            <seg xml:id="i-a657f2dc3b68f88d-0">
              Det är det exakta precisa svaret på Eva-Lena Janssons frågor.
              Detta är integritetsstärkande åtgärder som dessutom nu ligger
              som skarpa lagförslag på riksdagens bord. Tydligare än så kan
              det inte bli.
            </seg>
          </u>
          <note xml:id="i-fee74ab886913456-7">
            Överläggningen var härmed avslutad.
          </note>
          <note xml:id="i-d3c95c79d9993020-0">
            12 § Svar på interpellation 2008/09:545 om kontraktsförbandens
            tillgänglighet
          </note>
          <note type="speaker" xml:id="i-e5647fe757b877c8-0">
            Anf. 65 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-31">
            <seg xml:id="i-ddc2c563c080024d-0">
              Fru talman! Anders Karlsson har frågat mig om tillgängligheten
              hos kontraktsförbanden.
            </seg>
            <seg xml:id="i-877fbfd61cff9618-0">
              En av grunderna i regeringens proposition Ett användbart försvar
              är att öka Sveriges försvarsförmåga genom att användbarheten och
              tillgängligheten hos insatsförbanden ökar. Insatsförbanden ska
              vara samövade och fullt användbara.
            </seg>
            <seg xml:id="i-b7b74215187e0297-0">
              Till skillnad mot dagens system behålls och återvinns erfarenheter
              från insats i förbanden och en stor del av de enheter som ska
              verka tillsammans i insatser utbildas och övas tillsammans. Dessa
              förband kommer att ha en väsentligt större användbarhet och erfarenhetsgrund
              än dagens mobiliseringsförband och flera av de förband som är
              anmälda till internationella styrkeregister.
            </seg>
            <seg xml:id="i-5fbf99d660ac246e-0">
              Försvarsmaktens personalförsörjningssystem bygger på den enskildes
              frivillighet. För att möjliggöra individvis omsättning avgränsas
              utbildningsskedet till att omfatta främst den enskildes kunskaper
              och färdigheter. Först ges den enskilde en försvarsmaktsgemensam
              soldat- och sjömansutbildning som följs av en inledande befattningsutbildning.
              Detta överensstämmer i stort med dagens utbildningssystem. Därefter
              placeras individerna vid respektive förband och följer sedan förbandets
              utbildnings- och övningsverksamhet under ytterligare några månader.
            </seg>
            <seg xml:id="i-2193f378ab3c7f40-0">
              Anställning och därmed den inledande utbildningen genomförs när
              insatsförband har behov och det är lämpligt med avseende på förbandets
              utbildningscykel. Konkret kommer det att innebära att soldaterna
              deltar i övningar med sammansatta förband under hela sin anställning,
              såväl under den inledande utbildningen som under förbandsperioden.
            </seg>
            <seg xml:id="i-e813cf7d72071932-0">
              Försvarsmaktens avsikt är att ingående enheter övas kontinuerligt
              på olika nivåer och med olika grader av komplexitet samt tränas
              i stridsgrupper.
            </seg>
            <seg xml:id="i-9a1c1a53a6c56238-0">
              Den beräkningsgrund som framgår av Försvarsmaktens svar på regeringens
              planeringsanvisningar, det vill säga att 25 procent av de kontrakterade
              soldaterna tjänstgör 38 dagar per år, beskriver bara omfattningen
              av en total övningsverksamhet. Övningstiden kan lika gärna fördelas
              på kortare men mer frekventa övningar. Värt att understryka är
              att detta är att se som ett räkneexempel. Hur det framtida systemet
              slutligen utformas bereds nu i första hand i Försvarsmakten. Försvarsdepartementet
              kommer att följa detta noggrant.
            </seg>
            <seg xml:id="i-a17a2cee31c9675b-0">
              Försvarsmakten kommer att fortsätta utvecklingen av de koncept
              för stående respektive kontrakterade förband som redovisades till
              regeringen den 30 januari 2009 i sitt svar på planeringsanvisningarna.
              Viktiga utgångspunkter för det fortsatta arbetet är att all personal
              ska vara samtränad och att insatsförbanden ska vara samövade.
            </seg>
          </u>
          <note type="speaker" xml:id="i-155fab38b5a8deb6-0">
            Anf. 66 ANDERS KARLSSON (s):
          </note>
          <u who="anders_karlsson_748720" xml:id="i-e653111d74b1c81a-0">
            <seg xml:id="i-33366653315a65b9-0">
              Fru talman! Jag tackar statsrådet för detta svar på en fråga
              av för kammaren kanske ovanligt teknisk och detaljerad karaktär,
              likt den som tidigare debatterades. Den är ändå viktig att ställa
              eftersom personalförsörjning och bemanning av insatsförbanden
              är en central fråga för den framtida försvarspolitiska inriktningen.
              Här finns också en viktig skiljelinje mellan oss och regeringen.
              Vi vill se betydligt färre heltidsanställda soldater än Försvarsmaktens
              underlag och den liggande försvarspolitiska inriktningspropositionen
              ger vid handen och i stället ha fler kontraktsanställda.
            </seg>
            <seg xml:id="i-01508239906e7c83-0">
              Det är därför bra att försvarsministern är tydlig med att kontraktsförbanden
              ska vara samtränade och samövade. Att personalen och förbanden
              inte kräver några omfattande åtgärder i form av till exempel samträning
              för att kunna användas innebär en hög tillgänglighet för dessa
              förband. Det är bra.
            </seg>
            <seg xml:id="i-f963d4738531691f-0">
              Vi menar att man kan åstadkomma en för Sverige adekvat och väl
              anpassad tillgänglighet med dessa förband. Genom att variera beredskapsnivåerna
              över tiden kan man åstadkomma precis den tillgänglighet som behövs,
              i de allra flesta fall utan att personalen behöver kallas in.
              Det menar vi är kostnadseffektivt.
            </seg>
            <seg xml:id="i-f16ac779d73b7b3f-0">
              Samtidigt uppfattar jag vissa oklarheter i försvarsministerns
              svar. Är det så att det system som regeringen vill se för personalförsörjning,
              trots det försvarsministern säger, i grunden är framtaget och
              anpassat framför allt till yrkesförbandens krav? Låt mig utveckla
              detta något.
            </seg>
            <seg xml:id="i-2b6067ed3fbfff9e-0">
              Försvarsministern beskriver i sitt svar att soldaterna kontinuerligt
              kommer att få öva och träna i sammansatta förband under sin utbildning.
              Detta är, som jag har sagt tidigare, bra.
            </seg>
            <seg xml:id="i-6360f136734938f6-0">
              För kontraktssoldaterna torde detta med stor sannolikhet inte
              vara utbildning och övning med just det förband som de ska tillhöra,
              eftersom dessa förband normalt sett är hemförlovade under huvuddelen
              av kontraktstiden. Därför krävs det ju också en samövning med
              kamraterna i just det förband man själv tillhör.
            </seg>
            <seg xml:id="i-e5e270ddacb9642f-0">
              Hur arbetar man tillsammans? Vilka är kollegernas starka och
              svaga sidor? Vilket slags ledarskap står befälet för? Vilka rutiner
              gäller just där? Allt detta är viktigt och svårt. En sådan samträning
              torde ta betydande tid för att bli bra. Det vet alla som någon
              gång har försökt samarbeta i grupp eller i ett nytt sammanhang.
              Det är ett antal personer som tidigare inte har träffats. Gruppdynamik
              tar tid.
            </seg>
            <seg xml:id="i-d5a6bcbce4e1cdec-0">
              För det yrkesförband regeringen vill se torde detta som sagt
              vara ett mindre problem. De får antas bedriva övning kontinuerligt.
              Men för kontraktsförbanden är frågan relevant. De ska tjänstgöra
              i övningar i genomsnitt 38 dagar vart fjärde år. Med en kontraktsperiod
              på åtta år skulle detta innebära att upp till hälften av förbandens
              personal var ny vid detta tillfälle. Därför kan jag inte låta
              bli att undra om detta är ett system utvecklat för i första hand
              yrkesförbandens behov.
            </seg>
            <seg xml:id="i-baa440b3527d433e-0">
              Nu menar försvarsministern att dessa 38 dagar vart fjärde år
              bara är att se som ett räkneexempel, att det gärna kan handla
              om fler men kortare övningar. Det kanske är möjligt. Det får experterna
              avgöra. Skulle det handla om 90 dagar vartannat år? Man kan inte
              veta. Vi ska inte glömma att de gamla tidernas repövningar ofta
              var både fyra och fem veckor. Då talar jag om förband vars personal
              var utbildad tillsammans och redan hade genomgått långa och tunga
              förbandsövningar under sin grundutbildning.
            </seg>
            <seg xml:id="i-fa7f8e8251fa96e8-0">
              Det skulle vara intressant att höra om försvarsministern anser
              att ett förband är direkt användbart och tillgängligt om en fjärdedel
              eller hälften av soldaterna i förbandet är nya.
            </seg>
          </u>
          <note type="speaker" xml:id="i-515cceb100c04f42-0">
            Anf. 67 STAFFAN DANIELSSON (c):
          </note>
          <u who="staffan_danielsson_559bd0" xml:id="i-288c067a00241b23-3">
            <seg xml:id="i-9201dbbc7aa22a3b-0">
              Fru talman! Det är en mycket precis frågeställning som Anders
              Karlsson reser. Han utgår från att regeringens proposition vad
              gäller försvarets inriktning kommer att förverkligas och vill
              diskutera mindre justeringar, givet att så sker. Det tycker jag
              är en konstruktiv och bra infallsvinkel som är en bra grund för
              diskussionen.
            </seg>
            <seg xml:id="i-aa26ac58d4f9fd63-0">
              Jag tycker att det är ett tydligt och bra svar från försvarsministern
              om hur det är tänkt att fungera utifrån den stora förändring som
              kommer att genomföras vad gäller personalförsörjningen.
            </seg>
            <seg xml:id="i-36f986c715b91ec3-0">
              Vi har 100 000 tjejer och grabbar i varje årskull, varav 4 0005
              000 i årskullen i dag gör militärtjänst. Att fortsätta med plikt
              i fredstid där 9095 procent av årskullen inte berörs är svårt.
              En enig försvarsberedning föreslog därför 2007 och 2008 att personalförsörjningen
              borde reformeras med frivilligheten som grund. Regeringen har
              med detta som grund lagt fram förslag för riksdagen i försvarspropositionen.
            </seg>
            <seg xml:id="i-288a92f164a38665-0">
              Pliktutredningen kommer snart med sitt slutbetänkande. De här
              frågorna har bäring även på detta. Jag hoppas att det ska bli
              en så bred samsyn som möjligt där, utifrån det som Försvarsberedningen
              var överens om.
            </seg>
            <seg xml:id="i-01881eb816ff4c50-0">
              Reformeringen kommer ju att ske i en process framöver, utifrån
              den inriktning som regeringen har föreslagit och som riksdagen
              ska besluta om. Men det återstår mycket arbete. Vi får närma oss
              en sådan här förändring med ett mått av ödmjukhet. Frågan kommer
              att beredas ytterligare inom försvaret. Det kommer ytterligare
              någon proposition. Det kommer kontrollstationer och så vidare.
              De frågor som Anders Karlsson nu i ett tidigt skede aktualiserar
              kommer att kunna diskuteras under resans gång. Jag tycker att
              försvarsministern har givit ett tydligt och bra svar på en konkret
              och intressant frågeställning från Anders Karlsson.
            </seg>
          </u>
          <note type="speaker" xml:id="i-e34eb8e082c92da4-0">
            Anf. 68 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-32">
            <seg xml:id="i-a13d28bf7d30a522-0">
              Fru talman! Jag vill börja med att faktiskt avvisa ett av de
              resonemang som Anders Karlsson förde, nämligen tron att det per
              definition är billigare med kontrakterade än stående förband.
              Det bygger delvis på ett missförstånd.
            </seg>
            <seg xml:id="i-135c726c1918d025-0">
              Om man ska ersätta en person i ett stående förband blir det inte
              med en i ett kontraktsförband om inte förmågan samlat kan ernås.
              Det blir med kanske tre eller fyra om man ska hålla varje befattning
              löpande tillsatt. Det blir alltså inte billigare på det sätt som
              Socialdemokraterna tror och hävdar.
            </seg>
            <seg xml:id="i-f64a8df7d27645dd-0">
              Vi kan då gå tillbaka till interpellationens huvudsakliga debattämne.
              Försvarsmakten arbetar just nu med att utforma det nya personalförsörjningssystemet.
              I de underlag vi hittills har sett framgår det att soldaterna
              i kontraktsförbanden kan vara individer som tidigare tjänstgjort
              i stående förband och sedan gått till kontraktsförband. Då kommer
              de naturligtvis mycket väl övade redan från början. Men det är
              också så att många kommer att gå till kontraktsförband direkt
              efter sin militära grundutbildning. Då har de först genomgått
              en grundläggande tremånadersutbildning, som Pliktutredningen har
              föreslagit, och därefter ytterligare utbildning. Den sammanlagda
              utbildningstiden ligger på tio månader. Därefter blir de placerade
              vid kontraktsförband.
            </seg>
            <seg xml:id="i-28bfdf6201cb194a-0">
              I Försvarsmaktens underlag som föranledde Anders Karlssons fråga
              jag välkomnar också en så konkret diskussion som han har gett
              anledning till i dag med sin interpellation uppges att 25 procent
              av personalen i kontraktsförbanden kan öva 38 dagar per år. De
              siffrorna avspeglar en hypotes som Försvarsmakten har använt för
              att beräkna det ekonomiska utrymme som krävs för övningsverksamheten.
              Om det sedan blir 20-dagarsövningar vartannat år eller om 100
              procent av soldaterna genomför nio och en halv dags övning varje
              år är något som ska anpassas efter förbandens behov.
            </seg>
            <seg xml:id="i-b69b6a91b1028ae2-0">
              Det kan också vara så att det finns något olika krav på olika
              typer av förband, om man anpassar övningar till det. Utformningen
              i detalj är något som både Försvarsmakten och Försvarsdepartementet
              arbetar vidare med.
            </seg>
            <seg xml:id="i-b192614a70f506fc-0">
              De stående förbanden kommer också att ha betydelse för utbildningen
              i kontraktsförband. Befälen kommer att höja sin egen kompetens
              genom att bedriva mer avancerade övningar än vad som är möjligt
              med dagens soldater under grundutbildning. De stående förbanden
              skapar också goda övningsförhållanden för kontraktsförbanden.
              Sammantaget kommer utbildningstider och tjänstgöring enligt framtidens
              system att innebära att förbanden kommer att vara betydligt bättre
              övade än dagens förband. Det gäller för både de stående förbanden
              och kontraktsförbanden.
            </seg>
            <seg xml:id="i-68728a70b120f22b-0">
              Fru talman! Vidare är regeringen tydlig när det gäller förhållandet
              mellan andelen soldater i stående förband och andelen soldater
              i kontraktsförband. Den övervägande delen, 75 procent, av soldaterna
              i arméförbanden kommer att vara soldater som tjänstgör tidvis.
            </seg>
            <seg xml:id="i-7e9291b1e1837916-0">
              För att undersöka vikten av att en övervägande del av soldaterna
              ska vara just kontraktssoldater kommer regeringen att återkomma
              till riksdagen med en redovisning i den frågan under 2012.
            </seg>
            <seg xml:id="i-f2b55ddcbd7cc988-0">
              Summa summarum i detta första inlägg: Det är inte så att det
              går att rakt av ersätta en stående soldat med en kontrakterad
              soldat. Det krävs många fler. Därmed stiger kostnaden. Det är
              inte så att det är en genväg till att sänka kostnader. Det är
              inte heller så att det exempel som Anders Karlsson tar upp i sin
              interpellation ska ses som något annat än ett beräkningsunderlag,
              vilket är icke i det här skedet, innan propositionen ens är antagen
              och behandlad av riksdagen, ett färdigt kommande utbildningssystem.
            </seg>
          </u>
          <note type="speaker" xml:id="i-bea53e0123235372-0">
            Anf. 69 ANDERS KARLSSON (s):
          </note>
          <u who="anders_karlsson_748720" xml:id="i-e653111d74b1c81a-1">
            <seg xml:id="i-43a808470471278f-0">
              Fru talman! Jag erkänner att jag fortfarande känner en oro för
              det system som regeringen vill ha för rekrytering och behandling
              av insatsorganisationen. Jag är oroad över att en övergång till
              en helt frivillig rekrytering tillsammans med ett stort antal
              yrkessoldater kommer att leda till en starkt konjunkturberoende
              rekrytering. Jag är oroad över att en övergång till en helt frivillig
              rekrytering leder till problem att nå rätt kompetens och därmed
              rusande personalkostnader.
            </seg>
            <seg xml:id="i-a9fb4358d7f75c8b-0">
              Jag är oroad över att det är inte bara nationella och internationella
              bedömare som har höjt varningens finger för denna typ av revolution,
              utan att också Försvarsmakten i sitt underlag betonar att beräkningarna
              i många avseenden bygger på antaganden och är betingade av stor
              osäkerhet.
            </seg>
            <seg xml:id="i-56675df05f9a3c19-0">
              Jag är oroad över hur hemvärnet, nationella skyddsstyrkornas
              förband, ska förvandlas när Försvarsmaktens verksamhet koncentreras
              till några få verksamhetsställen.
            </seg>
            <seg xml:id="i-2babd2efca41713c-0">
              Jag är också oroad över att det system som regeringen driver
              fram i stort kommer att vara anpassat till yrkesförbandens behov
              och mindre ändamålsenligt för de kontraktsförband som vi socialdemokrater
              föredrar.
            </seg>
            <seg xml:id="i-1047448d0ea7b687-0">
              I grunden tror jag inte på den förändring som regeringen vill
              genomföra. Jag vill inte ha ett stort antal yrkessoldater, och
              jag tror att värnplikten har en viktig roll i den folkliga förankringen.
            </seg>
            <seg xml:id="i-ad30b9df9c4b975c-0">
              Min fråga, än en gång, till försvarsministern är: Är det möjligt
              att ersätta användbara förband med en fjärdedel eller hälften
              av soldaterna till nya förband varje gång?
            </seg>
          </u>
          <note type="speaker" xml:id="i-cc2760fec0a057f7-0">
            Anf. 70 STAFFAN DANIELSSON (c):
          </note>
          <u who="staffan_danielsson_559bd0" xml:id="i-288c067a00241b23-4">
            <seg xml:id="i-5dde6664a046ad61-0">
              Fru talman! Försvaret är viktigt för Sverige, och försvaret är
              ett politikområde där det är bra med en bred samsyn i viktiga
              principfrågor.
            </seg>
            <seg xml:id="i-5eb2cc495d6ee81c-0">
              Socialdemokraterna är i opposition och vill nu opponera, vilket
              är förståeligt. Om det skiljer i sak ska vi verkligen ta den diskussionen.
              Man försöker nu ge sken av att det finns en ravin mellan regering
              och opposition, fast det snarare i de frågor man tar upp handlar
              om ett mindre dike.
            </seg>
            <seg xml:id="i-aac7b4e684f5ab00-0">
              Försvarsberedningen var enig. Försvarsminister Sten Tolgfors
              och regeringen har lagt fram sitt förslag, mycket noga, utifrån
              den samsyn som glädjande nog fanns där. Anders Karlsson har lite
              tagit som sitt uppdrag i riksdagen att sänka den enigheten och
              bygga upp en ravin av det mindre dike som kanske finns.
            </seg>
            <seg xml:id="i-d896bca76189e2be-0">
              Ett exempel som Anders Karlsson har nämnt är att ni vill ha färre
              heltidsanställda än vad regeringen vill och fler kontraktsanställda
              än vad regeringen vill. Regeringen har sagt att de heltidsanställda
              ska vara max 25 procent. Det är en rätt flytande diskussion det
              kan vara 25, 24 och så vidare. Ni har sagt att något visst mått
              av plikt i den inledande tremånadersutbildningen skulle kunna
              vara bra, men helst ska det vara frivillighet. Vi fullföljer ju
              Försvarsberedningens linje om att tro att det ska fungera med
              frivillighet.
            </seg>
            <seg xml:id="i-175d5ae29203cbc9-0">
              Det går även att diskutera vad Anders Karlsson har tagit upp
              i sin interpellation. Sten Tolgfors har givit bra och tydliga
              svar. Processen får fortsätta. Det ska bli spännande att följa
              den fortsatta stora och svåra reformen. Men vi har bra på fötterna
              med regeringens utmärkta proposition, och jag hoppas att det blir
              en bra fortsatt dialog.
            </seg>
          </u>
          <note type="speaker" xml:id="i-8538eee4fbfe8f14-0">
            Anf. 71 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-33">
            <seg xml:id="i-c70f45101b833663-0">
              Fru talman! Frivilligheten för med sig en lång rad fördelar och
              kommer att vara starkt kvalitetshöjande. Med frivillighet får
              vi ett försvar som är användbart för försvarets alla uppgifter.
              Vi kan lämna dagens ineffektiva ordning med nationell insatsorganisation
              med mycket låg tillgänglighet på grund av tidigare politiska beslut
              och en särskild anställd utlandsstyrka. Vi får ett försvar för
              insatser inom landet, i närområdet och utom landet. Det får inte
              Socialdemokraterna med sin lösning.
            </seg>
            <seg xml:id="i-187b12a3d527fc20-0">
              Försvarsmakten fortsätter nu arbetet med att utforma detaljerna
              i morgondagens insatsorganisation. De underlag som togs fram inför
              propositionen är en viktig utgångspunkt. Utifrån det beslut som
              riksdagen fattar i mitten av juni kommer regeringen sedan att
              gå vidare med att implementera och följa upp propositionen. Pliktutredningen
              kommer att lämna en slutredovisning i mitten av juni. Den kommer
              att behandla centrala delar i fråga om framtidens grundutbildning.
              Det gör att det så klart inte, innan riksdagen ens beslutat om
              propositionen, går att fastställa detaljer i ett kommande system.
            </seg>
            <seg xml:id="i-b59fbfe274401f9e-0">
              Däremot är utgångspunkterna entydiga i propositionen. Kontraktsförbanden
              är en avgörande del av arméförbanden. Förbanden ska vara kompletta
              i fråga om materiel och personal. Förbanden ska bestå av personal
              med tillräcklig utbildning som genomför utbildningar och övningar
              regelbundet.
            </seg>
            <seg xml:id="i-60ffa741764a7abb-0">
              Fru talman! Jag tycker annars att Anders Karlssons inlägg var
              en alldeles utmärkt sammanfattning av Socialdemokraternas försvarspolitik
              icke något eget alls och mycket oro för alla andra. Jag är mer
              orolig för deras egen finansiering. Samtidigt som Anders Karlsson
              lägger fram kostnadsdrivande förslag om överintagning av värnpliktiga
              jämfört med vad Försvarsmakten själv efterfrågar, som han inte
              finansierar, ska han sedan dra ned ett par miljarder varje år.
              Det är fråga om 8 miljarder under propositionens föreslagna period.
              Därutöver har han intecknat 1 miljard årligen från Marie Hafströms
              utredning, som ännu inte har gått ut på remiss. Därutöver är det
              fråga om minst 700 miljoner kronor årligen i ökade kostnader för
              överinskrivning av värnpliktiga jämfört med Försvarsmaktens egendeklarerade
              behov. Därtill, som vi har talat om i tidigare interpellationsdebatter,
              löften om grundorganisation och löften om materielprojekt. Detta
              går inte ihop.
            </seg>
            <seg xml:id="i-868fa8ef567ac6ad-0">
              Vi står inför en ny nedläggningskarusell i landet om Socialdemokraterna
              kommer tillbaka och får inflytande över försvarspolitiken igen.
            </seg>
          </u>
          <note type="speaker" xml:id="i-1b33493505a49555-0">
            Anf. 72 ANDERS KARLSSON (s):
          </note>
          <u who="anders_karlsson_748720" xml:id="i-e653111d74b1c81a-2">
            <seg xml:id="i-dc76a95a231edbd6-0">
              Fru talman! Som jag sade i mitt första inlägg är personalförsörjning
              en fråga om den framtida försvarspolitiken. Där råder en stor
              skillnad i samsynen mellan socialdemokratin och den moderatledda
              regeringen. Det är deras förslag som går igenom.
            </seg>
            <seg xml:id="i-be2dd14fb56129e9-0">
              Vi har sagt i vårt förslag men det var inte det jag ställde frågan
              om att vi ska ha värnplikten kvar. Det ska jag vidareutveckla
              i den debatt vi ska ha då.
            </seg>
            <seg xml:id="i-5a6fc3d60acf21e4-0">
              De svar som jag har fått av försvarsministern är egentligen inga
              svar.
            </seg>
            <seg xml:id="i-79fcdbcc7b61d46d-0">
              Jag skulle vilja ha reda på om det är så att man kan byta ut
              yrkessoldaterna. Med ett överslag handlar det om 6 500 yrkessoldater.
              Yrkesarmé ska Sverige införa, från det folkligt förankrade förslag
              som vi har haft tidigare. Nu ska Sten Tolgfors, Staffan Danielsson
              och de andra se till att det blir yrkessoldater, likt de amerikanska
              marinsoldaterna, som ska försvara Sverige. Det folkligt förankrade
              försvaret ska försvinna, och nu ska det bli yrkessoldater det
              ska stå som yrke i telefonkatalogen soldat med uppgift att fara
              ut i värden.
            </seg>
            <seg xml:id="i-733822f8e380efd6-0">
              Det är bra att man är ute i världen. Vi är överens om att när
              vi gör internationella insatser ska vi ha välutbildade soldater,
              som har kontraktsanställning i Sverige för att kunna utföra det
              uppdraget, som ska vara ett FN-mandat. Det är viktigt att säga
              det. Vi tycker att det är viktigt att göra internationella insatser,
              och de ska göras på FN-mandat. Vi ska ta vårt ansvar för freden
              och för att skapa fred i världen.
            </seg>
            <seg xml:id="i-51a2106007e11223-0">
              Men mellan ert förslag och det som har varit så centralt i Sverige
              under över 100 år, där man har haft plikten som grund och där
              försvaret har varit hela befolkningens angelägenhet, är det en
              jätteskillnad och en stor ravin. Det är inte, som Staffan Danielsson
              säger, små nyanser.
            </seg>
          </u>
          <note type="speaker" xml:id="i-2dee64a57409ea88-0">
            Anf. 73 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-34">
            <seg xml:id="i-9e3f9ac1f2d19a9b-0">
              Fru talman! Yrkesförsvar, säger Anders Karlsson. Försvarsmakten
              har 15 000 anställda i dag. Det är som en mindre svensk kommun.
              Det är 9 500 officerare. Vi har en del civila. Vi har också en
              heltidsanställd utlandsstyrka, det vill säga att när försvaret
              ska användas i dag anställer Anders Karlsson, enligt tidigare
              modell, de soldaterna.
            </seg>
            <seg xml:id="i-ef220216e165805b-0">
              Det blir onekligen lätt semantiskt när Anders Karlsson debatterar.
              Det är rätt om det står officer i telefonkatalogen. Det är fel
              om det står soldat, i alla fall om det inte är i utlandsstyrkan
              i återkommande missioner.
            </seg>
            <seg xml:id="i-9d3b99fd29a499af-0">
              Regeringens förslag innebär 75 procent i kontraktsförband. Det
              innebär att man har civilt arbete, går in med vissa mellanrum
              och gör utbildning, beredskap och insats. Vi går inom hemvärnet,
              som är det helt frivilliga försvaret, från 13 000 aktiva som uppfyller
              sina kontrakt till 22 000 nästan en dubblering.
            </seg>
            <seg xml:id="i-062212f1f2eb2e76-0">
              Det är lätt att se balansen i det förslag som regeringen har
              lagt fram och som riksdagsmajoriteten förefaller stå bakom. Det
              är ett fortsatt väl folkförankrat försvar, med en stor bottenplatta
              i form av ett aktivt, välutvecklat hemvärn med stärkt kvalitet,
              därutöver med 75 procent av soldaterna i armén i kontrakterade
              förband med civila jobb, som tar med sig civila kunskaper in i
              försvaret och militärt ledarskap ut i sina civila jobb, och därutöver
              stående men tidsbegränsat anställda soldater för att ge omedelbar
              tillgänglighet.
            </seg>
            <seg xml:id="i-5938c129b6e92bdc-0">
              Jag noterar i ännu en debatt att en socialdemokrat icke nämner
              ordet försvarsförmåga, icke fokuserar på försvarsförmåga vad allting
              borde syfta till. Ett försvar med högre tillgänglighet och användbarhet
              för insatser i Sverige, i närområdet och utanför närområdet kommer
              aldrig Anders Karlsson att nå.
            </seg>
          </u>
          <note xml:id="i-fee74ab886913456-8">
            Överläggningen var härmed avslutad.
          </note>
          <note xml:id="i-9b4b0853705e129e-0">
            13 § Svar på interpellation 2008/09:559 om en strategi för försvarsindustrin
          </note>
          <note type="speaker" xml:id="i-ca99c422870fc5a6-0">
            Anf. 74 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-35">
            <seg xml:id="i-0bc2b10cd81fa8cd-0">
              Fru talman! Peter Jeppsson har frågat mig när jag avser att presentera
              en nationell strategi för försvarsindustrin.
            </seg>
            <seg xml:id="i-a69e44a021ea6bb2-0">
              En effektivare materielförsörjning frigör resurser för förbandsverksamheten.
              Den försvarspolitiska inriktningspropositionen, som lämnades till
              riksdagen den 19 mars i år, behandlar principerna för ett mer
              användbart försvar inklusive frågor som rör materielförsörjningen
              och principerna för anskaffning och upphandling. Propositionens
              materielavsnitt behandlar även andra frågor kopplade till materielförsörjningen,
              bland annat avseende internationella samarbeten och export.
            </seg>
            <seg xml:id="i-9358672a11a4e579-0">
              Insatsorganisationen ska förses med ändamålsenlig, beprövad och
              tillförlitlig materiel av god kvalitet och mängd i förhållande
              till ställda krav och behov. Materielen måste vara interoperabel,
              det vill säga den måste vara möjlig att använda integrerat tillsammans
              med andra länder.
            </seg>
            <seg xml:id="i-60a2edba000af877-0">
              Försvarsindustrin befinner sig i stark förändring. Den är i dag
              till stor del utlandsägd, och en betydande del av produktionen
              exporteras. Enskilda företag kan ha en orderstock som till ca
              80 procent utgörs av export. Försvarsindustrins framtid ligger
              i internationalisering av utveckling och affärer. Den svenska
              försvarsindustrin är väl rustad för framtiden, och regeringen
              stöder denna utveckling både genom att verka för en öppen och
              transparent marknad inom Europa, som stärker konkurrenskraftiga
              företag, samt genom ett betydande exportstöd.
            </seg>
            <seg xml:id="i-43562f7e530a577a-0">
              Regeringen verkställer nu de principer för försvarets materielförsörjning
              som lades fast redan under den tidigare regeringen 2004 men som
              inte har genomförts till fullo. De principer som framgår av den
              försvarspolitiska inriktningspropositionen utgör inriktningen
              i försvarsmaterielfrågorna.
            </seg>
            <seg xml:id="i-9482117d9e352ed0-0">
              I första hand bör materiel vidmakthållas, och uppgradering av
              befintlig materiel ska ske när det är ekonomiskt försvarbart och
              operativa krav uppnås.
            </seg>
            <seg xml:id="i-38f3224ac9bca3e5-0">
              I andra hand bör anskaffning ske utifrån på marknaden befintlig
              och beprövad materiel. Utveckling bör ske då inget av dessa alternativ
              är möjligt. Förändringarna inom materielförsörjningen innebär
              att nya principer för anskaffning tillämpas och att det internationella
              samarbetet inom såväl materiel- som logistikområdet ökas.
            </seg>
            <seg xml:id="i-342eb44a13170fbf-0">
              Materielanskaffningen ska alltid utgå från Försvarsmaktens operativa
              behov. Regeringens genomförandegrupp för en effektivare materielförsörjning,
              ledd av statssekreteraren vid Försvarsdepartementet, visade att
              resurser kunde frigöras för att användas till operativ nytta.
              Inför varje större materielanskaffning sker inom Regeringskansliet
              en grundlig analys, inklusive säkerhetspolitiska och försvarsindustriella
              aspekter.
            </seg>
            <seg xml:id="i-e4e5bce33994faed-0">
              Regeringen har för avsikt att återkomma i försvarsmaterielfrågan.
            </seg>
          </u>
          <note xml:id="i-776c8b4579a3c6e3-0">
            Då Peter Jeppsson, som framställt interpellationen, anmält att
            han var förhindrad att närvara vid sammanträdet medgav andre vice
            talmannen att Anders Karlsson i stället fick delta i överläggningen.
          </note>
          <note type="speaker" xml:id="i-5dca77d5d262e01a-0">
            Anf. 75 ANDERS KARLSSON (s):
          </note>
          <u who="anders_karlsson_748720" xml:id="i-e653111d74b1c81a-3">
            <seg xml:id="i-7633becda0c137cd-0">
              Fru talman! Sverige har som militärt alliansfri stat en lång
              tradition av en stark nationell försvarsindustri, som har försett
              och förser landet inte bara med materiel utan också med kunskap
              och oberoende samt tillgång till viktiga militära industriella
              samarbeten.
            </seg>
            <seg xml:id="i-fb6600b1252bb371-0">
              En internationellt konkurrenskraftig försvarsindustri i de delar
              där det handlar om spjutspetsteknologi, och där Sverige har utvecklat
              världsledande kompetenser, har betydelse såväl ur ett långsiktigt
              strategiskt perspektiv som ur ett industripolitiskt perspektiv.
            </seg>
            <seg xml:id="i-6e49b035372bca67-0">
              Det är inte självklart att marknaden har den typ av materiel
              som Sverige behöver. Tillgången till materiel måste vidare säkras
              inte bara i dag utan också när vi behöver den i en eventuellt
              framtida försämrad omvärldssituation.
            </seg>
            <seg xml:id="i-14b4b6fb65dfc9da-0">
              En försvarsindustri baserad i Sverige innebär inte bara tillgång
              till egen produktionskapacitet och kompetens i dag utan också
              att Sverige lättare kan få tillgång till materiel som tillverkas
              i andra stater.
            </seg>
            <seg xml:id="i-920084447e8a533f-0">
              När många efterfrågar en vara hamnar ett litet och militärt alliansfritt
              land långt bak i kön. Vi vill inte se att Sverige tvingas till
              handlingar eller ställningstaganden för att köpa nödvändig materiel
              för vårt försvar. Vi måste vidare överväga vad en potentiell förlust
              i kompetens för industrin och forskningen skulle betyda för svensk
              handlingsfrihet framöver, för exportmöjligheter, inte minst spjutspetsteknologi
              för civilt bruk och för ingångna försvarsmaterielsamarbeten. Det
              gäller särskilt för kompetens och produkter som är strategiskt
              viktiga för Sverige, som till exempel undervattensteknik, detta
              både ur ett försvarspolitiskt och ur ett näringspolitiskt perspektiv.
              När Sverige besitter kompetens och materiel som andra länder är
              intresserade av förbättras våra chanser att påverka.
            </seg>
            <seg xml:id="i-8fbdecbab3111e6d-0">
              Försvarsindustrin i Sverige besitter stor konkurrenskraft och
              kommer att kunna konkurrera med omvärlden om vi ges den typ av
              förutsättningar som andra stater ger sin försvarsindustri.
            </seg>
            <seg xml:id="i-432b77e5ed815a1b-0">
              Därför efterlyser vi en försvarsindustristrategi från regeringens
              sida.
            </seg>
            <seg xml:id="i-d34064651db3bb3c-0">
              Min fråga till ministern är: Vad blev det av den arbetsgrupp
              i fråga om en materielindustristrategiplan som tillsattes i Regeringskansliet
              strax efter makttillträdandet, när den borgerliga regeringen tog
              över?
            </seg>
            <seg xml:id="i-326af954de3cb591-0">
              Där har inte hänt någonting. Min fråga är: När kommer denna strategiplan?
            </seg>
          </u>
          <note type="speaker" xml:id="i-dd97347e1a058869-0">
            Anf. 76 STAFFAN DANIELSSON (c):
          </note>
          <u who="staffan_danielsson_559bd0" xml:id="i-288c067a00241b23-5">
            <seg xml:id="i-ee5f0690c6788e1c-0">
              Fru talman! Sverige har utvecklat en högkvalificerad och mycket
              kompetent försvarsindustri som betyder mycket för det svenska
              försvaret och är en viktig industrisektor i det svenska samhället.
            </seg>
            <seg xml:id="i-deb6530c25d1ab55-0">
              Försvarsindustrin har utvecklat en mycket hög spetskompetens
              på olika områden som också har utvecklat svensk forskning, i världsklass,
              och även givit civila användningsområden inom både försvarsindustrin
              och annan industri.
            </seg>
            <seg xml:id="i-edadbe6333113b7c-0">
              Som försvarsministern säger går alltmer av försvarsindustrins
              produkter på export. De internationella förutsättningarna för
              en sjyst konkurrens på detta område, inte minst inom Europeiska
              unionen, är av stor betydelse. Och Sverige arbetar starkt för
              detta.
            </seg>
            <seg xml:id="i-21827cedc14ca44e-0">
              Jag vet att försvarsministern har ett stort engagemang i frågan.
              Vi har också ett betydande exportstöd för att kunna stötta industrin.
            </seg>
            <seg xml:id="i-4662a77def459b8d-0">
              Det är också så att de svenska försvarsbeställningarna blir färre
              och att utrymmet för en egen svensk utveckling av försvarsmateriel
              minskar. Så är verkligheten.
            </seg>
            <seg xml:id="i-118bcce3a96ca100-0">
              Den svenska försvarsindustrins konkurrenskraft, dess lägesfördelar
              genom att finnas i Sverige och det växande intresset för offentligprivat
              samverkan vad gäller till exempel service och underhåll gör att
              industrin bör ha goda chanser att, som hittills, kunna vinna många
              upphandlingar från det svenska försvaret i en tuff konkurrens.
            </seg>
            <seg xml:id="i-0337443eb8561e59-0">
              Det är bra att försvarsministern deklarerar att regeringen har
              för avsikt att återkomma i försvarsmaterielfrågorna. De är mycket
              viktiga för försvaret och självfallet även för den industri som
              konkurrerar om uppdragen.
            </seg>
            <seg xml:id="i-e324f7cf27e41d3c-0">
              Om detta blir i form av en uttalad strategi, som vi har varit
              inne på, som Anders Karlsson efterlyser, eller på annat sätt återstår
              att se. Uppenbarligen har försvarsindustrin ändå utvecklats väl
              under många decennier fram till nu.
            </seg>
            <seg xml:id="i-ec276e46c4642b9f-0">
              Anders Karlsson pratar väl om försvarsindustrin. Det gjorde även
              jag. Och där tror jag att vi har en samsyn. Det är en styrka för
              Sverige att ha tunga industrier som är kompetenta och som kan
              bidra till välfärd och till efterfrågade produkter även inom till
              exempel försvaret. Så där är vi överens.
            </seg>
            <seg xml:id="i-c8d966f49b05f7f4-0">
              Samtidigt måste det svenska försvaret ha tillräckliga resurser
              för att kunna köpa de här produkterna. Då blir kanske Anders Karlsson
              stor i orden men rätt liten på jorden när han pratar om försvarsindustrin,
              för han och den övriga oppositionen vill minska anslagen till
              Försvarsmakten med 2 000 miljoner kronor per år.
            </seg>
            <seg xml:id="i-842e8cc41b4a56e1-0">
              En samarbetspartner inom oppositionen, Miljöpartiet, vill minska
              anslagen med 10 000 miljoner kronor, 10 miljarder kronor, per
              år.
            </seg>
            <seg xml:id="i-4a5714d185b227a2-0">
              Det är klart att man då inte har lika mycket att handla försvarsmateriel
              för, Anders Karlsson.
            </seg>
            <seg xml:id="i-9582dc5d63294516-0">
              Vi ska ha den försvarsmateriel till det svenska försvaret som
              det behöver. Den ska köpas i konkurrens. Jag hoppas att den svenska
              industrin är konkurrenskraftig och vinner upphandlingar, men det
              avgörs på marknaden, som nu finns. Och grunden för att kunna köpa
              tillräckligt mycket materiel och ha ett tillräckligt starkt försvar
              är att man anslår tillräckligt med pengar, Anders Karlsson.
            </seg>
          </u>
          <note type="speaker" xml:id="i-51b1108d905909a6-0">
            Anf. 77 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-36">
            <seg xml:id="i-b49f82d572c06d73-0">
              Fru talman! Sverige gynnas av en stark försvarsindustri. Vi har
              det också. Men vägen till detta ser annorlunda ut än tidigare.
              Vägen är internationalisering av utveckling. Det är export, och
              det är partnerskap med andra länder.
            </seg>
            <seg xml:id="i-60baf07ebdbfdebd-0">
              Det är inte längre en nationellt ägd svensk industri i en tid
              av neutralitet mellan två block som vi talar om. Så var det förr:
              en inhemskt ägd industri och ett neutralt Sverige.
            </seg>
            <seg xml:id="i-8bbcf2420abc7e34-0">
              Det var en särskild poäng med egen utveckling och egna särskiljande
              specifikationer. Det underströk oberoende men också att vi stod
              ensamma. Det krävde ett långsiktigt statligt partnerskap med industrin.
              Projekten kunde vara flera decennier långa. Vi hade en världsledande
              industri, men det blev så klart också förenat med stora kostnader.
            </seg>
            <seg xml:id="i-b80319dfdb1c7a43-0">
              Det var ett riktigt val då, men det ser annorlunda ut i dag.
              Det finns inte den sortens resurser längre. Det är heller inte
              på det sättet att ett litet land kan ha kunskap för att vara så
              heltäckande. Vi måste samverka med andra.
            </seg>
            <seg xml:id="i-9c6433a846999870-0">
              Industrin har sett det här för länge sedan. Det är en ständigt
              pågående strukturering inom industrin. Den är till dominerande
              del i dag utlandsägd. Den utvecklar nya projekt tillsammans med
              andra företag, ofta systerföretag i andra länder.
            </seg>
            <seg xml:id="i-50cc71e1367f527f-0">
              Man anpassar inte bara till ett utan till flera länders behov.
              Exportandelen är mycket hög. 7080 procent förekommer i orderböckerna.
              Det är bra därför att försvarsindustrins framtid bygger på internationalisering
              och samverkan med andra. Och det är en anledning till att regeringen
              så hårt prioriterar att få en öppen försvarsmaterielmarknad inom
              EU som präglas av transparens. Det är också därför vi ger betydande
              exportstöd till svenska försvarsindustriprojekt.
            </seg>
            <seg xml:id="i-e73bdd5e15af6f1f-0">
              Exporten är bra och viktig för Sverige. Det slår ut utvecklingskostnader
              på fler. Vi delar framtidssäkringen av centrala system med andra.
              Det är säkerhetspolitiskt viktigt. Allt detta sker inom ramen
              för gällande lag.
            </seg>
            <seg xml:id="i-a36c95660dbd3719-0">
              Där är det intressant att både Vänstern och Miljöpartiet är emot
              att staten ger exportstöd. Det är egentligen motsatsen till den
              linje som Anders Karlsson här företräder. Men det är ändå dem
              han ska göra upp med.
            </seg>
            <seg xml:id="i-1ffd36839dfdf4a0-0">
              Vi ska köpa den materiel försvaret behöver så kostnadseffektivt
              som möjligt. Det är därför principerna för anskaffning och utveckling
              är tydliga i propositionen. Vi fokuserar på en materielförsörjning
              för försvaret eftersom det är det som ger försvarsförmåga. Det
              får pengarna att räcka längre.
            </seg>
            <seg xml:id="i-ed2b693c329de0a1-0">
              Egna svenska specifikationer kan vara ett problem för Sverige,
              för försvaret och för industrins export, eftersom interoperabiliteten,
              förmågan att verka tillsammans med andra, är så central.
            </seg>
            <seg xml:id="i-6bd6517d06862e42-0">
              Samma materiel, samma specifikationer är en del i att kunna fungera
              tillsammans med andra. Att kunna dela utveckling och att kunna
              få anskaffning i längre serier tillsammans med våra grannländer
              ger lägre kostnader.
            </seg>
            <seg xml:id="i-440da87e618fb788-0">
              Vi kan också dela certifiering vid anskaffning, utbildning, övning,
              underhåll och vidareutveckling med våra nära grannar. Det gör
              att försvarets pengar räcker längre. Det gör att försvarsförmågan
              kan öka.
            </seg>
            <seg xml:id="i-01f99da705f125ee-0">
              Än en gång, fru talman, har jag hört ett inlägg av en ledande
              socialdemokrat som bortser från försvarsförmågan, vad allting
              syftar till.
            </seg>
            <seg xml:id="i-5536aa870d59c969-0">
              Sedan delar jag, fru talman, helt Staffan Danielssons poäng.
              Jag räknade i en tidigare debatt upp de nedskärningar som Socialdemokraterna
              och deras stödpartier föreslår. Pengarna räcker inte till att
              lova allt. Man måste också finansiera det.
            </seg>
            <seg xml:id="i-c60ad9b1a019d02c-0">
              Resultatet av den politik Socialdemokraterna för är inte mer
              svensk försvarsmateriel. Det är långt mycket mindre, för de finansierar
              inte de löften de ställer ut.
            </seg>
          </u>
          <note type="speaker" xml:id="i-67c0e397fcf93d41-0">
            Anf. 78 ANDERS KARLSSON (s):
          </note>
          <u who="anders_karlsson_748720" xml:id="i-e653111d74b1c81a-4">
            <seg xml:id="i-ed8e1f916f8043f8-0">
              Fru talman! Försvarsindustrin behöver en långsiktig planering
              för sin forskning och utveckling. Det är en viktig förutsättning
              för att man ska kunna matcha sina konkurrenter och ta fram de
              produkter som Sverige beställer.
            </seg>
            <seg xml:id="i-b0fd02af4661b40b-0">
              Genom en bättre dialog och ett utvecklat exportsamarbete kan
              exportförutsättningarna förbättras för en industri som arbetar
              med stränga regelverk för sin verksamhet.
            </seg>
            <seg xml:id="i-ad2f3852391b6ff3-0">
              Inom områden som är strategiskt viktiga för svensk försvars-
              och säkerhetspolitik ska vi även vara med och satsa på forskning
              och utveckling.
            </seg>
            <seg xml:id="i-8336c04673d0bfc6-0">
              Jag kan ta ett exempel. Det gäller undervattensförmågan. Svenska
              bräckvatten och Östersjöns topografi kräver särskilda förutsättningar
              när det gäller att skydda våra hav och kuster.
            </seg>
            <seg xml:id="i-d52eae9b81152343-0">
              Det är djupt oroande när Försvarsmakten i sitt svar på regeringens
              planeringsanvisningar aviserar stora neddragningar på utvecklingssidan
              och skriver att Försvarsmakten kommer att ha en mycket begränsad
              förmåga att utveckla nya förmågor. Det riskerar att bli ett försvar
              för gårdagens hot.
            </seg>
            <seg xml:id="i-ecc03ee506b262d3-0">
              Det behövs också, som jag har sagt, en långsiktighet i försvarsindustrin.
              Det behövs av flera skäl men framför allt för att kortsiktiga
              korrekta beslut inte står emot långsiktiga intressen, säkerhets-,
              försvars- och näringspolitiska.
            </seg>
            <seg xml:id="i-c46f53d1324ece15-0">
              Andra länders strategiska agerande hotar att konkurrera ut en
              fullt konkurrenskraftig svensk försvarsindustri.
            </seg>
            <seg xml:id="i-55bf95fc47c5996d-0">
              En nationell försvarsindustristrategi är en förutsättning för
              att ge försvarsindustrin i Sverige långsiktiga och förutsägbara
              villkor.
            </seg>
            <seg xml:id="i-e807e15fb796bf1b-0">
              Då kommer vi igen till försvarsindustristrategin. Den måste komma.
              Försvarsmaterielsektorn är i dag och under överskådlig framtid
              inte en marknad liknande dem för mobiltelefoner eller personbilar.
              I stället kommer starka stater av ekonomiska, politiska och säkerhetspolitiska
              skäl att fortsätta att driva sina intressen.
            </seg>
            <seg xml:id="i-3d91f3bfb4fa8be3-0">
              Det är därför viktigt för Sverige att ha en långsiktig strategi
              för hur försvarsindustrin ska vara. Det gäller inte minst av säkerhetsskäl
              men också för det som regeringen gick till val på, jobben först.
              Det är 100 000 människor som är indirekt och direkt sysselsatta
              i försvarsindustrin. Deras jobb står på spel.
            </seg>
            <seg xml:id="i-1a9a8263dae9fa22-0">
              Så sent som i förra veckan besökte jag Karlskrona där man nu
              varslar och säger upp personal på Kockums eftersom man inte får
              något besked om den nya eventuella ubåten A 26. En långsiktighet
              och en försvarsindustristrategi måste komma fram, försvarsministern.
              Se till att verkställa det, så att vi vet om vi har våra jobb
              kvar i Sverige och en fortsatt god spetskompetens i vårt land!
            </seg>
          </u>
          <note type="speaker" xml:id="i-ad6ce8430690258a-0">
            Anf. 79 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-37">
            <seg xml:id="i-2fc0c66fd39c8b94-0">
              Fru talman! Materielförsörjningen måste fokuseras på åtgärder
              som krävs för att insatsorganisationens förband ska vara kompletta
              och användbara. Det är materielförsörjningen och förmågan att
              tillgodose insatsorganisationens behov som ska stå i centrum,
              det vill säga materielförsörjningen kopplad till försvarsförmågan
              och inte separerad från den, som Anders Karlsson resonerar.
            </seg>
            <seg xml:id="i-c7fed1efd02ba687-0">
              Vi har i proposition levererat principer för materielförsörjningen.
              Därutöver går vi igenom det områdesvis. Vi har liksom i regeringen
              till exempel hanterat handlingsplan Gripen som är ett av de centrala
              områdena för Sverige långt in i framtiden. Det är också alldeles
              korrekt som Anders Karlsson säger att försvarsindustri- och materielfrågor
              är en politisk marknad. Det är precis därför som jag ägnar betydande
              del av min tid åt att främja svensk export.
            </seg>
            <seg xml:id="i-a651e19cd539c0e8-0">
              Nu är det bara det att Anders Karlssons två samarbetspartier
              är emot detta statliga exportstöd. Det innebär att en kommande
              regering förmodligen skulle gå tillbaka till en nationell marknad
              eller åtminstone inte göra någonting för att hjälpa exporten på
              traven. Det är vidare på det sättet att Miljöpartiet är det parti
              som vill skära riktat just mot de försvarsmaterielprojekt som
              Anders Karlsson argumenterar för.
            </seg>
            <seg xml:id="i-3d491a3fe1b78f30-0">
              Fru talman! Jag vill också påminna om Staffan Danielssons poäng.
              Det räcker inte med att prata. Man måste också finansiera det
              man säger, och det gör inte Socialdemokraterna. Man skapar en
              långsiktigt grav underfinansiering relativt de löften som man
              ställer ut. Man vill gå till en situation där det görs årliga
              miljardnedskärningar förutom att man ålägger Försvarsmakten ett
              antal nya kostnader.
            </seg>
            <seg xml:id="i-699bbf6342d2f2d2-0">
              Jag vill också lyfta fram att det är väldigt viktigt för staten
              Sverige och för industrin i Sverige att vi får en bättre fungerande
              europeisk försvarsindustrimarknad. Framtiden ligger i internationalisering.
              Sverige stöder till exempel EDA, som är ett instrument för både
              förmågeutveckling och samarbete inom materiel- och forskningsområdena.
            </seg>
            <seg xml:id="i-f1da44f77bd12f2c-0">
              EDA har tagit de första stegen för att öka konkurrensen på den
              europeiska försvarsmaterielmarknaden. Den har också utvecklat
              en strategi för den europeiska försvarsteknologiska basen och
              har också startat ett arbete för att identifiera nyckelteknologier.
              Ska vi tala om försvarsindustrins förutsättningar, vilket vi ska,
              är de europeiska delarna väldigt viktiga att ha med.
            </seg>
            <seg xml:id="i-b2eba048bfe45dcb-0">
              De är också intressanta. Varje gång jag besöker EU-nämnden begär
              representanten för Anders Karlssons samarbetsparti Vänsterpartiet
              ordet och reserverar sig mot att Sverige över huvud taget är medlem
              och deltar i detta europeiska samarbete inom ramen för EDA.
            </seg>
            <seg xml:id="i-678c7d91df600faf-0">
              Det skulle vara synnerligen intressant att inte bara höra ett
              av de tre oppositionspartiernas syn på detta. När kommer en gemensam
              syn från Socialdemokraterna, Vänstern och Miljöpartiet inte bara
              på försvaret som Anders Karlsson utlovade skulle komma som svar
              på inriktningspropositionen, vilket det absolut inte gjorde utan
              också särskilt på försvarsmaterielfrågorna och försvarsindustrifrågorna.
            </seg>
            <seg xml:id="i-1df61c2e8335e127-0">
              Jag vet mycket väl att detta engagerar Anders Karlsson väldigt
              mycket. Det är bara det att han har noll samsyn med sina kommande
              samarbetspartier. Även på detta område är det alldeles uppenbart
              att en alliansregering är i varje enskilt fall betydligt mer försvarsvänlig
              och också försvarsindustrivänlig än varje tänkbart alternativ.
            </seg>
          </u>
          <note type="speaker" xml:id="i-3ea08b1c8327b61b-0">
            Anf. 80 ANDERS KARLSSON (s):
          </note>
          <u who="anders_karlsson_748720" xml:id="i-e653111d74b1c81a-5">
            <seg xml:id="i-eddade345687f725-0">
              Fru talman! Jag har ställt en fråga till försvarsministern: Kommer
              det en försvarsindustristrategi? Frågan har inte besvarats. Nu
              har försvarsministern ytterligare ett inlägg, och jag hoppas att
              jag får ett svar.
            </seg>
            <seg xml:id="i-dcca2a475f55ae70-0">
              Jag vill ha ett svar därför att det är viktigt för de människor
              som är anställda där. Det finns indirekt och direkt 100 000 jobb
              i försvarsindustrin i Sverige i dag. De anställda där vet inte
              om de mister sina jobb inom ett antal år eftersom det inte finns
              någon strategi för hur man ska utveckla svensk försvarsindustri.
              Försvarsindustrin satt med, och jag hoppas att den sitter med.
              Jag hoppas också att ni kommer till ett beslut med en långsiktighet
              för svensk försvarsindustri.
            </seg>
            <seg xml:id="i-8801507fb4921262-0">
              När det gäller försvarsindustrin och försvarsmateriel går det
              inte att jämföra med att gå och köpa ett kilo socker på Konsum
              eller Ica. Det är nationella intressen som företräds. Risken är
              att om regeringen sitter passiv i denna fråga går det precis som
              det gick för Volvo. De åker till Belgien och får besked: Vi är
              beredda att utveckla och hjälpa till så att Volvo ska överleva.
              Under tiden sitter vår regering passiv.
            </seg>
            <seg xml:id="i-5510f3265ead6a12-0">
              Precis samma sak kan hända med försvarsindustrin om ni fortsätter
              att sitta passiva. Vår försvarsindustri läggs ned, men de andra
              blommar därför att där finns regeringar som tar tag i frågan och
              vågar driva den till sin yttersta spets.
            </seg>
            <seg xml:id="i-a2686e1ec1206470-0">
              Låt oss se regeringen göra det! Jag vill säga det, Sten Tolgfors.
              Ta tag i frågan och se till att vi kan behålla svensk försvarsindustri.
              Sedan välkomnar jag en öppen marknad. Men den ska vara på lika
              villkor.
            </seg>
            <seg xml:id="i-9ad7a54c484e4cc1-0">
              Risken är att de svenska företagen svälts ut innan den marknaden
              är öppen för alla så att den kan fungera som marknaderna för till
              exempel mobiltelefoner eller personbilar. Ta tag i frågan. När
              kommer industristrategiplaneringen?
            </seg>
          </u>
          <note type="speaker" xml:id="i-4cb126c5f3badd7e-0">
            Anf. 81 Försvarsminister STEN TOLGFORS (m):
          </note>
          <u who="unknown" xml:id="i-4bc1d27ca80fe9d1-38">
            <seg xml:id="i-deecfc9b59fbcddb-0">
              Fru talman! Jag instämmer helt med Anders Karlssons beskrivning
              av jobbens vikt för Sverige. Dock vill jag säga att vår huvudsakliga
              uppgift är att värna försvarsförmågan. Den nämner inte Anders
              Karlsson i samband med den svenska försvarsindustrin. Det tycker
              jag är tråkigt, eftersom svenska försvarsindustriföretag bidrar
              aktivt till att stärka Sveriges försvarsförmåga. Men det är inte
              där Anders Karlsson intresse ligger.
            </seg>
            <seg xml:id="i-c1c48f863a138025-0">
              Anders Karlsson har helt rätt i sin beskrivning att det inte
              är socker vi talar om. Nej, så är det absolut inte, med ett litet
              delundantag. Det är att det krävs pengar för att köpa bägge sakerna.
              Anders Karlsson saknar pengar därför att han skär ned kraftfullt
              på försvaret. Alternativet är att han måste ta pengar från den
              operativa verksamheten, från försvarsförmågan, och lägga på olika
              försvarsmaterielutvecklingsprojekt.
            </seg>
            <seg xml:id="i-092e3fe751056355-0">
              Synen på materielförsörjningen måste utgå från Försvarsmaktens
              behov av materiel för att kunna värna Sverige och för att bygga
              en försvarsförmåga som är god. Ju billigare materiel vi kan anskaffa,
              givet att det är samma kvalitet, desto mer kan vi också anskaffa.
              Vi har inte råd att inte ha en effektiv upphandling, eftersom
              det drabbar försvarsförmågan.
            </seg>
            <seg xml:id="i-29122d784678a5fd-0">
              Vi är då tillbaka till det som Staffan Danielsson upprepade gånger
              har kommenterat. Socialdemokraterna har en sak gemensam med sina
              samarbetspartier. Det är inte att Sverige ska stödja export, för
              de vill de inte. Men det är just nedskärningen av försvarsanslagen.
              Någonstans måste det ju tas.
            </seg>
            <seg xml:id="i-5bb0b72513229006-0">
              Jag har nu i dag haft fyra interpellationsdebatter med socialdemokrater.
              I åtminstone i tre av dem talar Socialdemokraterna för ökade kostnader.
              Inte i någon av dem tar man ansvar för att man faktiskt kräver
              miljardnedskärningar av det svenska försvaret.
            </seg>
            <seg xml:id="i-989b4e209728c6e4-0">
              Det blir inte trovärdigt, Anders Karlsson, att säga att man värnar
              svensk försvarsindustri när det enda man gör är att dra bort pengar.
            </seg>
          </u>
          <note xml:id="i-fee74ab886913456-9">
            Överläggningen var härmed avslutad.
          </note>
          <note xml:id="i-4bad7b8065e34df7-0">
            14 § Hänvisning av ärenden till utskott
          </note>
          <note xml:id="i-cf50d750b5d8e5f5-0">
            Föredrogs och hänvisades
          </note>
          <note xml:id="i-a6c8fbfe423fa8d3-0">
            15 § Bordläggning och beslut om förlängd motionstid
          </note>
          <note xml:id="i-c568cced38966308-0">
            Anmäldes och bordlades
          </note>
          <note xml:id="i-a0dba8ad09a6b114-0">
            Kammaren biföll talmannens förslag att motionstiden för propositionerna
            2008/09:187 och 201 skulle förlängas till onsdagen den 17 juni
            .
          </note>
          <note xml:id="i-1704b04b085c1f85-0">
            16 § Anmälan om frågor för skriftliga svar
          </note>
          <note xml:id="i-3ced98cdd144aca2-0">
            Anmäldes att följande frågor för skriftliga svar framställts
          </note>
          <note xml:id="i-31f7085e7a0df4c8-0">
            den 25 maj
          </note>
          <note xml:id="i-f511d4f1d8a34583-0">
            Jacob Johnson
          </note>
          <note xml:id="i-82636248e48c6dfb-0">
            den 26 maj
          </note>
          <note xml:id="i-23f2301dd9877646-0">
            Catharina Bråkenhielm
          </note>
          <note xml:id="i-eed1f35705c03ec8-0">
            Kerstin Lundgren
          </note>
          <note xml:id="i-c0db2724a67fc355-0">
            Frågorna redovisas i bilaga som fogats till riksdagens snabbprotokoll
            tisdagen den 9 juni.
          </note>
          <note xml:id="i-ca2f8f7351ff4063-0">
            17 § Anmälan om skriftliga svar på frågor
          </note>
          <note xml:id="i-0d1a4c35d9bedf89-0">
            Anmäldes att skriftliga svar på följande frågor inkommit
          </note>
          <note xml:id="i-31f7085e7a0df4c8-1">
            den 25 maj
          </note>
          <note xml:id="i-363c26cade8c2792-0">
            Carina Hägg
          </note>
          <note xml:id="i-83ac402c7d15c7c5-0">
            Max Andersson
          </note>
          <note xml:id="i-6bcf923f8f61cadc-0">
            Hans Linde
          </note>
          <note xml:id="i-82636248e48c6dfb-1">
            den 26 maj
          </note>
          <note xml:id="i-823d966d9753ce85-0">
            Jasenko Omanovic
          </note>
          <note xml:id="i-d0b06f792fbe55c6-0">
            Hans Hoff
          </note>
          <note xml:id="i-05c0d335483ded47-0">
            Svaren redovisas i bilaga som fogats till riksdagens snabbprotokoll
            tisdagen den 9 juni.
          </note>
          <note xml:id="i-02e467257ca9836a-0">
            18 § Kammaren åtskildes kl. 16.49.
          </note>
          <note xml:id="i-26cde096be3d4cd5-0">
            Förhandlingarna leddes
          </note>
          <note xml:id="i-e583897a0fe99d35-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
