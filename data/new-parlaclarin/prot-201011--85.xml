<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--85</head>
          <docDate when="2010-04-08">2010-04-08</docDate>
        </div>
      </front>
      <body>
        <div>
          <note xml:id="i-a2527f01a0901093-0">
            ﻿
          </note>
          <note xml:id="i-85887a8b702ac5b3-0">
            Riksdagens protokoll
          </note>
          <note xml:id="i-7d2f997532d2a4ae-0">
            2010/11:85
          </note>
          <note type="date" xml:id="i-58a5493eee23d221-0">
            Fredagen den 8 april
          </note>
          <note xml:id="i-9c4675cc5eeb24d9-0">
            Kl. 09:00 - 11:04
          </note>
          <note xml:id="i-a12644956c7b81a2-0">
            1 § Anmälan om kompletteringsval till konstitutionsutskottet
          </note>
          <note xml:id="i-fd07b6d0f2ea5f22-0">
            Tredje vice talmannen meddelade att Socialdemokraternas riksdagsgrupp
            på grund av uppkommen vakans anmält Sven-Erik Österberg som ledamot
            i konstitutionsutskottet.
          </note>
          <note xml:id="i-93817ecc60b5a4d5-0">
            Tredje vice talmannen förklarade vald till
          </note>
          <note xml:id="i-f5d2183ed04d9557-0">
            ledamot i konstitutionsutskottet
          </note>
          <note xml:id="i-1793dd2d2561638f-0">
            2 § Anmälan om fördröjt svar på interpellation
          </note>
          <note xml:id="i-567fa024a0af35a5-0">
            Till riksdagen hade inkommit följande skrivelse:
          </note>
          <note xml:id="i-a99f5bd4e360c6da-0">
            Interpellation 2010/11:288
          </note>
          <note xml:id="i-83eeebef0f153943-0">
            Interpellation 2010/11:288 Regeringens energipolitik
          </note>
          <note xml:id="i-d009cd7d6871325e-0">
            Interpellationen kommer att besvaras tisdagen den 12 april 2011.
          </note>
          <note xml:id="i-97d6c5b3296763e9-0">
            Skälet till dröjsmålet är planerade nationella och utrikes resor.
          </note>
          <note xml:id="i-b79d88234308599d-0">
            Fredrik Ahlén
          </note>
          <note xml:id="i-c30fea84326ac4ef-0">
            3 § Svar på interpellation 2010/11:273 om ungdomars intresse
            för yrkesprogram
          </note>
          <note type="speaker" xml:id="i-132d619c8c096933-0">
            Anf. 1 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-0" who="unknown">
            <seg xml:id="i-1234d280c7db8312-0">
              Fru talman! Mikael Damberg har frågat mig om jag avser att vidta
              några åtgärder mot bakgrund av preliminära uppgifter från vissa
              kommuner som visar på minskat intresse för yrkesutbildning i gymnasieskolan.
            </seg>
            <seg xml:id="i-1117968f42f2f8c0-0">
              Mikael Damberg stöder sin fråga på preliminär ansökningsstatistik
              inför hösten 2011 från tre storstadsregioner och pekar ut den
              nya gymnasieskolan som orsaken bakom siffrorna. Interpellanten
              har rätt i det avseendet att medieprogrammets upphörande innebär
              att underlaget för yrkesprogram bara av den anledningen minskar
              med 9 procent i och med att medieprogrammet förs över till den
              studieförberedande sektorn. Den minskningen är dock en statistisk
              synvilla, eftersom nuvarande medieprogram har en svag koppling
              till arbetsmarknaden och i realiteten knappast har fungerat som
              yrkesförberedande.
            </seg>
            <seg xml:id="i-27d33c8f06c42490-0">
              Skolverket publicerade statistik för läsåret 2010/11 för bara
              några veckor sedan. Av den statistiken framgår att antalet elever
              i årskurs 1 på de yrkesförberedande programmen innevarande läsår,
              med den hittillsvarande gymnasiereformen, har minskat med 6,6
              procent jämfört med läsåret innan, medan antalet elever i årskurs
              1 på studieförberedande program ökat.
            </seg>
            <seg xml:id="i-da0e63fc73061bd8-0">
              Denna trend mot ett minskat intresse för de yrkesförberedande
              programmen började redan hösten 2008, varför orsakerna måste sökas
              bredare än i gymnasiereformen. Vi ser en nedgång av ansökningarna
              till yrkesprogrammen sedan finanskrisen började och arbetsmarknaden
              blev osäker. Även tidigare erfarenheter indikerar att eleverna,
              framför allt på vissa yrkesprogram, är känsliga för konjunkturförändringar.
              Den ekonomiska krisen kan därför ha inverkat på elevernas val.
            </seg>
            <seg xml:id="i-85844ffc03f5fe6b-0">
              Jag vill ändå säga att om det är så att fler elever söker sig
              till högskoleförberedande program som kräver större studieansträngning
              är det inte ett problem. I grund och botten är det viktigaste
              inte hur många som söker till olika program utan hur många som
              framgångsrikt avslutar sina studier. Yrkesutbildningen måste därför
              hålla god kvalitet och leda till etablering på arbetsmarknaden.
            </seg>
            <seg xml:id="i-5ae281bbf14f6b7a-0">
              Ett viktigt inslag i reformen är att öka arbetslivets inflytande
              över yrkesutbildningens innehåll och utformning. Detta möjliggörs
              bland annat genom införandet av nationella råd knutna till respektive
              yrkesprogram. Råden ger möjlighet till kontinuerlig dialog mellan
              Skolverket och de olika branschernas företrädare om behovet av
              förändringar av utbildningen och förnyelse med anledning av till
              exempel den tekniska utvecklingen. Genom införandet av gymnasial
              lärlingsutbildning som en alternativ utbildningsform inom yrkesprogrammen
              skapas ytterligare en möjlighet att tillgodose arbetslivets kompetensförsörjning.
            </seg>
            <seg xml:id="i-0f936795485a5fcb-0">
              Eleverna på yrkesprogram får från hösten 2011 en bättre yrkesutbildning
              än tidigare genom att utrymmet för yrkesämnen ökar. De har dessutom
              rätt att läsa de kurser som behövs för grundläggande behörighet
              till högre utbildning under tiden i gymnasieskolan eller senare
              i vuxenutbildningen.
            </seg>
            <seg xml:id="i-63bf4efd977258dc-0">
              Inom Utbildningsdepartementet har det också tagits fram ett förslag
              som bland annat innebär att även om elever med yrkesexamen läser
              in grundläggande behörighet i komvux hamnar de i samma kvotgrupp
              som de elever som läst in grundläggande behörighet i gymnasieskolan.
              Förslaget är nu ute på remiss.
            </seg>
            <seg xml:id="i-4c8be9e2b3dd4a16-0">
              Studie- och yrkesvägledning har en mycket viktig funktion i arbetet
              med att sprida korrekt och fyllig information om den nya gymnasieskolans
              möjligheter. Jag kommer självfallet att noggrant följa gymnasiereformens
              genomförande.
            </seg>
          </u>
          <note type="speaker" xml:id="i-2db866a6f4c0dadc-0">
            Anf. 2 MIKAEL DAMBERG (S):
          </note>
          <u who="mikael_damberg_23b905" xml:id="i-7da2d3bcc9d1fa19-0">
            <seg xml:id="i-8e1071e9ccff7aa3-0">
              Fru talman! Tack, statsrådet, för svaret! Bakgrunden till den
              här interpellationen är naturligtvis att det i år är första gången
              som högstadieeleverna väljer till den nya gymnasieskolan. Preliminära
              uppgifter visar ganska tydligt att intresset för att välja yrkesförberedande
              program minskar. Det är en ganska tydlig tendens. Tittar man särskilt
              på storstadsregionerna ser man ett tapp i Helsingfors och Göteborg
              på 30 procent jämfört med förra året, vilket är en dramatisk förändring.
            </seg>
            <seg xml:id="i-e934d5ee93bc4bf5-0">
              Det är ett tydligt trendbrott, för jämför man med läsåret 2009/10
              och 2010/11 syns inga tydliga skillnader. Då är det rimligt att
              anta att det är någonting som har hänt nu som föranleder den stora
              dippen av sökande till de yrkesförberedande programmen.
            </seg>
            <seg xml:id="i-63cbb497910c4620-0">
              Jag menar att det här är allvarligt, och jag tycker att det är
              intressant att statsrådet ändå problematiserar kring det. Jag
              hoppas att han vill vara tydlig i den här debatten och säga att
              ett av syftena med den nya gymnasieskolan Gy 2007 men också Gy
              2011 faktiskt var att öka statusen och kvaliteten på de yrkesförberedande
              programmen, eftersom vi ser att det finns ett stort behov på arbetsmarknaden
              av yrkesutbildad arbetskraft.
            </seg>
            <seg xml:id="i-1be94c08f03102d1-0">
              Vi socialdemokrater har under hela den här processen varnat regeringen
              för att de förändringar som ni har genomfört skulle kunna få exakt
              dessa konsekvenser. Vi har menat att unga människor i dag inte
              redan vid gymnasievalet vill välja bort utvecklingsmöjligheten.
              Det blir svårare, stökigare och krångligare att nå en behörighet
              till exempel till högskolestudier senare i livet om man väljer
              ett yrkesförberedande program.
            </seg>
            <seg xml:id="i-45f3b695f29de920-0">
              Därför tror jag att många ungdomar har valt strategiskt. De har
              valt ett studieförberedande program för att ha alla dörrar öppna
              inför framtiden. Det resulterar i att ett antal elever som egentligen
              skulle vilja gå på ett yrkesförberedande program väljer bort det
              för säkerhets skull. Det har vi inte riktigt råd med i Sverige.
              Vi behöver alla yrkesförberedande program vi kan få och fler ungdomar
              som väljer dessa program för att tillgodose arbetsmarknadens behov.
            </seg>
            <seg xml:id="i-812ebe44f9d8f3b1-0">
              Det är tydligt att flera branscher byggbranschen, handeln, industrin
              står inför svåra rekryteringsproblem där det ändå finns möjlighet
              att ganska snabbt få arbete. Om vi då får en dip i antalet elever
              som väljer yrkesförberedande program får vi en ännu mer absurd
              situation på den svenska arbetsmarknaden med en väldigt hög ungdomsarbetslöshet
              samtidigt som vi fortfarande har brist på arbetskraft inom viktiga
              sektorer.
            </seg>
            <seg xml:id="i-224e2861a4d4f1c3-0">
              Jag tycker alltså inte att detta bara är en fråga om ungdomars
              val. Det handlar också om Sveriges konkurrenskraft och vår tillväxt
              att vi lyckas hålla hög kvalitet på de yrkesförberedande programmen
              så att många unga människor väljer den karriärmöjligheten.
            </seg>
            <seg xml:id="i-03927071e64bcad0-0">
              I min interpellation avslutar jag med en fråga: Avser utbildningsministern
              att vidta några åtgärder mot bakgrund av de uppgifter som visar
              på minskat intresse för yrkesutbildning på gymnasiet?
            </seg>
            <seg xml:id="i-2dedc0f1885380b1-0">
              Läser man svaret är det inte riktigt tydligt. Min fråga kvarstår
              alltså: Avser utbildningsministern att vidta några åtgärder mot
              bakgrund av att de preliminära siffrorna visar att intresset för
              de yrkesförberedande programmen rasar, framför allt i de stora
              städerna?
            </seg>
          </u>
          <note type="speaker" xml:id="i-2629ef960ca5ea4c-0">
            Anf. 3 ROGER HADDAD (FP):
          </note>
          <u who="roger_haddad_f79cd9" xml:id="i-0876d64219514c70-0">
            <seg xml:id="i-6e236dd07cc540c6-0">
              Fru talman! Vi är tacksamma för att Socialdemokraterna lyfter
              upp denna fråga. Det är viktigt att problematisera, precis som
              Mikael Damberg försöker göra i interpellationsdebatten. Man undrar
              ibland när man sitter och lyssnar på Mikael Damberg om syftet
              med interpellationen är att fokusera på kvaliteten och arbetsmarknadskopplingen
              eller det han efterfrågar när det gäller ansökningar till yrkesprogrammen.
              När man skrapar lite på ytan och lyssnar mellan raderna kan man
              notera att kritiken riktas mot att de här programmen inte ger
              högskolebehörighet. Det är i alla fall så jag tolkar det första
              anförandet som Mikael Damberg håller.
            </seg>
            <seg xml:id="i-7e8d3cf23634e763-0">
              Låt mig ta några exempel för att illustrera. Jag tycker att Mikael
              Damberg drar för hastiga slutsatser. Det var precis som när vi
              hösten 2008 införde försöket med lärlingsutbildningar. Vi fick
              frågor direkt, från första dagen: Oj, varför är det så få sökande
              till lärlingsutbildningarna?
            </seg>
            <seg xml:id="i-c30c74b3e706bb19-0">
              I försöksverksamheten söker man till ett vanligt program, och
              termin 2 söker man till lärlingsutbildningen. Det som sägs är
              ett sätt att underminera reformen. Jag menar att Mikael Damberg
              inte har några andra motiv här än att underminera gymnasiereformen.
            </seg>
            <seg xml:id="i-17f7b83bf3e02116-0">
              Vi vill lyfta yrkesprogrammen. Vi vill införa riktiga lärlingsutbildningar
              som har koppling och aktualitet till arbetsmarknaden. Så har ju
              inte yrkesutbildningarna varit. Det är därför den här reformen
              behövs. Hela interpellationen andas negativitet gentemot yrkesutbildningarna
              när Damberg säger att det kommer att bli betydligt svårare att
              studera vidare efter studentexamen. Jag delar inte den uppfattningen.
            </seg>
            <seg xml:id="i-e0458f6ef64723a3-0">
              Ta exempelvis Barn och fritid. De som förut ville läsa beteendevetenskap
              läste Barn och fritid, men i den nya gymnasieskolan söker man
              samhällsvetenskapligt program för att läsa beteendevetenskap.
            </seg>
            <seg xml:id="i-4c37bd2c6de1f59b-0">
              Ett annat exempel är från min hemkommun Västerås. På ABB-gymnasiet
              hette förut ett program Industriprogrammet. I den nya gymnasiereformen
              heter det Teknikprogrammet, för utbildningen ansågs vara för teoretisk.
              I det gamla systemet räknades de som yrkesinriktade utbildningar
              och i det nya systemet blir de studieförberedande. Jag tycker
              att det är viktigt att beakta denna typ av förändringar som sker
              i och med den nya gymnasiereformen.
            </seg>
          </u>
          <note type="speaker" xml:id="i-09409bce736d9e19-0">
            Anf. 4 OSKAR ÖHOLM (M):
          </note>
          <u who="oskar_oholm_e34444" xml:id="i-64921ca8b5421878-0">
            <seg xml:id="i-145290a483021b5e-0">
              Fru talman! Vi hade en debatt för ungefär en vecka sedan här
              i kammaren som handlade specifikt om gymnasieskolan och de utmaningar
              som finns i den. Det är klart att det finns en hel del att ta
              tag i. Av det skälet känns det rätt bra att den nya reformen sjösätts
              och kommer på plats till hösten.
            </seg>
            <seg xml:id="i-8d553734bb52e8a3-0">
              Det som gör att jag ändå påminns om debatten förra veckan när
              jag lyssnar på Mikael Damberg är det enkla skälet att det ibland
              känns som om, ungefär som Roger Haddad var inne på, hela den samlade
              socialdemokratiska skolpolitiken liksom har reducerats till en
              enda fråga. Det handlar om just allmän högskolebehörighet eller
              inte för samtliga elever. Diskuterar man skolfrågor är det inte
              så mycket annat som kommer upp. Hela debatten i förra veckan handlade
              också om det.
            </seg>
            <seg xml:id="i-11b9c95baa03102c-0">
              Precis som Roger Haddad poängterade är det ju det som Mikael
              Damberg är ute efter den här gången också. Och det är inte bara
              här. Jag såg i Lärarnas Nyheter häromsistens att Mikael Damberg
              faktiskt sade detta svart på vitt. Han konstaterade att det inte
              bara är det att allmän högskolebehörighet är en viktig fråga,
              utan där säger Mikael Damberg att detta är den enskilt största
              ideologiska konflikten i svensk skolpolitik. Smaka på den!
            </seg>
            <seg xml:id="i-8ff9663c3dc108c8-0">
              Det är alltså inte utmaningen att var fjärde elev lämnar gymnasieskolan
              utan slutbetyg. Det är inte att 30 000 elever hoppar av gymnasieskolan
              varje år. Det är ingenting av det, utan den stora fokuseringen
              och det som är problemet är att vi nu försöker höja kvaliteten
              på yrkesutbildningarna.
            </seg>
            <seg xml:id="i-c3f8d6bda259aa57-0">
              Varken i förra veckan eller i dag får vi höra från Mikael Damberg
              eller från Socialdemokraterna hur de ser på utslagningen i den
              svenska gymnasieskolan. Vi får inte veta vad de tycker om gymnasiereformen
              i övrigt det pratar de inte så mycket om eller vad deras alternativa
              förslag i så fall är i de delar där de inte håller med regeringen.
              Allmän högskolebehörighet för alla oavsett vad eleverna själva
              vill, oavsett vad de är intresserade av, så lyder budordet uppenbarligen.
            </seg>
            <seg xml:id="i-0fd192e04ffade30-0">
              Det är klart att det är en lockande tanke. Om alla läser allting
              är ju alla oerhört väl förberedda för det mesta. Problemet är
              bara hur verkligheten blev med det systemet. Tittar vi på den
              massiva utslagning som blev konsekvensen av den politiken, särskilt
              på de yrkesförberedande programmen, ser vi också problemen, tycker
              jag.
            </seg>
            <seg xml:id="i-7ca9398d76128d4f-0">
              Det blir naturligt att vi pratar om det här igen eftersom hela
              debatten i förra veckan, som handlade om gymnasieskolan i stort,
              reducerades till enbart den här frågan. Jag är inte förvånad över
              att Mikael Damberg interpellerar i den här frågan igen.
            </seg>
            <seg xml:id="i-9405f08de8ba59d5-0">
              Det är självfallet tidigt att göra bedömningar utifrån hur det
              ser ut just nu. Det finns liksom ingenting färdigt. Man hänvisar
              till preliminära statistikuppgifter från vissa regioner och av
              det skälet finner man att man kan sänka hela reformen innan den
              ens har kommit på plats. Så håller det ju på.
            </seg>
            <seg xml:id="i-69b66bf1bdb78663-0">
              Den som tittar i protokollen från den här kammaren kan hitta
              mängder av citat från Mikael Damberg och andra socialdemokratiska
              utbildningspolitiker som säger att nu får vi ett utbildningssystem
              som hämmar tillväxt och kreativitet. Man pratar om återvändsgränder
              och allt detta, trots att själva konstruktionen av den nya gymnasiereformen
              ger alla möjligheter i världen att välja till, att välja om eller
              att i efterhand läsa in det som man i så fall behöver.
            </seg>
            <seg xml:id="i-619dcb4d99e9be7f-0">
              Ta återigen Lärarnas Nyheter. Där säger Damberg att det handlar
              om att stänga dörrar, det handlar om att införa höga trösklar,
              det handlar om att man ska stoppa människors val när ingenting
              av detta stämmer, när reformen ger varenda gymnasieelev rätt att
              läsa in den här högskolebehörigheten under tiden på gymnasiet
              eller laglig rätt att läsa in den i efterhand. Det var en möjlighet
              som inte fanns i den gymnasieskola som Mikael Damberg och hans
              parti bar ansvar för.
            </seg>
            <seg xml:id="i-f808be227e82a6b4-0">
              Jag tycker faktiskt att man får ha någon sorts rimlighet i debatten.
              Nu får vi ju se vad resultatet blir. Om det är gymnasister som
              är bekymrade över vad de ska välja får man hoppas att de inte
              lyssnar på Mikael Damberg. Då förstår jag att de blir rädda för
              de yrkesprogram som kommer. Som tur är stämmer inte den bilden.
            </seg>
          </u>
          <note type="speaker" xml:id="i-e39ba56f90404d7b-0">
            Anf. 5 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-1" who="unknown">
            <seg xml:id="i-39c4132eb0f096c0-0">
              Fru talman! De siffror som nu finns är väldigt preliminära. De
              är från några kommuner. Därför är det alldeles orimligt att nu
              dra några långtgående slutsatser. Det är väl så att oppositionen
              vill ha en debatt. Då bygger man upp en ganska stor argumentation
              runt några preliminära siffror och vill att det omedelbart ska
              vidtas åtgärder. Det finns ingen som helst grund för att vidta
              några åtgärder på basis av de här siffrorna.
            </seg>
            <seg xml:id="i-1123461933b7592e-0">
              Skulle det visa sig att utfallet i stort om ett tag blir så här
              är jag inte heller så bekymrad, för vad är det som har hänt? Det
              som har hänt är att vi har flyttat över några utbildningar som
              i det tidigare gymnasiet har karakteriserats som yrkesförberedande.
              De är nu överflyttade till den studieförberedande sektorn. Damberg
              säger att antalet sökande har minskat med si och så många procent.
              Det är ju statistiska skillnader i stor utsträckning, inte bara,
              men i stor utsträckning. Medieprogrammet, som har varit ett mycket
              stort yrkesprogram, flyttas ju helt och hållet över till den studieförberedande
              sektorn.
            </seg>
            <seg xml:id="i-40416c1f4b8bd25d-0">
              Ett antal utbildningsinriktningar på de yrkestekniska programmen
              flyttas över till den nya gymnasieingenjörsutbildningen Teknikprogrammet.
              Det nämner inte Damberg. I de här preliminära siffrorna från storstadsregionerna,
              som jag också har studerat, ökar Teknikprogrammet med 50 procent,
              sannolikt på grund av den nya gymnasieingenjörsinriktningen, den
              som Socialdemokraterna avskaffade för 20 år sedan, som svensk
              industri har gråtit över att den försvann men som vi nu återinför.
            </seg>
            <seg xml:id="i-9df01d36c113c0aa-0">
              Plötsligt ökar söktrycket på Teknikprogrammet. Det är naturligtvis
              så att en del elever som i tidigare gymnasium har valt de yrkestekniska
              programmen, sannolikt de mer studiemotiverade eleverna från yrkestekniskt
              program, nu söker till Teknikprogrammet och den nya gymnasieingenjörsutbildningen.
            </seg>
            <seg xml:id="i-249d41232e880e09-0">
              Jag ska säga att vi ännu inte vet om det blir fallet slutligen,
              men de här preliminära siffrorna tyder på det. Skulle så bli fallet
              kommer jag att vara lycklig. Det borde Damberg också vara och
              inte så gnällig. Om vi får fart på gymnasieingenjörsutbildningen
              igen vore det en fantastisk utveckling.
            </seg>
            <seg xml:id="i-05963bf8c8ad51b2-0">
              Det nyinrättade ekonomiprogrammet, som är teoretiskt studieförberedande,
              har inte funnits på 20 år. Vi återinrättar också det. Det tar
              en del elever från Handel och administration, de mer studiemotiverade
              eleverna högst sannolikt. Det går att se att Handel och administration
              och de yrkestekniska programmen minskar i samma utsträckning som
              ekonomiprogrammen och teknikprogrammen ökar.
            </seg>
            <seg xml:id="i-a8d722860b16de40-0">
              Är detta ett problem? Nej. Om det blir så att vi får en kraftig
              uppgång på ingenjörsutbildningarna och det minskar något på de
              yrkesinriktade programmen kommer industrin att välkomna det. I
              så fall är det fantastiskt. Den nedmontering av svensk teknisk
              ingenjörsutbildning som har skett under väldigt många år har vi
              en chans att vända med den nya gymnasieskolan. Jag ser inte det
              som ett problem.
            </seg>
            <seg xml:id="i-8fb6582d36269594-0">
              Det skulle eventuellt kunna vara så, och jag tror säkert att
              det är så, att den demonisering av yrkesprogrammen i gymnasieskolan
              som oppositionen och gymnasiereformens kritiker har ägnat sig
              åt kan ha skrämt en del elever. Ni använder gång på gång ordet
              återvändsgränd, som det inte finns något som helst belägg för
              i verkligheten. Det är fullt möjligt att några ungdomar lyssnar
              på det där och inte törs välja de här programmen. Det är fullt
              möjligt.
            </seg>
            <seg xml:id="i-b153b7f1441e7b2e-0">
              Man har rätt att välja till högskolebehörighet på yrkesprogrammen.
              Man har rätt att läsa in den på komvux efteråt. Man får förtur
              om man gör det och man räknas i samma kvotgrupp som om man hade
              läst in den på gymnasiet. Men Damberg säger att man inte har några
              chanser för framtiden. Om detta ska vara det luftslott ni bygger
              hela er utbildningspolitik på är det väldigt tunt, Mikael Damberg.
              Det är väldigt tunt.
            </seg>
            <seg xml:id="i-4f371c17256b2cfd-0">
              En tredjedel av ungdomarna har slagits ut av den gymnasieskola
              som Göran Persson skapade. De ungdomarna interpellerar Damberg
              aldrig om. Det är dem vi ska rädda med den nya gymnasiereformen.
            </seg>
          </u>
          <note type="speaker" xml:id="i-f1eea1cde955c79a-0">
            Anf. 6 MIKAEL DAMBERG (S):
          </note>
          <u who="mikael_damberg_23b905" xml:id="i-7da2d3bcc9d1fa19-1">
            <seg xml:id="i-4b2d5643e20f4ed4-0">
              Fru talman! Det är intressant med ett så högt tonläge i debatten.
              Interpellationen handlar om att söktrycket för de yrkesförberedande
              programmen verkar minska kraftigt, i alla fall i storstadsregionerna.
              Tittar vi på antalet elever i de tre storstadsregionerna är det
              fråga om mer än hälften av eleverna i gymnasieskolan. Det är ingen
              liten grupp kommuner vi talar om som ser en dip i sökande till
              de yrkesförberedande programmen. Jag noterar att Svenskt Näringsliv,
              Teknikföretagen och andra aktörer i branscherna säger att det
              är problem om det blir ett minskat söktryck för de yrkesförberedande
              programmen.
            </seg>
            <seg xml:id="i-08cbcfa1287aac89-0">
              Jag kanske har missuppfattat något här. Jag uppfattade att ett
              av syftena med den nya gymnasieskolan, både Gy 2007 som vi hade
              föreslagit och den förändrade Gy 2011 som regeringen har föreslagit,
              var att uppvärdera yrkesutbildningarna så att fler unga människor
              skulle välja yrkesutbildningarna, så att kvaliteten skulle öka
              i yrkesutbildningarna. Men det kanske inte var syftet. Syftet
              var kanske att ludda till detta lite så att fler väljer de studieförberedande
              programmen. Det är vad Jan Björklund argumenterar för. Det är
              så bra eftersom det nu finns ett antal program som är mer populära
              på den studieförberedande sidan.
            </seg>
            <seg xml:id="i-1ba23d663b3686f0-0">
              Jag har inga problem med att människor väljer studieförberedande
              program. Vi har haft en debatt där Jan Björklund har hävdat att
              det är ett problem för Sverige när vi har hävdat att det ska finnas
              mål för hur många som ska gå vidare till universitet och högskolor.
              Nu ser vi det omvända, nämligen att färre söker de yrkesförberedande
              programmen. Ett av syftena med reformen var att höja kvaliteten
              så att fler skulle välja dem. Har jag missuppfattat detta? Har
              regeringen en annan ambition för Gy 2011 som jag på något sätt
              har tappat bort i argumentationen? Det är vad debatten handlar
              om. Vi borde alla vara oroliga för om söktrycket minskar på det
              sättet. Ska vi inte vara överens om det heller?
            </seg>
            <seg xml:id="i-64a34457e9fe097d-0">
              Jag får en del pikar här om att den största ideologiska skiljelinjen
              i frågorna om gymnasieskolan handlar om återvändsgränder, höga
              trösklar och tidiga val. Ja, det är det. Jag tror inte att vi
              har en ideologisk skillnad i frågan om kvaliteten i yrkeshögskolan.
              Jag hoppas att vi inte behöver höja kvaliteten i yrkeshögskolan.
              Jag hoppas att vi i den här kammaren inte har olika uppfattningar
              om att det är ett problem att folk hoppar av yrkesprogrammen eller
              de studieförberedande programmen och att många inte går igenom
              gymnasieskolan. Jag vet inte. Jag kan ha uppfattat det som att
              det är oklart att det finns en ideologisk skillnad, att det finns
              några partier som säger att det är bra att eleverna hoppar av
              gymnasiet. Jag har inte hört det.
            </seg>
            <seg xml:id="i-955451da00fa525d-0">
              Enligt SCB kan 60 procent av eleverna tänka sig att läsa vidare
              på universitet och högskola några år efter gymnasiet. Om det då
              skickas en signal, som regeringen har gjort, att det inte blir
              lika lätt utan krångligare, jobbigare och svårare att gå vidare
              efter de yrkesförberedande programmen kommer ett antal unga människor
              att rationellt välja bort yrkesprogrammen därför att de vill ha
              fler möjligheter i livet.
            </seg>
            <seg xml:id="i-2ec1940927973339-0">
              Då kan vi, som skolministern gör, hänvisa till en bättre studie-
              och yrkesvägledning. Ja, jag välkomnar det. Vi har i budget efter
              budget sagt att med förändringen av gymnasieskolan behövs det
              ytterligare insatser på studie- och yrkesvägledningen så att ungdomar
              förstår hur de kan göra bra val. Men det blir lite ologiskt. Av
              svaret framgick att om det är så att fler elever söker sig till
              högskoleförberedande program, som kräver större studieansträngning,
              är det inte ett problem. Med den modell som du bygger upp kommer
              det att krävas en större studieansträngning för de elever som
              väljer yrkesprogram för att få högskolebehörighet än för de elever
              som väljer studieförberedande program. Inte ens här går argumentationen
              ihop.
            </seg>
          </u>
          <note type="speaker" xml:id="i-feeb3debf75a0e92-0">
            Anf. 7 ROGER HADDAD (FP):
          </note>
          <u who="roger_haddad_f79cd9" xml:id="i-0876d64219514c70-1">
            <seg xml:id="i-fc1fa075e1488d76-0">
              Fru talman! Det viktigaste budskapet, och det är vår ambition,
              är kvaliteten i gymnasieskolan. Jag hoppas att vi kan vara eniga
              om det. Jag konstaterar att vi har haft bekymmer med avhopp och
              IV-programmets utveckling. Vissa program har tyvärr inte haft
              så bra kvalitet, till exempel medieprogrammet och handelsprogrammet.
              Det har varit dåliga genomströmningstider, inte tre år utan fyra
              och fem år, vilket samhällsekonomiskt inte är försvarbart. Många
              har gått över till vuxenutbildningsinsatser och arbetsmarknadspolitiska
              insatser. Låt oss i stället fokusera på gymnasiet, intaget till
              gymnasiet och kvaliteten under gymnasietiden.
            </seg>
            <seg xml:id="i-0784e8dc99a93294-0">
              Fru talman! För en vecka sedan hade vi en debatt där vi sade
              att vi vill fokusera på hela gymnasietiden och se till att eleverna
              faktiskt får ett slutbetyg. Min erfarenhet av till exempel fordonsprogrammet
              var att många ungdomar gick programmet utan att få slutbetyg,
              det vill säga en fullständig godkänd gymnasieutbildning. Men 9095
              procent gick direkt ut i arbete efter fordonsprogrammet. Hur kan
              vi göra om fordonsprogrammets komponenter, moment, tillsammans
              med arbetslivet så att eleverna går ut med en fullständig godkänd
              utbildning och att det står så också på papper för eleven att
              visa sin arbetsgivare? Jag hoppas att de nya gymnasieprogrammens
              konstruktion underlättar det. Det ska vara bättre kvalitet, bättre
              genomströmning och därefter ett arbete. Därmed är inte det viktigaste
              att få högskolebehörighet.
            </seg>
            <seg xml:id="i-154d1054bbb96ddf-0">
              Jag läste i VLT, vår lokala tidning, i förra veckan att lokala
              S-politiker kritiserade och målade upp att det var för få sökande.
              De hävdade att de kommer att göra allt som står i deras makt för
              att se till att ungdomarna får högskolebehörighet. Men det är
              inte det viktigaste. Den enskilda ska välja om man vill ha sådan
              behörighet eller inte.
            </seg>
          </u>
          <note type="speaker" xml:id="i-4befaa4a20be45f6-0">
            Anf. 8 OSKAR ÖHOLM (M):
          </note>
          <u who="oskar_oholm_e34444" xml:id="i-64921ca8b5421878-1">
            <seg xml:id="i-3eb468e138d80d8b-0">
              Fru talman! Jag anmälde mig till debatten därför att jag var
              förvånad över förra veckans gymnasiedebatt i kammaren. Där diskuterades
              alla de saker som när vi nu kommer in i debatten låter som att
              vi är överens. Vi ser problemen, vi tycker att det är problematiskt
              att människor hoppar av och så vidare. När vi diskuterade gymnasieskolan
              i förra veckan och ofta i andra sammanhang reducerades frågan
              från Socialdemokraternas sida till en enda sak, nämligen om allmän
              högskolebehörighet eller inte. Vi hör sällan Mikael Damberg eller
              andra socialdemokrater prata om dem som misslyckas i dagens skola,
              de som skickas ut och inte får med sig de kunskaper de behöver
              för livet. I stället försöker man få det till att bli den ideologiska
              frågan. Man kastar ur sig ord, till exempel återvändsgränder.
              Det blir en enorm svartmålning av reformerna. När de inte stämmer
              handlar debatten inte längre om ideologi, olika ställningstaganden
              och visioner som ställs mot varandra, utan då är det svartmålning.
            </seg>
            <seg xml:id="i-f3b6daa277c4a98f-0">
              Jag tycker att Mikael Damberg ska fundera över vilket ansvar
              han har som oppositionspolitiker när han medvetet går runt och
              sprider en bild som inte stämmer. Vi säger att vi ska införa ett
              system där inte bara kvaliteten i utbildningen höjs utan där man
              också ser till att människor får med sig de kunskaper de har rätt
              till och förtjänar. Dessutom får de möjlighet att läsa till vad
              de behöver eller att läsa in i efterhand på ett riktigt sätt.
              Det blir lite problematiskt när man försöker få debatten att handla
              om en ideologisk konflikt som inte existerar.
            </seg>
            <seg xml:id="i-090c9207a6e963bb-0">
              Jag har all respekt i världen för att det tar tid att både förnya
              sig och förändra sig, men jag är samtidigt uppriktigt förvånad
              över att det tar så lång tid för Socialdemokraterna att fundera
              över vad de vill i skolpolitiken. Jag hörde SSU-ordföranden Guteland
              i förra veckan säga fritt från minnet ungefär att vad som har
              framkommit efter valet är att Socialdemokraterna behöver en skolpolitik.
              Än är den uppenbarligen inte här, kan jag konstatera.
            </seg>
          </u>
          <note type="speaker" xml:id="i-0345f65c2c0e9c20-0">
            Anf. 9 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-2" who="unknown">
            <seg xml:id="i-d0bbe287447d7029-0">
              Fru talman! Mikael Damberg hänvisar till att Teknikföretagen
              och teknikindustrin är bekymrade. Det är riktigt. När de såg de
              första siffrorna om att söktrycket på industritekniskt program
              gick ned, och kanske några andra av de yrkestekniska programmen,
              uttryckte de en stor oro i tidningen. Den var Damberg blixtsnabb
              att hänga på för att utnyttja mot mig.
            </seg>
            <seg xml:id="i-1aa3b40a3aaebafc-0">
              Jag har varit i kontakt med Teknikföretagen. De har upptäckt
              att söktrycket till teknikprogrammet, det vill säga den nya fyraåriga
              gymnasieingenjörsutbildningen, ökar kraftigt. Jag lovar att de
              är lyckliga över detta. Detta har de kämpat för. De är inte längre
              så bekymrade. Sedan får vi se hur siffrorna utvecklar sig.
            </seg>
            <seg xml:id="i-293ff99cafa0ab7f-0">
              Detta är något som uppskattas i industrin. Det var Teknikföretagen
              som tillsammans med mig överlade om detta och kom överens om formerna
              för den nya fyraåriga gymnasieingenjörsutbildningen, och vi hoppades
              att den skulle bli en succé jämfört med den katastrof som skedde
              i den socialdemokratiska gymnasiereformen för 20 år sedan för
              gymnasieingenjörsutbildningen. Man tänkte att alla i framtiden
              ska jobba i tjänstesektorn och att det inte behövs industriutbildningar
              längre. Den återinförda gymnasieingenjörsutbildningen är det enda
              program där det är angeläget att söktrycket ökar.
            </seg>
            <seg xml:id="i-7d8c4d3dd1f4b67a-0">
              Dambergs resonemang är lite lustigt. Han vill gärna att fler
              ska välja yrkesprogram. Sedan kommer han fram till att fler borde
              välja teoretiska program också. Men, ursäkta, hur ska det gå ihop?
              Det finns 100 procent elever varje år. Om andelen som läser yrkesprogram
              ska öka och andelen som läser teoretiska program ska öka måste
              vi ha 120 procent elever. Hur ska det annars gå till? Vi talar
              om andelar. Om Damberg vill öka attraktionskraften i yrkesprogrammen
              så att det blir fler som går där tappar gymnasieingenjörsprogrammet
              igen. Det finns bara 100 procent. Det är svårt att exakt sätta
              upp mål för hur många som ska rekryteras till ett visst program.
              Det finns 20 gymnasieprogram. Att säga att exakt 3,3 är det optimala
              går inte. Och många utbildningar är ganska generella.
            </seg>
            <seg xml:id="i-fda4d9bd50a9bad1-0">
              Men att vi ser att gymnasieingenjörsutbildningen ökar kraftigt
              igen i de preliminära siffrorna är fantastiskt, om det står sig.
              Det är självklart att det sker något på bekostnad av de yrkestekniska
              programmen. Det var helt förutsägbart att detta skulle ske om
              vi fick en ökning på ingenjörsprogrammet. Det är inget att stå
              här och vara bekymrad över. Det är något som svensk industri har
              längtat efter.
            </seg>
            <seg xml:id="i-3873626e1958e4e5-0">
              Sedan är det detta att när vi nu återinför ekonomiprogrammet
              tar det en del elever från handel och administration. Vad är problemet
              med det? Kan inte Damberg gå upp och berätta vad det är han är
              så otroligt bekymrad över?
            </seg>
            <seg xml:id="i-5269374b063e3913-0">
              Damberg säger att yrkesprogrammen tappar. De stora tappen har
              tre förklaringar. Det ena är att medieprogrammets utbildningar
              flyttas till den teoretiska sektorn, och det är bara en bokföringsfråga
              i statistiken. Det andra är att yrkestekniska elever går över
              till tekniskt program för ingenjörsutbildning. Det tredje är att
              det nya ekonomiprogrammet tar en del elever från handel och administration.
            </seg>
            <seg xml:id="i-7a27bfd07012719e-0">
              Det är de tydligaste synliga förändringar som sker. Det innebär
              sammantaget att om man bokför på yrkesförberedande och studieförberedande
              flyttas en del elever från den ena kolumnen till den andra. Vari
              ligger problemet, Mikael Damberg? Berätta gärna det i nästa inlägg!
            </seg>
          </u>
          <note type="speaker" xml:id="i-f80962fe673a289e-0">
            Anf. 10 MIKAEL DAMBERG (S):
          </note>
          <u who="mikael_damberg_23b905" xml:id="i-7da2d3bcc9d1fa19-2">
            <seg xml:id="i-b23264dbfe903029-0">
              Fru talman! Det är en intressant debatt, särskilt tonläget och
              aggressiviteten i inläggen. Om jag börjar i ett annat tonläge
              kan jag avsluta med lite polemik.
            </seg>
            <seg xml:id="i-3409f91101a9ce86-0">
              Det finns stora problem i gymnasieskolan i dag, med kvaliteten
              och även med hur många som fullföljer gymnasieutbildningen. Därför
              var det väldigt angeläget med en ny gymnasiereform. Vi hade förberett
              en gymnasiereform, Gy 2007, och regeringen sade inför valet att
              man inte skulle göra så stora förändringar av den men vissa förändringar,
              där högskolebehörighet kanske var en sådan fråga. Men man skulle
              fullfölja den. Vi var förvånade, ska jag säga, när man sköt den
              till Gy 2011.
            </seg>
            <seg xml:id="i-6c5d6ac11b65e1c2-0">
              Vi hade gärna sett att lärlingsutbildningen hade kommit i gång
              i enlighet med Gy 2007 redan tidigare, så hade vi fått lärlingsutbildningar
              på bred front. Jag hade gärna sett att de yrkesråd som nu föreslås
              hade kommit i gång ännu tidigare för att staga upp verksamheten
              på de yrkesförberedande programmen. Kopplingen mellan näringsliv
              och yrkesprogram är oerhört viktig, både för kvaliteten och för
              utvecklingen av yrkesprogrammen.
            </seg>
            <seg xml:id="i-474603d995fe90d6-0">
              Vi kommer att komma tillbaka till den gymnasiala lärlingsutbildningen
              i en debatt om en ny proposition från regeringen som gäller vissa
              kvalitetsfrågor om gymnasial lärlingsutbildning, där vi kommer
              att redovisa fler förslag för att verkligen garantera kvaliteten
              i lärlingsutbildning än vad regeringen har föreslagit.
            </seg>
            <seg xml:id="i-69550e144d707b4b-0">
              Det finns saker och ting som är bra som vi är överens om och
              som är viktiga att utveckla i svensk gymnasieskola, inte minst
              för att garantera kvaliteten. Men den här debatten handlar om
              söktrycket till yrkesförberedande program. Det är otroligt hur
              regeringen slingrar sig om en orm i debatten för att slippa diskutera
              om det är ett problem att färre söker yrkesförberedande program.
            </seg>
            <seg xml:id="i-bcc8c970ec9b585f-0">
              Jag kan ha missförstått regeringen, men jag trodde att en av
              ambitionerna var att höja statusen och kvaliteten på de yrkesförberedande
              programmen så att fler elever skulle välja det. Jag kan ha missförstått
              det. Ni kanske hade en annan ambition, att färre skulle välja
              yrkesförberedande program i framtiden. Det hörde jag aldrig skolministern
              säga i de två senaste valrörelserna, men det är möjligt att det
              var på det sättet.
            </seg>
            <seg xml:id="i-c8d12b0c9c6cfd1d-0">
              Jag tycker att vi kan ha en hög målsättning för fler att gå till
              högskolan vi borde ha ett 50-procentsmål. Sverige börjar bli en
              medelmåtta när det gäller elever som väljer högskolan. Men det
              handlar inte om att begränsa elevernas valmöjligheter.
            </seg>
          </u>
          <note type="speaker" xml:id="i-6a054ac67fcaa482-0">
            Anf. 11 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-3" who="unknown">
            <seg xml:id="i-ddf8ec19166b9d0f-0">
              Fru talman! Det övergripande målet med förändringen av yrkesprogrammen
              är att fler ska gå ut gymnasiet med yrkesexamen. Det är i dag
              en tredjedel av de elever i det nuvarande gymnasiet som har valt
              yrkesprogram som hoppar av, slås ut eller möjligen går färdigt
              men blir underkända i slutänden. De når inte målet därför att
              yrkesutbildningarna har varit alltför akademiserade. Detta är
              det uttalade målet, inte nödvändigtvis att fler ska söka in men
              att av dem som söker in ska fler gå ut och inte hoppa av.
            </seg>
            <seg xml:id="i-82ecce9994c9256b-0">
              Gymnasieskolans yrkesprogram under socialdemokratisk regim i
              20 år har i praktiken blivit en stor utslagningsmaskin. Det var
              därför vi rev upp Gy 2007, för den tog inte tag i detta grundläggande
              problem. Ni tyckte att även de lärlingar som är så skoltrötta
              att de inte orkar vara i skolan speciellt mycket ska tvingas läsa
              in högskolebehörighet. Det hade givetvis blivit fiasko. Några
              hade klarat av det, men väldigt många ungdomar hade hoppat av.
            </seg>
            <seg xml:id="i-866bc8bfa499e800-0">
              Jag är ute och besöker många lärlingsutbildningar och lärlingselever
              i dag. De har valt detta därför att de är intresserade av att
              lära sig ett yrke och tycker att det är fantastiskt. De är i regel
              väldigt skoltrötta. Tvingar du dem att läsa in högskolebehörighet,
              Damberg, kommer de att misslyckas.
            </seg>
            <seg xml:id="i-110dcc6cfad19cb6-0">
              Detta är ett av skälen till att Sverige har högre ungdomsarbetslöshet
              än de flesta jämförbara länder. Det är på grund av att ni har
              lagt upp gymnasieskolan på det sättet. Det konstateras också i
              en forskningsrapport av Institutet för arbetsmarknadspolitisk
              utvärdering att det är så.
            </seg>
            <seg xml:id="i-4618bbba16e225a5-0">
              Den övergripande målsättningen har varit att färre ska slås ut
              från gymnasieskolan. Då är det så att en del av dem som går yrkesprogram
              kan läsa in högskolebehörighet, och klarar det alldeles utmärkt,
              och de får möjlighet att göra det. Sedan är det en del som med
              den nya programkonstruktionen nu väljer att söka in på de nya
              teoretiska programmen den nya gymnasieingenjörsutbildningen och
              ekonomiskt program. Om vi nu ökar antalet ingenjörer som går ut
              svenska gymnasieskolan är det fantastiskt och ingenting att stå
              här och vara ledsen över. Det bekräftas dessutom av teknikföretagen,
              som Damberg hänvisade till.
            </seg>
            <seg xml:id="i-db6cf283ad0757a6-0">
              Jag ser fram emot att vi kan fortsätta den här diskussionen när
              vi har något fastare underlag att stå på. Alla inlägg här, inklusive
              mina egna, har byggt på mycket preliminär statistik, och det kan
              visa sig att det ändras när det kommer slutliga siffror.
            </seg>
          </u>
          <note xml:id="i-563f286a564787d8-0">
            Överläggningen var härmed avslutad.
          </note>
          <note xml:id="i-082362905817c11c-0">
            4 § Svar på interpellation 2010/11:291 om övergångsregler för
            lärarlegitimation
          </note>
          <note type="speaker" xml:id="i-4562e143cfc43b85-0">
            Anf. 12 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-4" who="unknown">
            <seg xml:id="i-18838ac382759eda-0">
              Fru talman! Jabar Amin har frågat mig vilka grupper av lärare
              som jag avser ska beröras i arbetet med särskilda övergångsregler
              då lärarlegitimation införs och huruvida jag har tagit initiativ
              till att ta reda på hur många lärare som kommer att beröras av
              övergångsreglerna. Slutligen undrar Jabar Amin när jag avser att
              presentera dessa övergångsregler.
            </seg>
            <seg xml:id="i-dbf2664061d87d25-0">
              Lärarlegitimation införs för att det är mycket viktigt att lärare
              har rätt utbildning. Legitimation bidrar till att höja kvaliteten,
              och därmed resultaten i skolan, och till att höja läraryrkets
              status.
            </seg>
            <seg xml:id="i-a0afcebb150af839-0">
              Jag vill inledningsvis betona att jag precis som Jabar Amin anser
              att det är angeläget med övergångsbestämmelser vid införandet
              av lärarlegitimation. Vissa övergångsbestämmelser är beslutade
              sedan tidigare, och förra veckan presenterade jag det som ska
              gälla för de lärare som saknar en behörighetsgivande examen för
              lärarlegitimation och som påbörjat en äldre lärarutbildning men
              aldrig slutfört den.
            </seg>
            <seg xml:id="i-fa3792704967cfc9-0">
              Det finns en mindre andel lärare som redan har fullföljt en äldre
              lärarutbildning men som av någon anledning inte har begärt att
              få ett examensbevis. Merparten av den gruppen har dock inte fullföljt
              lärarutbildningen utan är i behov av viss kompletterande utbildning.
            </seg>
            <seg xml:id="i-cab2893f87100843-0">
              Precis som Jabar Amin skriver har skolväsendet inte råd att tappa
              kompetenta lärare, men det är viktigt att uppfylla krav på examen
              för att få en legitimation.
            </seg>
            <seg xml:id="i-eaeb2f9737e7bbc5-0">
              Den inriktning som jag har presenterat innebär att den som har
              påbörjat en äldre lärarutbildning ska kunna få en äldre examen
              om han eller hon uppfyller de examenskrav som gällde vid tiden
              för utbildningen. Det kommer även att bli möjligt att genomgå
              kompletterande utbildning för att få en äldre examen. Avsikten
              är att ingen ska behöva komplettera sin utbildning med mer än
              vad han eller hon saknar i sin äldre utbildning, att man till
              exempel behöver gå en helt ny utbildning därför att man saknar
              lite grann av en äldre utbildning. Utgångspunkten är att tidigare
              studier och arbetslivserfarenhet, precis som i dag, ska beaktas
              och att de kompletterande studierna ska upplevas som både motiverade
              och relevanta.
            </seg>
            <seg xml:id="i-fbbf27dbb0bc3031-0">
              För lärare som saknar lärarexamen och därför behöver kompletterande
              utbildning initierade regeringen redan 2007 en utbildningssatsning
              kallad VAL-projektet, vilket åtta universitet och högskolor ansvarar
              för i Sverige. Denna satsning har varit mycket framgångsrik, och
              med anledning av budgetpropositionen för 2011 beslutade riksdagen
              att kraftigt utöka satsningen, från 84 miljoner kronor till 456
              miljoner kronor. Genom VAL-projektet kommer ett stort antal lärare
              som saknar lärarexamen att ha möjlighet att få vidareutbildning
              för att uppfylla kraven för en behörighetsgivande examen. Denna
              satsning kommer att stå öppen även för lärare som behöver komplettera
              till en äldre examen. Självklart kan kompletterande kurser även
              fortsättningsvis läsas vid övriga lärosäten om så är önskvärt
              och möjligt.
            </seg>
            <seg xml:id="i-6aafd25c3819dd5a-0">
              Det finns ett stort behov av kvalificerad personal i skolan,
              och därför omfattas samtliga grupper av lärare som berörs av legitimationskravet
              av möjligheten att få en äldre examen.
            </seg>
            <seg xml:id="i-86dbdf2c1251a84c-0">
              Slutligen vill jag betona att vi med dessa åtgärder fortsatt
              ställer höga krav på den som undervisar. Inom bara några år räknar
              vi med att det kommer att finnas fler lärare som uppfyller behörighetskraven
              i den svenska skolan. Målsättningen på sikt måste vara att alla
              elever ska undervisas av väl utbildade och väl kvalificerade lärare.
            </seg>
          </u>
          <note type="speaker" xml:id="i-a7ad14ef6b615bbe-0">
            Anf. 13 JABAR AMIN (MP):
          </note>
          <u who="jabar_amin_8e5175" xml:id="i-f5f0d73e14afacc7-0">
            <seg xml:id="i-2eed39af958e9316-0">
              Fru talman! Låt mig börja med att tacka utbildningsminister Jan
              Björklund för svaret. I sitt svar angav utrikesministern alldeles
              nyss att han precis som jag anser att det är angeläget med övergångsbestämmelser
              vid införandet av lärarlegitimation.
            </seg>
            <seg xml:id="i-069ee5274efdcbbb-0">
              Jag har noterat att regeringen nu presenterar en behörighetsförordning.
              Ett glädjande besked är att fritidspedagoger också får sin behörighet
              reglerad.
            </seg>
            <seg xml:id="i-7047d024539a1e33-0">
              Men behörighetsförordningen är en sak och övergångsreglerna en
              annan. Därför kvarstår frågan: Varför lade inte regeringen fram
              övergångsreglerna i sin proposition när den lämnades över till
              oss i utbildningsutskottet? Hur kommer det sig att de orosmoln
              som vi har sett och pekat på inte har tagits på allvar förrän
              utbildningsministern i medierna ställs inför frågan?
            </seg>
            <seg xml:id="i-d54264fb2c3bf8bb-0">
              Utbildningsminister Jan Björklund hade världens möjligheter att
              i tid lämna över övergångsregler i sin proposition till utskottet
              och på så sätt undvika att tusentals lärare blir oroliga över
              om de omfattas av övergångsregler eller inte.
            </seg>
            <seg xml:id="i-2a6e634d1ce27139-0">
              Behörighetsförordningen, som regeringen nu har presenterat i
              efterhand, hjälper huvudmän och rektorer att räkna ut vilka åtgärder
              för kompetensutveckling som behövs för att fler ska klara av att
              komplettera. Det är bra.
            </seg>
            <seg xml:id="i-fed6aca9984c9b2b-0">
              I sitt svar säger utbildningsministern att avsikten är att ingen
              ska behöva komplettera sin utbildning med mer än vad han eller
              hon saknar i sin äldre utbildning. Det är en nyhet och ett glädjande
              besked som jag välkomnar. Bara det i sig kommer att minska oron
              hos en del lärare.
            </seg>
            <seg xml:id="i-e51801a90693efbb-0">
              Fru talman! Min interpellation bestod av tre frågor. Jag har
              fått svar på en av dem men inte på de andra två. Därför ska jag
              försöka upprepa de andra frågorna i hopp om att få svar av utbildningsministern.
            </seg>
            <seg xml:id="i-4410ff0cc7d6e1b5-0">
              När ämnar ni presentera övergångsreglerna i sin helhet? Det ni
              har presenterat är tankar och avsikter. Jag vill veta: När kommer
              övergångsreglerna konkret i sin helhet?
            </seg>
            <seg xml:id="i-5b117df5338344a1-0">
              Den andra frågan, som jag har ställt i interpellationen, är:
              Hur många lärare är det som omfattas av detta? Det vore intressant
              att få veta om ni har gjort någon undersökning om detta. Vet ni
              om det är 500 eller 50 000 som omfattas av detta?
            </seg>
          </u>
          <note type="speaker" xml:id="i-e26286672f80a236-0">
            Anf. 14 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-5" who="unknown">
            <seg xml:id="i-e61af1e19cee024c-0">
              Fru talman! Det verkar som om Jabar Amin är nöjd med det materiella
              innehållet i mitt svar. Då är jag glad om vi får en enig riksdag
              kring detta, även om frågan inte ska prövas av riksdagen.
            </seg>
            <seg xml:id="i-7f6b3234b1da3112-0">
              Nu inskränker sig Jabar Amins fråga till när regeringen kommer
              att klubba beslutet, på vilket torsdagssammanträde under de kommande
              veckorna det kommer att ske. Det kan jag inte riktigt exakt svara
              på, men det sker inom kort. Jag har gett besked till hela sektorn
              om hur reglerna kommer att se ut. Precis som Jabar Amin säger
              uppfattar sektorn nu vad man ska rätta sig efter. Det kommer att
              bli så här. Sedan är det en viss formell och byråkratisk process
              innan det kan klubbas på ett regeringssammanträde, men det kommer
              att ske inom kort.
            </seg>
            <seg xml:id="i-ee548e772dbf1f55-0">
              Bakgrunden till att det presenteras nu och inte i samband med
              riksdagens beslut om lärarlegitimation är att det hänger samman
              med behörighetsförordningen. Det är först när man mer i detalj
              kan säga En lärare i engelska behöver det och det för att vara
              behörig och legitimerad och så vidare som man vet vilka krav det
              ställs på övergångsreglerna.
            </seg>
            <seg xml:id="i-197c5ef8ae1cebdc-0">
              Hur många lärosäten kan åta sig att utbilda enligt engelska kursplanen
              från 1980 års läroplan och så vidare? Det är ju inte oproblematiskt
              för lärosätena att börja utbilda enligt äldre examensbestämmelser
              som är avskaffade sedan 20 år tillbaka. Vi väljer ut ett antal
              lärosäten som får göra detta. Övergångsreglerna hänger samman
              med behörighetsreglerna.
            </seg>
            <seg xml:id="i-7bb6be41fdbb805c-0">
              Jag skulle gärna önska att alla beslut kunde fattas med flera
              års tidigare varsel än vad det sker. Men det hänger ihop med detta,
              och det är därför vi har varit tvungna att invänta behörighetsförordningen.
            </seg>
            <seg xml:id="i-b050df833b6a395b-0">
              Hur många handlar det om? Ja, jag ska vara ärlig och säga: SCB:s
              statistik är det bästa vi har, men sanningen är att den är väldigt
              otillförlitlig. Den bygger på vad rektorer och skolassistenter
              rapporterar in. Vad som har varit behörighetskrav historiskt har
              varierat, och ibland har det varit luddigt.
            </seg>
            <seg xml:id="i-024246cb990f8e51-0">
              Vår bedömning är att det i grova drag är 10 procent av grundskollärarkåren
              och 1520 procent av gymnasielärarkåren som kan behöva kompletteringar
              på olika sätt. Då räknar jag i och för sig in yrkeslärarna på
              gymnasielärarsidan. Det är alltså en betydande del av Sveriges
              lärarkår som i dag inte omedelbart uppfyller kraven för lärarlegitimation
              utan behöver komplettera på olika sätt.
            </seg>
            <seg xml:id="i-dfc18215995a4d28-0">
              Jag vill egentligen inte vara mer exakt än så. Jag vill göra
              stor reservation för siffran. I SCB:s tabeller finns siffran med
              decimaler. Men jag vet hur osäkert underlaget egentligen är, så
              jag är väldigt försiktig med att kvantifiera. Det handlar dock
              om väldigt många lärare så är det. Det krävs alltså en ganska
              stor insats från högskolesektorn för att åtgärda detta.
            </seg>
          </u>
          <note type="speaker" xml:id="i-b10659767ce19c48-0">
            Anf. 15 JABAR AMIN (MP):
          </note>
          <u who="jabar_amin_8e5175" xml:id="i-f5f0d73e14afacc7-1">
            <seg xml:id="i-355143415279da7e-0">
              Fru talman! En annan grupp som utbildningsministern tog upp i
              sitt svar i dag och som ska omfattas av de nya övergångsreglerna
              är personer som har läst färdigt på en lärarutbildning men som
              av någon anledning inte har tagit ut sitt examensbevis före den
              1 juli 2008. Denna grupp personer har under de senaste åren förvägrats
              rätten att få ut sitt examensbevis.
            </seg>
            <seg xml:id="i-e6489de07b9c39d0-0">
              Problemet har varit känt för myndigheterna och känt för regeringen.
              Men det har inte åtgärdats.
            </seg>
            <seg xml:id="i-69412994daa98ac4-0">
              Nyligen, för bara några dagar sedan, uppmärksammades problemet
              av programmet Uppdrag granskning , där man tog upp förskoleläraren
              Mona Boströms ihärdiga försök att få ut sitt examensbevis. Först
              då reagerade regeringen inte efter många års påtryckningar från
              lärare som inte har kunnat få ut sitt examensbevis.
            </seg>
            <seg xml:id="i-07f90570b144ce83-0">
              Det hade, fru talman, varit intressant att få höra från utbildningsministern
              varför regeringen reagerar först när medierna uppmärksammar problemet
              och inte när personerna själva år efter år försöker få ut sitt
              examensbevis.
            </seg>
            <seg xml:id="i-13e810fe19701d25-0">
              Det är det ena. Det andra är den fråga som utbildningsministern
              berörde i sitt tidigare anförande, antalet lärare som berörs av
              övergångsreglerna. Enligt Statskontoret kan det vara 40 000 lärare
              som omfattas av övergångsreglerna.
            </seg>
            <seg xml:id="i-171f60de2c351f8c-0">
              De berör alltså en stor lärargrupp. Även här är det först när
              ni ställs inför frågorna från medierna som ni pratar om övergångsregler
              inte när ni lämnar er proposition till riksdagen eller när oppositionen
              frågar efter övergångsregler. Jag noterar att det var först i
              Aktuellt den 1 eller 2 mars, när ni ställdes inför frågan, som
              ni kom med svaret att ni kommer med övergångsregler.
            </seg>
          </u>
          <note type="speaker" xml:id="i-6500795393c26a6f-0">
            Anf. 16 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-6" who="unknown">
            <seg xml:id="i-e89f9b06b72d38d2-0">
              Fru talman! Jag vet egentligen inte riktigt vad frågan handlar
              om. Jag säger att övergångsreglerna hänger ihop med behörighetsförordningen.
              De har därför kommit nu under våren 2011. Det var väl tänkt att
              det skulle komma ytterligare lite senare, för det var egentligen
              inte klart, men när jag ändå ställdes inför frågan i Aktuellt
              berättade jag att det kommer övergångsregler.
            </seg>
            <seg xml:id="i-52a52080c7bcd1a8-0">
              Det är självklart att det behövs övergångsregler. Men hur de
              ska utformas hänger på hur behörighetsreglerna utformas. Övergången
              från äldre behörighetsregler till nya behörighetsregler avgörs
              av hur de nya reglerna ser ut, vilken typ av övergångsbestämmelser
              som behövs. Det är helt självklart att det hänger ihop.
            </seg>
            <seg xml:id="i-f268bc11fa39a7a8-0">
              Varför det inte kunde komma tidigare är därför att det hänger
              på behörighetsförordningen, som var planerad till våren 2011.
            </seg>
          </u>
          <note type="speaker" xml:id="i-0d8e72c96508b78e-0">
            Anf. 17 JABAR AMIN (MP):
          </note>
          <u who="jabar_amin_8e5175" xml:id="i-f5f0d73e14afacc7-2">
            <seg xml:id="i-127ac6310f352725-0">
              Fru talman! Jag ville med mina frågeställningar visa att er politik
              många gånger bygger på hastverk. I stället för att se problemet
              i förtid, se att det kan uppstå problem och att det kan beröra
              en stor grupp lärare på ett negativt sätt, och försöka åtgärda
              det i förväg reagerar ni först när lärarkåren börjar skrika att
              det är stort problem och när det uppmärksammas i medierna. Det
              är det jag vill peka på, om ni inte har förstått det.
            </seg>
          </u>
          <note type="speaker" xml:id="i-f953d4a4a38438db-0">
            Anf. 18 Utbildningsminister JAN BJÖRKLUND (FP):
          </note>
          <u xml:id="i-7ed067a3689f6c77-7" who="unknown">
            <seg xml:id="i-9541a52c01e1413d-0">
              Fru talman! Jag förstod den insinuationen, men jag bestrider
              att så är fallet. Övergångsregler kan man konstruera först när
              man vet hur de nya skarpa reglerna ser ut. Det är först då man
              kan göra det. Övergångsreglerna är ju till för att reglera en
              övergång mellan en äldre reglering och en nyare reglering, och
              det är först när den nya regleringen är klar som man kan ta ställning
              till hur övergångsreglerna ska se ut. Det tror jag är helt självklart.
            </seg>
            <seg xml:id="i-3ce7854ab2893ae4-0">
              Att jag presenterade det i Aktuelltstudion berodde ju på att
              jag var inbjuden för att diskutera problemet. Annars hade det
              kommit ytterligare några veckor senare. Eftersom diskussionen
              handlade om detta valde jag att ge beskedet där. Men egentligen
              skulle det ha presenterats nu eller i förra veckan när jag gav
              de här beskeden. Jag tycker inte det är något märkligt.
            </seg>
            <seg xml:id="i-aa907df723e9902f-0">
              Sedan skulle jag naturligtvis ofta önska att alla de här beslutsprocesserna
              går mycket snabbare, så att allting är färdigt tidigare. Men att
              övergångsreglerna kan konstrueras först när den nya behörighetsförordningen
              är klar är för mig självklart.
            </seg>
          </u>
          <note xml:id="i-563f286a564787d8-1">
            Överläggningen var härmed avslutad.
          </note>
          <note xml:id="i-6e4184714308f8ec-0">
            5 § Svar på interpellation 2010/11:298 om anskaffning av lätt
            torped
          </note>
          <note type="speaker" xml:id="i-7f7478398c0742af-0">
            Anf. 19 Försvarsminister STEN TOLGFORS (M):
          </note>
          <u xml:id="i-7ed067a3689f6c77-8" who="unknown">
            <seg xml:id="i-9fe2432d76c593ca-0">
              Fru talman! Anna-Lena Sörenson har frågat mig om jag gör bedömningen
              att ärendet inte brådskar eftersom försvarsministern och regeringen
              dröjer med att agera. Bakgrunden till hennes fråga är Försvarsmaktens
              bemyndigande att anskaffa en ny lätt torped.
            </seg>
            <seg xml:id="i-e36c0d7b20230f64-0">
              I den försvarspolitiska inriktningsproposition som lämnades till
              riksdagen den 19 mars 2009 anförde regeringen att den svenska
              undervattensförmågan ska vidmakthållas. Marinstridskrafterna ska
              ha en kvalificerad förmåga att utföra sin verksamhet i hela skalan
              från lågintensiva till högintensiva konfliktnivåer.
            </seg>
            <seg xml:id="i-174325a9f1d95e54-0">
              Regeringen har de senaste åren fattat ett antal investeringsbeslut
              som berör materiel till försvaret, bland annat om nya ubåtar.
              Avsikten är att stärka vår försvarsförmåga och säkerställa en
              effektiv och långsiktigt hållbar verksamhet som är väl avvägd
              för moderna förhållanden.
            </seg>
            <seg xml:id="i-f728f038820d60c8-0">
              En central komponent av undervattensförmågan är tillgång till
              en lätt ubåtsjakttorped. Mot bakgrund av nuvarande och framtida
              taktiska krav samt begränsningen i systemets tekniska och taktiska
              livslängd behöver nuvarande torped 45 ersättas.
            </seg>
            <seg xml:id="i-6b2c3c45b62a9169-0">
              Riksdagen bemyndigade i december 2010 regeringen att ersätta
              nuvarande torped. Regeringen har också fattat beslut om att en
              ny torped ska anskaffas. Därmed var alla nödvändiga politiska
              beslut fattade för att en anskaffning skulle kunna påbörjas. FMV
              har i detta ärende sedan inkommit med hemställan om undantag i
              lagen om offentlig upphandling till regeringen vid ett tillfälle.
              Hemställan inkom den 24 januari 2011 och bereds för närvarande
              inom Regeringskansliet. Regeringen anser undervattensförmågan
              vara central för svensk försvarsförmåga. Därför behandlas ärendet
              med hög prioritet.
            </seg>
            <seg xml:id="i-4409bac9b6012e3d-0">
              Materielanskaffning ska alltid utgå från Försvarsmaktens operativa
              behov. Insatsorganisationen ska förses med ändamålsenlig, beprövad
              och tillförlitlig materiel av god kvalitet och mängd i förhållande
              till ställda krav och behov.
            </seg>
          </u>
          <note type="speaker" xml:id="i-e15413e8c129fc00-0">
            Anf. 20 ANNA-LENA SÖRENSON (S):
          </note>
          <u who="anna-lena_sorenson_0eff8d" xml:id="i-9ffefc858818f141-0">
            <seg xml:id="i-03f38399fca593be-0">
              Fru talman! Jag får börja med att tacka försvarsministern för
              svaret. Jag vill särskilt tacka för snabbheten i svaret. Snabbhet
              är annars inte vad som har karakteriserat regeringens agerande
              i just det här ärendet. Man kan snarare tala om senfärdighet.
              Med det, fru talman, antyder jag också att jag inte är helt nöjd
              med det här svaret.
            </seg>
            <seg xml:id="i-273e473cddc86525-0">
              Min fråga till försvarsministern är ju om ministern inte anser
              att det brådskar med att ge FMV besked om upphandlingen av den
              lätta torpeden. Den frågan är föranledd av att vi inte kan se
              att regeringen har agerat i den här frågan.
            </seg>
            <seg xml:id="i-88e38c5f540cbdc9-0">
              Jag anser nog att försvarsministern försöker försköna verkligheten
              en smula och därmed också skyla över bristen på handlande när
              han i sitt svar får det att låta som om historien om anskaffningen
              av den här lätta torpeden börjar med beslutet i december, budgetbeslutet.
            </seg>
            <seg xml:id="i-2ec0fc9adba4e329-0">
              Dessutom, fru talman, vill han bara kännas vid en hemställan
              från FMV om att få direktupphandla den lätta torpeden och vi är
              rörande överens om att den har en stor betydelse för att Försvarsmakten
              ska kunna vidmakthålla sin undervattensförmåga.
            </seg>
            <seg xml:id="i-9e31a6a1ffa5f8ce-0">
              Sanningen är den att anskaffningen av en ny lätt torped har en
              längre historia som kan spåras i planerna på att utveckla och
              anskaffa systemet TMS, torped, mina och sensor, planer som man
              sedan skrinlade, i genomförandegruppens ståndpunkt att det förelåg
              behov av anskaffning av en lättare torped, i inriktningspropositionen,
              som också framgår av interpellationssvaret, och i Sten Tolgfors
              eget uttalande här i kammaren under en interpellationsdebatt om
              att undervattensvapen och undervattenssensorer bör upphandlas
              på den internationella marknaden i befintliga system. Det är,
              fru talman, en historia som har sin början minst fem år tillbaka
              i tiden.
            </seg>
            <seg xml:id="i-26f6ae4f86ffdbc7-0">
              Under den här tiden har FMV inte inkommit med en hemställan utan
              två hemställningar om att få direktupphandla torpeden, och regeringen
              har hittills inte svarat på någon av dem, om jag inte är alldeles
              felunderrättad.
            </seg>
            <seg xml:id="i-786f27139b83fffd-0">
              I sitt svar på min interpellation hävdar försvarsministern att
              alla nödvändiga politiska beslut är fattade för att påbörja anskaffningen
              av torpeden. Det svaret fick jag också vid en frågestund tidigare
              här i kammaren.
            </seg>
            <seg xml:id="i-ee704f2890a5c943-0">
              Mot bakgrund av FMV:s båda hemställningar vågar jag hävda att
              så inte är fallet och att försvarsministerns och regeringens agerande
              för anskaffning av torpeden är otillräckligt. Jag skulle hellre
              kalla det en brist på agerande som har sin grund i ett ideologiskt
              tänkande om konkurrensutsättning och en övertro på marknadskrafterna.
            </seg>
            <seg xml:id="i-1dadb612a0bc63bc-0">
              Har regeringen nu ändrat uppfattning i frågan välkomnar vi socialdemokrater
              denna senkomna insikt, men vi tycker att regeringen förtjänar
              kritik för att man äventyrar Försvarsmaktens förmåga att vidmakthålla
              marinens undervattensförmåga och därmed vår, Sveriges, förmåga
              att freda våra gränser i Östersjön.
            </seg>
            <seg xml:id="i-273c2c3eb0b52727-0">
              I det sammanhanget bör frågan ställas till statsrådet om han
              anser att Försvarsmaktens mål om insatsorganisationen 2014 kommer
              att nås när det gäller just undervattensförmågan.
            </seg>
          </u>
          <note type="speaker" xml:id="i-76eddec83c2e544f-0">
            Anf. 21 Försvarsminister STEN TOLGFORS (M):
          </note>
          <u xml:id="i-7ed067a3689f6c77-9" who="unknown">
            <seg xml:id="i-b7ef86393688729f-0">
              Fru talman! Jag säger att det är en hemställan från FMV därför
              att det är en hemställan från FMV och icke två.
            </seg>
            <seg xml:id="i-7b75cfca73a08705-0">
              Så här ser historiken ut:
            </seg>
            <seg xml:id="i-5b75c8acb8937d49-0">
              I december 2009 kom Försvarsmakten med en hemställan om att få
              utveckla torped 45 till 45 D. I augusti 2010 drog Försvarsmakten
              tillbaka den hemställan. Man återkallade den, och man hemställde
              samtidigt om en anskaffning av en ny lätt torped.
            </seg>
            <seg xml:id="i-0946a240cbf7edf8-0">
              Regeringen beslutade den 14 oktober 2010 att bemyndiga Försvarsmakten
              att få anskaffa en ny lätt torped med förbehåll för riksdagens
              beslut om budgetpropositionen. Den 8 december 2010, alltså för
              några månader sedan, bemyndigade riksdagen regeringen att anskaffa
              en ny lätt torped. Och den 24 januari fick vi en hemställan från
              FMV om undantag i lagen om offentlig upphandling. Det är den hemställan
              som Regeringskansliet nu bereder. Det är ett par månader sedan
              den inkom, och det är den vi nu hanterar. Jag dömer inte av den
              här i kammaren nu, för beredningen pågår fortsatt i Regeringskansliet.
            </seg>
            <seg xml:id="i-4991bc46dc9f1a26-0">
              Det är väl känt för alla som jobbar med försvarsfrågor att anskaffningen
              av försvarsmateriel ofta är komplex. Och det tar inte sällan lång
              tid. Det var därför vi redan i oktober 2010 bemyndigade Försvarsmakten
              att få ersätta torped 45, dock med förbehållet, så klart, om riksdagens
              senare beslut om bemyndigande som kom i december. Därmed var alla
              nödvändiga politiska beslut fattade för att man skulle kunna påbörja
              upphandlingen.
            </seg>
            <seg xml:id="i-e1fcc97b45858910-0">
              Det är vidare heller inte så att villkoren för upphandlingen
              var okända för FMV, utan det ska ske i enlighet med materielförsörjningsstrategin,
              som i sin tur också går tillbaka till tidigare socialdemokratiska
              regeringars beslut.
            </seg>
            <seg xml:id="i-daef72785f5745e3-0">
              Det var Göran Persson som på Harpsund undertecknade en skrivelse
              till riksdagen där man beskrev det som vi sedan har tagit som
              vårt eget när det gäller materielförsörjningsstrategin.
            </seg>
            <seg xml:id="i-a10bdb8c60c6288f-0">
              Nu vill FMV göra undantag från den, och den 24 januari inkom
              man med en sådan begäran, och det är denna begäran som vi nu behandlar.
            </seg>
            <seg xml:id="i-e316b005ca6c8cc9-0">
              Samtidigt finns denna strategi av ett skäl, och detta skäl är
              att se till att vi får så mycket materiel som möjligt för pengarna.
              Det stärker försvarsförmågan.
            </seg>
            <seg xml:id="i-5d1030c6a000d43b-0">
              Den något brydsamma situation som Anna-Lena Sörenson hamnar i
              är att hon representerar ett parti som vill göra miljardnedskärningar
              på försvaret samtidigt som allt ska rymmas. Samtidigt är man också
              mycket snabb med att göra undantag från den materielförsörjningsstrategi
              som ska ge oss så mycket som möjligt för pengarna. Då blir det
              undanträngningseffekter och annat som inte ryms.
            </seg>
            <seg xml:id="i-80a1acff5a3d96a3-0">
              Vi bereder nu denna hemställan och kommer att meddela vad beslutet
              blir så snart beredningen är färdig.
            </seg>
            <seg xml:id="i-16dc00feee38c848-0">
              Vi har på inte minst den marina sidan fattat en lång rad beslut
              som är till för att stärka den svenska förmågan. Ett av de största
              beslut som vi har tagit gällande materiel på många år i Sverige
              är att vi ska inte bara utveckla utan också anskaffa nästa generations
              ubåt. Det beror på att regeringen ser undervattensförmågan som
              central för landets försvarsförmåga. Vi har ett mycket tydligt
              Östersjöperspektiv i försvarets inriktning och dimensionering.
              I detta perspektiv blir flyg och marin alldeles centrala, och
              därmed blir en ersättare för torped 45 mycket viktig i upprätthållandet
              av försvarsförmågan för Sverige.
            </seg>
          </u>
          <note type="speaker" xml:id="i-e23d5f4a9b2ca01b-0">
            Anf. 22 ANNA-LENA SÖRENSON (S):
          </note>
          <u who="anna-lena_sorenson_0eff8d" xml:id="i-9ffefc858818f141-1">
            <seg xml:id="i-da4349abca44e389-0">
              Fru talman! Jag tackar för redogörelsen för hur denna process
              har gått till. Men man kan faktiskt se den också på ett något
              annorlunda sätt. Regeringen har sänt ut tydliga signaler om hur
              denna anskaffning ska gå till. I mina ögon har FMV vid två tillfällen
              ödmjukat sig och kommit med en hemställan om att få göra undantag
              från upphandlingslagen och få direktupphandla denna torped på
              grund av att man har insett att en konkurrensutsättning, en internationell
              upphandling, inte skulle fungera i detta fall. Då kan man anse
              att tillräckliga direktiv inte heller har getts gentemot FMV.
            </seg>
            <seg xml:id="i-a075b8bdf207c4be-0">
              Försvarsministern påminner om att vi socialdemokrater har varit
              med och fattat beslut om materielanskaffningsstrategin. Det stämmer.
              Vi socialdemokrater anser också att upphandling i konkurrens och
              köp från den så kallade hyllan kan vara att föredra när det gäller
              att förse insatsorganisationerna med adekvat materiel. Det kan
              också vara ett klokt sätt att handskas med värdefulla skattemedel.
              Men vi anser att det behöver prövas från fall till fall.
            </seg>
            <seg xml:id="i-9ef82d109964be27-0">
              När det gäller dessa komplicerade försvarssystemen, till exempel
              den lätta torpeden, förefaller det vara mindre klokt eftersom
              konsekvenserna blir så stora och det riskerar vår försvarsförmåga
              och innebär långsiktiga kostnader för skattebetalarna. Eftersom
              försvarsministern är inne på att effektivisera resurserna för
              skattebetalarna är det bara att hålla med. Det är ett bekymmer
              med regeringens brist på handlande i detta fall. Om vi får förseningar
              när det gäller att anskaffa denna torped är det stor risk att
              vi står inför väldigt mycket större kostnader än vad det skulle
              innebära om FMV kunde få direktupphandla denna torped.
            </seg>
            <seg xml:id="i-b9b4d37035c758e4-0">
              Jag undrar om försvarsministern också anser att det är väsentligt
              med tidsfaktorn här. En sådan här upphandling tar lång tid. Dessutom
              överklagas de flesta beslut när det gäller så stora affärer. Under
              tiden riskerar man också att tappa kompetens i försvarsindustrin
              när det gäller underhåll, vidmakthållande och utvecklande av sådana
              komplexa system. Detta riskerar inte bara anskaffning och upprätthållande
              av den lätta torped 45 utan även i förlängningen upprätthållande,
              anskaffning och utveckling av den tunga torped 62 som i sin tur
              ska bestycka de två ubåtar som är beställda. Om det skulle ske
              och vi måste börja om från början och bygga om ubåtarna de tuber
              som ska innehålla torpederna kanske vi står inför en tid om tio
              tolv år för anskaffning av nya tunga torpeder. Det skulle innebära
              kostnader på många miljarder för svenska skattebetalare. Dessutom
              äventyras försvarets undervattensförmåga i Östersjön alldeles
              väsentligt.
            </seg>
            <seg xml:id="i-8c167b43541b4b5a-0">
              Jag vill återigen fråga: Anser försvarsministern att tidsfrågan
              i detta fall är väsentlig?
            </seg>
          </u>
          <note type="speaker" xml:id="i-bb5f2d61e5e7e15a-0">
            Anf. 23 Försvarsminister STEN TOLGFORS (M):
          </note>
          <u xml:id="i-7ed067a3689f6c77-10" who="unknown">
            <seg xml:id="i-c48b2652ab0cc8ef-0">
              Fru talman! Nu säger Anna-Lena Sörenson igen att det vid två
              tillfällen har kommit en hemställan från FMV. Jag har bett Försvarsdepartementet
              att titta noga på detta, och man hittar bara en hemställan. Den
              inkom den 24 januari i år.
            </seg>
            <seg xml:id="i-18a021beb26214e4-0">
              Jag gläds varje gång jag ser en riksdagsledamot som är så på
              tårna som Anna-Lena Sörenson är och som tycker att det är en enorm
              tidsutdräkt mellan den 24 januari och den 8 april. Jag tror att
              det är väldigt viktigt att man går till botten med varje sådan
              förfrågan och bereder den grundligt innan man lämnar svar just
              därför att konsekvenserna är tydliga.
            </seg>
            <seg xml:id="i-708141163f99e7a5-0">
              Jag vill också direkt säga emot Anna-Lena Sörenson vad gäller
              en punkt, och det är när hon säger att FMV inte får tillräckligt
              tydliga direktiv. Det är precis det som man har fått. FMV har
              fått direktiv om att göra en upphandling i enlighet med materielförsörjningsstrategin.
              Eftersom FMV vill göra undantag från dessa tydliga direktiv inkommer
              man till regeringen med en begäran om att få göra annorlunda än
              enligt styrningen.
            </seg>
            <seg xml:id="i-2ae04a251d427f40-0">
              Sedan vill jag bara notera att jag aldrig har varit med om någon
              gång i denna kammare att någon socialdemokrat har försvarat konkurrensupphandling
              av försvarsmateriel eller den nya materielförsörjningsstrategin.
              Det som Anna-Lena Sörenson sade här förut är första gången jag
              har hört någon ens ta till sig att även Socialdemokraterna faktiskt
              har gått i samma riktning. Annars har Socialdemokraterna vid varje
              större projekt där vi har gjort konkurrensupphandling aktivt drivit
              emot detta. Ett tydligt exempel på det var upphandlingen av de
              splitterskyddade hjulgående fordon som slutligen Patria från Finland
              vann. Men de kunde inte ens tåla att ett grannland vann en upphandling
              i Sverige, utan då skulle politikerna riva upp detta.
            </seg>
            <seg xml:id="i-e8ffbbbc2b31dc6b-0">
              Detta är nu nästa exempel. Jag dömer inte av denna fråga i kammaren
              nu när det gäller hur vi kommer att ställa oss till den begäran
              som FMV har inkommit med. Men jag konstaterar bara att det än
              så länge är läpparnas bekännelse från Socialdemokraterna att de
              faktiskt är för och kan tänka sig konkurrensupphandling. Jag har
              aldrig sett detta uttryckas, vare sig gällande konkreta affärer
              eller generellt vad gäller strategin sedan man själv föreslog
              den.
            </seg>
            <seg xml:id="i-0dae5be5453ca3ab-0">
              Jag tillbringade goda delar av förra mandatperioden med att diskutera
              detta i kammaren. Då var det undantagslöst så att jag försvarade
              detta mot socialdemokrater som var mot.
            </seg>
            <seg xml:id="i-a833edfe5abb51b9-0">
              Jag vill dock gå tillbaka i själva sakfrågan. Torped 45 och svensk
              kompetens i vissa delar är speciella i detta sammanhang. Vi talar
              om deplacerande förmåga, förmåga för bräckta och grunda vatten,
              lägre hastigheter än annars som möjliggör bekämpning av mindre
              mål, trådstyrd torped, vilket också ger möjligheter att styra
              men kanske också styra bort från mål och minimera vådabeskjutning.
              Där har Sverige traditionellt haft en särskild kompetens.
            </seg>
            <seg xml:id="i-e2e58f3d5596dbe2-0">
              Samtidigt har vi kunnat börja skönja en viss vilja till ominriktning
              också i andra länder, att det kustnära området börjar betraktas
              som viktigare.
            </seg>
            <seg xml:id="i-40b8f5c1302b3e92-0">
              Det finns alltså saker som är särskiljande. Men det direktiv
              som FMV hade från början var att se över hur marknaden ser ut
              och se hur man bäst går vidare för att anskaffa denna nya torped.
              Sedan har man den 24 januari kommit in med sin begäran som vi
              nu hanterar.
            </seg>
            <seg xml:id="i-37d723fd717f1947-0">
              Men allt detta, om man tar det tillbaka ett steg, handlar om
              att utnyttja materielanslagen så effektivt som möjligt för att
              få så mycket försvarsförmåga för pengarna som möjligt.
            </seg>
            <seg xml:id="i-d49c29b7c357f098-0">
              Då kan jag bara konstatera igen att detta med beredningar och
              att man går till botten med frågorna inte riktigt har varit Socialdemokraternas
              kännemärke i detta sammanhang, utan de har utan underlag alltid
              sagt att något annat är bättre än konkurrensupphandling. Det tycker
              jag är beklagligt. Det gör att er budget som redan är urholkad
              av miljardnedskärningar urholkas också därför att dessa mindre
              anslag ska användas mindre effektivt.
            </seg>
          </u>
          <note type="speaker" xml:id="i-374174572402c754-0">
            Anf. 24 ANNA-LENA SÖRENSON (S):
          </note>
          <u who="anna-lena_sorenson_0eff8d" xml:id="i-9ffefc858818f141-2">
            <seg xml:id="i-ba8f43ef7e532d85-0">
              Fru talman! Jag tror att vi alla är överens om att en ordentlig
              beredning alltid gynnar saken. Annars kan vi väl beskriva den
              socialdemokratiska hållningen som pragmatisk i frågan.
            </seg>
            <seg xml:id="i-6e16e04d497b1f1e-0">
              Jag kan också anmärka att försvarsministern bör ha hört argumentationen
              en gång tidigare eftersom jag själv har använt den i mitt inlägg
              i budgetdebatten före jul.
            </seg>
            <seg xml:id="i-446d2743d48bc60c-0">
              Vi socialdemokrater förhåller oss, som sagt, pragmatiska i denna
              fråga och gör inte som regeringspartierna och fastnar i ett ideologiskt
              tänkande när det gäller marknadskrafter och konkurrensutsättning.
            </seg>
            <seg xml:id="i-ca5dcc42c7ec1fc1-0">
              För övrigt innebar väl i slutändan även pansarvagnen ganska mycket
              fördyringar för de svenska skattebetalarna?
            </seg>
            <seg xml:id="i-4af3e88b48cb02ab-0">
              När det gäller anskaffandet av den nya torpeden redogjorde försvarsministern
              för att det tidigare varit så att endast Sverige svenska torpeder
              har, så att säga, som är anpassade för ändamålet med tanke på
              det grunda och bräckta vattnet i Östersjön. Vad jag förstår finns
              det inte någon torped på hyllan i Italien, Tyskland, Frankrike
              eller England som är anpassad efter dessa förhållanden. Försvarsministern
              talar om andra länder, och då kan man spekulera i om det i så
              fall skulle vara Ryssland som har en torped som är anpassad efter
              de svenska förhållandena och de kustnära områdena.
            </seg>
            <seg xml:id="i-0e2e5c6bc5024960-0">
              Fru talman! Min fråga till försvarsministern med anledning av
              vad han just sagt blir om man kan dra slutsatsen att försvarsministern
              anser att det brådskar med besked för att undervattensförmågan
              ska kunna vidmakthållas. Tänker han agera för att påskynda processen
              och ge FMV besked om att man kan frångå regeringens tidigare beslut
              om att konkurrensutsätta anskaffningen av den lätta torpeden?
            </seg>
          </u>
          <note type="speaker" xml:id="i-1555b85d5198d1f2-0">
            Anf. 25 Försvarsminister STEN TOLGFORS (M):
          </note>
          <u xml:id="i-7ed067a3689f6c77-11" who="unknown">
            <seg xml:id="i-5872ce06ad26606a-0">
              Fru talman! Först vill jag bara säga detta till Anna-Lena Sörenson:
              Nej, konkurrensupphandlingen av splitterskyddade hjulgående fordon
              innebar tvärtom sannolikt en miljardbesparing för staten, icke
              en fördyring.
            </seg>
            <seg xml:id="i-98d09b74ad6ac98e-0">
              Sedan är materielförsörjningsstrategin just pragmatisk. Det handlar
              om att pröva från fall till fall gentemot en trappa av åtgärder:
              Kan vi anskaffa färdig materiel, kan vi utveckla tillsammans med
              andra eller måste vi utveckla själva? Det ska prövas i varje enskilt
              fall för att se vilket som är bäst och mest pragmatiskt.
            </seg>
            <seg xml:id="i-457ac8de7d81425d-0">
              Jag vill samtidigt passa på att ge Anna-Lena Sörenson en eloge,
              och även Åsa Lindestam för den delen: Den nyansering och det resonemang
              som finns i era inlägg gör att debatten blir intressant. I alla
              fall tycker jag det. Precis de nyanseringar och resonemang som
              vi nu hörde från Anna-Lena Sörenson om materielförsörjningsstrategin
              har jag ibland saknat i debatten det pragmatiska från fall till
              fall.
            </seg>
            <seg xml:id="i-910f3ca3b6a41c90-0">
              Jag delar också hennes syn att mycket av debatten inte minst
              under förra mandatperioden var väldigt förenklad och ideologisk.
              Det blev svart mot vitt, eller möjligen blått mot rött. Jag upplevde
              debatten så att varje gång vi gjorde en konkurrensupphandling
              blev den omedelbart ifrågasatt här i kammaren av Socialdemokraterna.
              Försvarspolitiken var väldigt mycket på väg att förvandlas till
              regional- och industripolitik. Sådana aspekter är förvisso viktiga
              det anser jag också men det är inte det som styr landets försvarsförmåga.
              Jag hoppas att Anna-Lena Sörensons resonemang på flera punkter
              här också ska förflytta hennes partis syn i de här frågorna några
              steg framåt.
            </seg>
          </u>
          <note xml:id="i-563f286a564787d8-2">
            Överläggningen var härmed avslutad.
          </note>
          <note xml:id="i-9b22c503b9700cf0-0">
            6 § Svar på interpellation 2010/11:302 om Arbetsförmedlingen
            och Försvarsmaktens personalförsörjning
          </note>
          <note type="speaker" xml:id="i-d668071bd5852e80-0">
            Anf. 26 Försvarsminister STEN TOLGFORS (M):
          </note>
          <u xml:id="i-7ed067a3689f6c77-12" who="unknown">
            <seg xml:id="i-6b2aa9cc2f85ad02-0">
              Fru talman! Åsa Lindestam har frågat mig hur det nuvarande regelverket
              ska tolkas i fråga om huruvida arbetssökande kan anvisas arbete
              i Försvarsmakten av Arbetsförmedlingen.
            </seg>
            <seg xml:id="i-bc9e897d0c0ec795-0">
              Åsa Lindestams fråga är ställd mot bakgrund av att ett nytt personalförsörjningssystem
              införts för Försvarsmakten.
            </seg>
            <seg xml:id="i-656c452b45a6acd1-0">
              Som statsråd varken kan eller får jag uttala mig om hur en myndighet
              bör besluta i enskilda ärenden som rör tillämpning av författning.
            </seg>
            <seg xml:id="i-e19c649f45689197-0">
              Arbetsförmedlingen och Försvarsmakten har med anledning av det
              nya personalförsörjningssystemet inom Försvarsmakten upprättat
              en överenskommelse myndigheterna emellan. Avsikten och målet med
              överenskommelsen är att stödja Försvarsmakten att etablera sig
              som arbetsgivare och tillgängliggöra lediga anställningar inom
              Försvarsmakten för Arbetsförmedlingens kunder.
            </seg>
            <seg xml:id="i-8c2e72934df0b426-0">
              Jag har inhämtat att Arbetsförmedlingen på sin interna webbplats
              har gått ut med information inom myndigheten som lyder: Enligt
              Försvarsmakten innebär samtliga anställningar inom Försvarsmakten
              internationell arbetsskyldighet. Detta betyder i praktiken att
              Arbetsförmedlingen inte ska anvisa till någon ledig plats inom
              Försvarsmakten.
            </seg>
            <seg xml:id="i-b1506b0e05ca3ea7-0">
              Detta klargör också Arbetsförmedlingen i sitt remissvar till
              betänkandet Personalförsörjningen i ett reformerat försvar (SOU
              2010:86). I remissvaret har Arbetsförmedlingen också föreslagit
              att oavsett om den ersättningssökande ändå anvisats sådant arbete
              inom Försvarsmakten och oavsett på vilket sätt det kommer till
              a-kassans kännedom att han eller hon avvisat arbetet ska inte
              sanktioner vara tillämpbara.
            </seg>
          </u>
          <note type="speaker" xml:id="i-9d09217b9c138a0c-0">
            Anf. 27 ÅSA LINDESTAM (S):
          </note>
          <u who="asa_lindestam_726066" xml:id="i-5c5fba63ef37a022-0">
            <seg xml:id="i-b956a5a497c09ac5-0">
              Fru talman! Tack för svaret, ministern! Jag ser fram emot den
              här debatten. Det känns oerhört viktigt att vi får ta tag i de
              här frågorna. De ligger där utanför och ruskar lite om oss. Jag
              tror inte att den här frågan är så enkel.
            </seg>
            <seg xml:id="i-0aef9f2eff7a9742-0">
              Regelverk har vi i Sverige. Vi har en mängd lagar som vi förhåller
              oss till, och de lagarna bestämmer hur vi ska agera i vissa situationer.
              När vi bryter mot lagar får vi någon form av straff för det, om
              vi upptäcks. Det kan bli böter, men det kan också bli fängelse
              eller annat.
            </seg>
            <seg xml:id="i-921539d88f64d740-0">
              Så ser det ut i Sverige. Detta är någonting som vi tillsammans
              har kommit fram till genom att ni som väljer oss sätter oss på
              de här stolarna, och sedan bereder regeringen förslagen. De går
              också igenom en lagrådsremiss där man ser att de verkligen stämmer
              överens med allting annat. Efter det tar vi här i riksdagen beslut
              om lagarna.
            </seg>
            <seg xml:id="i-59f9ef365f1fe324-0">
              Det låter väldigt enkelt. Men så har vi frågan om försvarets
              personalförsörjning, som är väldigt stor och mycket svår i dagsläget
              vi vet ju också att det finns vakanser här. Vi kan titta på frågan
              hur man ska få tag på människor som vill jobba åt försvaret i
              dag och ställa detta i förhållande till den plikt vi hade tidigare,
              när vi tog ut en del av befolkningen och sade: Detta måste ni
              göra. Då var det ett undantag hur man ordnade personalförsörjningen.
              Men när nu plikten är en före detta plikt som inte finns kvar
              längre blir det en krock mellan regelverken en stor krock.
            </seg>
            <seg xml:id="i-1fe57cffa61ded56-0">
              Egentligen ska det gå till så här: Arbetsförmedlingen ska anvisa
              arbete till dem som är arbetssökande. De arbetslösa ska alltså
              få förslag därifrån. Det är ett sätt. Om man tackar ja till ett
              arbete kan man gå och söka det. I bästa fall får man det, och
              därmed är problemet ur världen. Men man kan också söka jobbet
              men inte få det. Då har vi en försäkring i Sverige som bygger
              på att man i stället får pengar från a-kassan.
            </seg>
            <seg xml:id="i-15b34baa815fd35a-0">
              Nu står vi dock i situationen att Försvarsmakten hade plikt men
              inte längre har det. Det är frivillig ansökan till Försvarsmakten,
              precis på samma sätt som man söker vilket jobb som helst. I anställningen
              hos Försvarsmakten hänvisas dock till att man måste arbeta internationellt.
              Hur ofta och hur mycket är inte klarlagt än. Detta har vi socialdemokrater
              varnat för flera gånger. Man måste veta när man i så fall ska
              vara utomlands, liksom var man ska vara och i vilken tjänst.
            </seg>
            <seg xml:id="i-e8edcfac6e268155-0">
              Helt plötsligt krockar alltså detta. Vi har lagar som säger att
              om man som arbetssökande blir anvisad en plats av Arbetsförmedlingen
              ska man kunna tacka nej, men enligt ministern ska man fortfarande
              kunna få pengarna från a-kassan utbetalda. Det här går inte ihop.
            </seg>
            <seg xml:id="i-97b1853e633f8e24-0">
              Jag skulle vilja fråga ministern hur han egentligen tolkar de
              lagar och regelsystem vi har i Sverige. Kan en myndighet kliva
              åt sidan och säga att man gör på ett annat sätt, det här var inte
              så bra, när vi sitter här som lagstiftande församling och anser
              att detta är någonting som ska verka och gälla i Sverige? Det
              skulle jag vilja ha svar på. Hur tolkar ministern våra lagar och
              regelsystem?
            </seg>
          </u>
          <note type="speaker" xml:id="i-0a326db557833c98-0">
            Anf. 28 JOHAN FORSSELL (M):
          </note>
          <u who="johan_forssell_9e2e96" xml:id="i-ca2f58890425a33b-0">
            <seg xml:id="i-6a5b8f76430bf7e2-0">
              Fru talman! Jag vill inleda med att säga att jag håller med Åsa
              Lindestam om en sak, nämligen att syftet med den omställning av
              försvaret som nu sker är att införa ett flexibelt, effektivt och
              tillgängligt försvar. Det behövdes verkligen.
            </seg>
            <seg xml:id="i-a098ab55f82eb7f4-0">
              Försvarsdebatter blir ofta lite märkliga eftersom det framställs
              som att inga resurser längre satsas på försvaret, detta trots
              att vi varje år lägger närmare 40 miljarder kronor på det här
              området. Det är nog ganska få andra områden i samhället man lägger
              40 miljarder kronor på som har denna behandling.
            </seg>
            <seg xml:id="i-7289791cab57345b-0">
              Just för att vi lägger så mycket pengar är det viktigt att vi
              får valuta för våra skattepengar och att vi också får den försvarsförmåga
              vi ska ha. Här finns väldigt mycket att göra, och vi har påbörjat
              resan. Vi ska bort från det gamla invasionsförsvaret med dåligt
              samövade, dåligt utbildade och dåligt tränade soldater, ofta med
              gammal materiel, där sju av tio faktiskt aktivt sade att de inte
              ville vara en del av försvarets framtid.
            </seg>
            <seg xml:id="i-eba315f250997b1e-0">
              Problemet har också varit de långa ledtiderna. Försvarsplaneringen
              verkar ha präglats av en tro att militära konflikter på något
              sätt skulle utannonseras i tidningen några år innan de ska ske
              att det skulle stå mellan sportsidorna och ekonominyheterna. Så
              fungerar inte militära konflikter. Hur ska man annars förklara
              de långa ledtider som har varit? Av 30 000 insatsorganisationer
              har endast 11 000 funnits tillgängliga inom ett år.
            </seg>
            <seg xml:id="i-0356292ca880f3af-0">
              Detta är den stora utmaningen: att vända skutan, förnya och modernisera.
              En viktig del i detta är den nya personalförsörjningen, just för
              att åstadkomma det vi vill. Det finns många skäl till varför den
              är bra inte minst för att skapa en högre kvalitet. Inom det militära
              lär man sig snabbt att dåligt motiverade soldater inte gör ett
              bra jobb. Frivilligheten trumfar faktiskt plikten också i detta
              avseende.
            </seg>
            <seg xml:id="i-a16789d48c9aaf61-0">
              Vi får också en snabbare reaktionsförmåga. På kortare tid kan
              vi ha 50 000 insatsklara för operationer både inom Sverige och
              utanför landets gränser. Vi får även, inte minst, ett bättre rekryteringsunderlag.
              Försvaret blir inte bättre för att man rekryterar från halva befolkningen
              tvärtom, skulle jag vilja säga.
            </seg>
            <seg xml:id="i-8e295219a8cf8360-0">
              Åsa Lindestam beskriver detta med den nya personalförsörjningen
              som slarvigt. Jag skulle nog vilja vända på det och säga att jag
              tycker att det är Socialdemokraternas argumentation som är ganska
              slarvig. Man ser nämligen inte den stora bilden. Jag tycker att
              man ska ha respekt för denna förändrings storlek. Det är förmodligen
              den största förändringen inom svenskt försvar på etthundra år.
            </seg>
            <seg xml:id="i-978b4d818c7a9d8b-0">
              Nu har vi kommit en liten bit på vägen. Är det någon som är förvånad
              över att det uppstår saker som måste korrigeras, saker som måste
              följas och saker som vi måste se vart de tar vägen? Jag kan avslöja
              att det kommer att vara så under en tid. Det kommer att finnas
              saker att noggrant följa och utvärdera. Jag är snarare förvånad
              över att så mycket har fallit på plats på så kort tid.
            </seg>
            <seg xml:id="i-425148b2a3e16aa3-0">
              Det vi vet hittills om hur det går är ganska hoppfullt. I de
              två första rekryteringsomgångarna till GMU var det 10 000 sökande
              till 1 200 platser. Jag var i går på amfibieregementet i Vaxholm
              och träffade både soldater och befäl. Jag träffade en rekryteringsansvarig
              i en bataljon. Han sade: Vårt problem är inte att rekrytera nya
              soldater, utan vårt problem är att ta hand om alla som vill hit.
              När vi lägger ut en rekryteringsannons har vi ett enormt söktryck.
              Jag får nästan stoppa folk vid grindarna.
            </seg>
            <seg xml:id="i-ecc4fb9a20e2f09d-0">
              Socialdemokraternas nya talesman i dessa frågor, Peter Hultqvist,
              beskriver personalförsörjningen som en katastrof. Jag kan konstatera
              att verkligheten faktiskt inte ser ut så långt därifrån.
            </seg>
          </u>
          <note type="speaker" xml:id="i-17574452046788a1-0">
            Anf. 29 Försvarsminister STEN TOLGFORS (M):
          </note>
          <u xml:id="i-7ed067a3689f6c77-13" who="unknown">
            <seg xml:id="i-984bbd42ee81dd28-0">
              Fru talman! Försvarsmakten ska under de kommande åren rekrytera
              16 000 personer unga människor till nya, riktiga och för Sverige
              viktiga jobb. Försvarsmakten är på väg att bli Sveriges kanske
              största ungdomsarbetsgivare. Med tanke på var Försvarsmakten har
              sina verksamheter är det fråga om många hundra nya jobb på orter
              som inte har upplevt en sådan utveckling på arbetsmarknaden på
              många år.
            </seg>
            <seg xml:id="i-77d8b5bb4015ab20-0">
              Åsa Lindestams fråga kan besvaras i flera led. Det första är
              grunden för att bli rekryterad till Försvarsmakten. Det finns
              två grundläggande kriterier. Det första är eget intresse att man
              själv vill. Det är oerhört viktigt. Det handlar inte längre om
              tvång utan om den egna viljan och det egna intresset. Det andra
              är personlig lämplighet. Vilka förutsättningar bär man med sig?
              Vi är inte längre intresserade av vilken grupp man tillhör, vare
              sig det gäller ålder eller kön, på det sätt som vi var tidigare.
              Det är just intresse och lämplighet som gäller.
            </seg>
            <seg xml:id="i-a515698af63af734-0">
              Saknar man intresse och lämplighet blir man inte rekryterad.
              Precis som Johan Forssell nämnde har det alltså varit 10 000 sökande
              på 1 200 platser i de två första utbildningsomgångarna. Det betyder
              att det råder konkurrens, och det betyder att Försvarsmakten aldrig
              kommer att rekrytera någon som själv inte vill. Det strider nämligen
              mot hela grunden i reformen. Man är inte lämplig om man saknar
              vilja.
            </seg>
            <seg xml:id="i-935a8c221e09b6e1-0">
              Så var det under värnplikten. Johan Forssell har rätt i sin beskrivning;
              då ville 70 procent inte vara kvar i Försvarsmakten efter utbildningen
              och lämnade därför försvaret. Då fick vi ingen nytta för alla
              de pengar vi hade investerat i dessa individer. Det är alltså
              grunden i det jag ansvarar för, det vill säga Försvarsmaktens
              del i detta intresse och lämplighet.
            </seg>
            <seg xml:id="i-fe8ebec461f686a0-0">
              Sedan är det en annan myndighet, nämligen Arbetsförmedlingen,
              som svarar för de regelverk som Åsa Lindestam talade om. De tolkar
              sina regler. Därför vill jag läsa upp vad Arbetsförmedlingen själv
              säger i ett chefsmeddelande med information den 4 april:
            </seg>
            <seg xml:id="i-98a341fe25c52921-0">
              Arbetsförmedlingen ska inte anvisa anställningar i Försvarsmakten
              som innebär internationell arbetsskyldighet. Arbetsförmedlingen
              har, som tidigare har informerats om, kommit fram till att underrättelse
              till a-kassan inte är aktuell även om den sökande avvisar anvisad
              eller erbjuden anställning som innebär internationell arbetsskyldighet.
              Arbetsförmedlingen ska inte anvisa till någon ledig plats inom
              Försvarsmakten.
            </seg>
            <seg xml:id="i-dd0c7fe144d189a7-0">
              Detta skriver Arbetsförmedlingen. Man hänvisar till sitt remissvar,
              där man skrivit att oavsett om den ersättningssökande ändå anvisats
              sådant arbete inom Försvarsmakten och oavsett på vilket sätt det
              kommer till a-kassans kännedom att han eller hon har avvisat arbetet
              ska sanktioner inte vara tillämpningsbara. Det är alltså Arbetsförmedlingens
              uttolkning av situationen.
            </seg>
            <seg xml:id="i-2446b5079cea4b5b-0">
              Jag hörde häromdagen Håkan Juholt säga i Rapport att frivilligheten
              var här för att stanna. Jag tycker att det var ett väldigt välkommet
              uttalande som förhoppningsvis ger grund för en ökad samverkan
              också med Socialdemokraterna kring det nya personalförsörjningssystemet
              i framtiden. Det var alltså ett annat besked än det Peter Hultqvist
              gav när han kallade det katastrof.
            </seg>
            <seg xml:id="i-cbc14945cf7944ff-0">
              För övrigt noterar jag samma sak som Johan Forssell, nämligen
              att det är svårt att förstå hur en situation där man har 10 000
              sökande på 1 200 platser kan beskrivas som en katastrof. Snarare
              verkar det som att rekryteringen till den grundläggande militära
              utbildningen möter stort intresse i målgruppen unga människor,
              och det tycker jag är oerhört positivt.
            </seg>
          </u>
          <note type="speaker" xml:id="i-238a8a0fbee22869-0">
            Anf. 30 ÅSA LINDESTAM (S):
          </note>
          <u who="asa_lindestam_726066" xml:id="i-5c5fba63ef37a022-1">
            <seg xml:id="i-b5ac0613af39b24b-0">
              Fru talman! Tack, ministern! Det vore dock tacknämligt om jag
              också kunde få svar på min fråga.
            </seg>
            <seg xml:id="i-70159ed45ac1720f-0">
              Det är ju så att regeringen föreslår och riksdagen beslutar om
              lagar och lagstiftning, och myndigheter kan inte göra undantag.
              Vi skulle få mer valuta för pengarna, sade Johan Forssell i ett
              tidigare inlägg. Om det är kriteriet förstår jag inte riktigt.
              Kommer försvarsministern att ta initiativ till en särlagstiftning
              i det här fallet? Kommer vi att komma ur gråzonsläget? Det måste
              väl ändå vara det som är finessen i detta.
            </seg>
            <seg xml:id="i-9f766e9764f92e34-0">
              Ärendet har gått för fort. Det har vi Socialdemokrater påpekat.
              Vi hade kunnat utreda detta innan. Vad skulle hända om myndigheter
              i allmänhet sade: Nej, de där lagarna bryr inte vi oss om, utan
              vi kan göra på ett annat sätt? Och så tycker man att vi här, som
              stiftar lagar, inte är någonting att lyssna på.
            </seg>
            <seg xml:id="i-cf7d7c0ae44b1236-0">
              Nej, detta tror jag inte är bra. Jag tror att det är ett illavarslande
              läge just nu. En särlagstiftning är nog av godo, för Inspektionen
              för arbetslöshetsförsäkringen kallad IAF i folkmun har tittat
              på detta och kräver författningsändringar om frivilligheten. Nuvarande
              lagar kan nämligen inte undanta arbeten inom försvaret, utan dit
              måste man också bli skickad från Arbetsförmedlingen. Det går inte
              att göra överenskommelser mellan Arbetsförmedlingen och Försvarsmakten.
              Detta säger Inspektionen för arbetslöshetsförsäkringen.
            </seg>
            <seg xml:id="i-bd28a32d6e87dcc9-0">
              I detta har alltså Arbetsförmedlingen och a-kassan skyldighet
              att vidta åtgärder mot personer som undandrar sig olika typer
              av arbeten, inklusive arbeten i försvaret. Detta kräver att man
              tar ett rejält tag och gör en särlagstiftning så att människor
              inte behöver utsättas för denna situation. Jag tror att vi är
              eniga i slutmålet; där har vi ingen skiljelinje. Vägen dit måste
              dock göras rätt och riktigt enligt det vi står här för. Då måste
              det också till lagar och förordningsbestämmelser i förändringar
              här.
            </seg>
            <seg xml:id="i-5c67008104f4b9f9-0">
              Återigen till min fråga: Hur tolkar ministern detta att myndigheter
              gör egna regler? Det vill jag ha svar på.
            </seg>
          </u>
          <note type="speaker" xml:id="i-a5cd8e42b4fec8f1-0">
            Anf. 31 JOHAN FORSSELL (M):
          </note>
          <u who="johan_forssell_9e2e96" xml:id="i-ca2f58890425a33b-1">
            <seg xml:id="i-ada922db4c36854d-0">
              Fru talman! Valuta för skattepengarna, sade Åsa Lindestam och
              tyckte att det var märkligt att jag hade sagt det. Och det kanske
              är så att vi skiljer oss åt på den punkten. Jag tycker att det
              är oerhört viktigt att skattebetalarna får valuta för sina pengar,
              på försvarsområdet liksom på alla andra områden. Det ska inte
              finnas några stora hål i försvarets ekonomi. Det ska vara kvalitet,
              och det ska vara ordning och reda också i försvaret.
            </seg>
            <seg xml:id="i-36944f665a943664-0">
              Historiskt sett i Sverige har vi varit överens över blockgränserna
              i mycket av försvars- och säkerhetsfrågorna, så också om vikten
              av frivillighet. Socialdemokraternas partiordförande Håkan Juholt
              satt själv med i den senaste försvarsberedningen där man förordade
              att försvarets insatsorganisation ska bemannas just på frivillig
              grund.
            </seg>
            <seg xml:id="i-3c95e7b8d9f3d430-0">
              Som jag nämnde tidigare säger Peter Hultqvist att det är en katastrof
              inom personalförsörjningen, mot bakgrund av att det är 10 000
              sökande till 1 200 platser. Jag är inte säker på att jag delar
              den bedömningen. Det vore intressant att höra om Åsa Lindestam
              gör det.
            </seg>
            <seg xml:id="i-97e5b9b4545c225f-0">
              Jag har noterat att allt fler socialdemokrater nu talar sig varma
              för den allmänna värnplikten. Det blir som att lyssna till ett
              eko av en svunnen tid.
            </seg>
            <seg xml:id="i-7ed48408ab29fa71-0">
              Jag hoppas verkligen att Socialdemokraterna kommer att finna
              en ansvarsfull linje i försvarsfrågorna därför att det här är
              ett område som på så många sätt är alldeles för viktigt för att
              lämnas åt kortsiktig utspelspolitik eller drömmar om det gamla
              invasionsförsvarets värnpliktsarméer anpassade för det gamla kalla
              kriget.
            </seg>
            <seg xml:id="i-d4ca15bb6b4413e3-0">
              Försvaret genomgår just nu den största förändringen på många
              år. Jag är övertygad om att försvaret behöver arbetsro för att
              den här förnyelsen ska få fortsätta.
            </seg>
          </u>
          <note type="speaker" xml:id="i-8dfed36207b36db0-0">
            Anf. 32 Försvarsminister STEN TOLGFORS (M):
          </note>
          <u xml:id="i-7ed067a3689f6c77-14" who="unknown">
            <seg xml:id="i-ecbb7ef0c9f7dbc6-0">
              Fru talman! Arbetsförmedlingens uppgift i relation till det nya
              försvaret är att bidra till att matcha lämpliga unga människor
              till de jobb som finns i Försvarsmakten men inte att anvisa. Åsa
              Lindestam sade att det är en gråzon nu. Men Arbetsförmedlingen
              är uppenbarligen tydlig i sin uttolkning. Vid den pressträff som
              Försvarsmakten hade tillsammans med Arbetsförmedlingen efter deras
              överenskommelse sade generaldirektören Angeles Bermudez Svankvist
              följande: Vi vill vara tydliga med att jobben helt bygger på frivillighet.
              Försvarsmakten bestämmer hur kravprofilen ser ut och vilka som
              är lämpliga. Det kommer inte att bli några anvisningar från oss
              till de här jobben.
            </seg>
            <seg xml:id="i-ae006a91851595d9-0">
              Jag tror att det är svårt att få ett tydligare uttalande än så.
            </seg>
            <seg xml:id="i-293c8051f0590854-0">
              Även om det inte skulle bli så och man mot förmodan skulle bli
              anvisad alltså inte bara bli upplyst om att jobben finns, bli
              matchad och möjligen skickad till Försvarsmakten blir man inte
              aktuell därför att grundkriterierna för Försvarsmaktens rekrytering
              är frivillighet, att man själv ska vilja, att man är motiverad,
              att man är intresserad av att vara kvar i försvaret långsiktigt.
              Det är där de stora poängerna med reformen kommer. Vi lägger inte
              ett års utbildning på individer som till 70 procent inte vill
              vara en del av försvarets framtid och lämnar det så fort de kan.
              Vi investerar utbildning och övning i personer som är intresserade
              av försvaret och vill vara där, vill vara med och göra en skillnad.
            </seg>
            <seg xml:id="i-0c8372bcd98bd064-0">
              Den egna viljan är det avgörande. Det kommer omedelbart i varje
              uttagningsförfarande att visa sig om en person vill eller inte
              vill. Vill man inte så blir man inte aktuell. Vilken arbetsgivare
              vill ha anställda och satsa på sådana som inte vill vara där?
            </seg>
            <seg xml:id="i-8f0649208992bfe3-0">
              Det andra kriteriet är personlig lämplighet enligt ett noggrant
              uttagningsförfarande för att hitta rätt soldater som har förutsättningar
              och vilja att vara med och göra en skillnad.
            </seg>
            <seg xml:id="i-4f82a6692da8db59-0">
              Jag förstår att Åsa Lindestams interpellation egentligen handlar
              om Arbetsförmedlingens uttolkning av regler. Både Åsa Lindestam
              och jag vet väl att det inte är mitt ansvarsområde hur Arbetsförmedlingen
              agerar. Det är arbetsmarknadsministern som svarar för den myndigheten.
              Min myndighet i det här samarbetet är Försvarsmakten och deras
              intresse av rekrytering.
            </seg>
            <seg xml:id="i-e2b88df320ba5ddf-0">
              Låt mig gärna säga det till kammaren att min utmaning som försvarsminister
              inte är densamma som mina företrädare sedan murens fall har haft,
              att ständigt skära ned och skala ned försvaret. Min utmaning är
              att klara expansionen i försvaret. Det är en jättestor men positiv
              utmaning att Försvarsmakten ska rekrytera 16 000 unga människor
              och bli landets största ungdomsarbetsgivare. Det ställer krav
              på kulturella förändringar, möjligen, inom Försvarsmakten. Man
              går från plikt till frivillighet. Jag tror att vi kommer att få
              väldigt medvetna och kravställande soldater som kommer att begära
              kvalitet, begära att tiden används väl, att man blir rätt utbildad,
              rätt övad och rätt utrustad, vilket är jättebra därför att det
              höjer kvaliteten i försvaret och försvarsförmågan.
            </seg>
            <seg xml:id="i-dc7ecb52c201c50a-0">
              Vi kommer att få bättre sammansatta grupper därför att vi nu
              har avskaffat den sista lagstadgade könsdiskrimineringen i svensk
              lagstiftning, att försvaret enligt lagen om värnplikten egentligen
              bara var intresserat av halva befolkningen, det vill säga män,
              och bortsåg från kvinnor. Vi vill ha blandade grupper också vad
              gäller ålder, bakgrund, utbildning, yrkeserfarenhet och familjesituation.
              Därför får vi ett stabilare försvar och en solid värdegrund.
            </seg>
            <seg xml:id="i-e30ab7bdddf6054b-0">
              Jag skulle vilja avsluta det här inlägget med att be Åsa Lindestam
              att med sedvanligt intresse medverka i att detta blir bra. Det
              har Sverige, Försvarsmakten och landets unga stort intresse av
              konstruktivitet i detta.
            </seg>
          </u>
          <note type="speaker" xml:id="i-fa44c6e6cc044924-0">
            Anf. 33 ÅSA LINDESTAM (S):
          </note>
          <u who="asa_lindestam_726066" xml:id="i-5c5fba63ef37a022-2">
            <seg xml:id="i-122d48de929842a0-0">
              Fru talman! Det är bra om vi håller oss till frågan när vi resonerar,
              för vi har ändå så kort tid på oss. Det här berör Försvarsmakten.
              Det här berör våra myndigheter.
            </seg>
            <seg xml:id="i-8137182480c74205-0">
              Jag vill att vi ska ha ett gott och bra försvar, absolut, men
              de lagar som vi stiftar ska gälla. Det kan inte vara så att myndigheter
              har rätten att skaffa sig överenskommelser där man överprövar
              det vi säger och får göra någonting helt annat.
            </seg>
            <seg xml:id="i-4a7a37942af6f90c-0">
              Jag vill ha arbetsro för Arbetsförmedlingen, och jag vill ha
              arbetsro för a-kassan och för Försvarsmakten. Jag tycker att det
              är helt nödvändigt. Men försvaret har en särställning, och vi
              måste ta ansvar för att vi har tagit bort plikten. Då måste det
              till en lagändring; det kan vi inte komma ifrån.
            </seg>
            <seg xml:id="i-77bfaf84baa7f928-0">
              Det här har vi socialdemokrater varnat för, och Inspektionen
              för arbetslöshetsförsäkringar stämmer in i att det måste till.
              Går det att ordna snabbt är det bra, men jag tror inte att det
              är så.
            </seg>
            <seg xml:id="i-cc4b6b7347b71645-0">
              Jag vill inte medverka till saker där lagar inte gäller, och
              det tror jag inte ministern vill heller. Det här är ett skyndsamt
              ärende. Det är en ytterst allvarlig situation som vi står inför.
              Vi har varnat.
            </seg>
            <seg xml:id="i-e653b98266d5a186-0">
              Jag skulle vilja veta hur ministern tänker utreda och gå vidare
              med det här, på vilket sätt.
            </seg>
            <seg xml:id="i-e34bebb683de6762-0">
              Ministern säger att han inte vill uttala hur myndigheter har
              beslutat. Men jag kan läsa ut att det är precis vad ministern
              gör här därför att han hela tiden hänvisar till att det är helt
              okej med överenskommelser mellan myndigheter. Jag kan inte ställa
              upp på det.
            </seg>
            <seg xml:id="i-d60c1000edd3ad03-0">
              Då vill jag veta: Vad är det som gäller? Kan alltså myndigheten
              träffa helt egna överenskommelser som sätter våra lagar ur spel?
            </seg>
          </u>
          <note type="speaker" xml:id="i-ff8c5d766f9b2aeb-0">
            Anf. 34 Försvarsminister STEN TOLGFORS (M):
          </note>
          <u xml:id="i-7ed067a3689f6c77-15" who="unknown">
            <seg xml:id="i-ba34961fc1384fca-0">
              Fru talman! Nej, jag uttolkar inte alls vad myndigheterna gör.
              Jag återger vad de själva har sagt om sin egen överenskommelse.
              Mer specifikt i det här fallet återger jag vad generaldirektören
              för Arbetsförmedlingen har sagt, hur hon ser på hur regelverken
              ska användas. Försvarsmakten är nämligen inte med och uttolkar
              de regelverken, utan det gör Arbetsförmedlingen på egen hand.
            </seg>
            <seg xml:id="i-ed958d4128c39f73-0">
              Jag har några kommentarer. Om Åsa Lindestam anser att Arbetsförmedlingen
              bryter mot lag är inte en interpellation till försvarsministern
              rätt väg att komma fram, för Arbetsförmedlingen är inte mitt ansvarsområde.
              Det som är mitt verksamhetsområde är Försvarsmakten. Jag ser med
              glädje på att Försvarsmakten och Arbetsförmedlingen kommer fram
              till ett samarbete för att matcha unga med intresse för försvar
              och säkerhet gentemot Försvarsmaktens behov att rekrytera många
              tusen unga till nya riktiga viktiga jobb.
            </seg>
            <seg xml:id="i-841d5f9b51700267-0">
              Jag tycker att det är jättebra att myndigheterna pratar med varandra.
              Men hur Arbetsförmedlingen tolkar sina regelverk är icke mitt
              ansvar. Det ligger på dem som ansvarar för verksamheten i Arbetsförmedlingen,
              i myndigheten och utanför.
            </seg>
            <seg xml:id="i-ed3e898b4d6cc2c1-0">
              Jag väljer att se det så här i stället. Jag noterar Åsa Lindestams
              signal om att Socialdemokraterna är intresserade och villiga att
              bidra till en lösning på den här sortens tekniska frågor som möjligen
              kan uppkomma i reformeringen av försvaret. Det tycker jag är jättebra.
            </seg>
            <seg xml:id="i-2475b3d1238f22b5-0">
              Vi kommer att lägga fram en proposition gällande arbetsrättsliga
              aspekter, skydd för dem på arbetsmarknaden som är kontraktsanställda,
              till exempel deltidsanställda i det nya försvaret. Det har sin
              grund i en mycket omfattande och seriös utredning. Det arbetet
              kommer att pågå framöver.
            </seg>
            <seg xml:id="i-3e0f2aa7f79e49be-0">
              Jag hade gärna också sett bara någon liten markering från Åsa
              Lindestam om att det är bra att vi nu inte längre könsdiskriminerar
              vid rekryteringen till Försvarsmakten och att det är jättekul
              att se att så många unga visar intresse för försvaret, men jag
              tror att det kommer.
            </seg>
          </u>
          <note xml:id="i-563f286a564787d8-3">
            Överläggningen var härmed avslutad.
          </note>
          <note xml:id="i-2feeeaa423d2ec5a-0">
            7 § Svar på interpellation 2010/11:259 om barn i sekundärboende
          </note>
          <note type="speaker" xml:id="i-be372586e6a861f1-0">
            Anf. 35 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-5c74fe65f5445123-0">
            <seg xml:id="i-37e5a21d21cbd55b-0">
              Fru talman! Amineh Kakabaveh har frågat mig om jag är beredd
              att ta initiativ till att det tas fram ökad kunskap om barnfamiljers
              boende på den sekundära bostadsmarknaden.
            </seg>
            <seg xml:id="i-be2c6cd15966052f-0">
              Amineh Kakabaveh menar att mörkertalet gällande barnfamiljer
              och barn på den så kallade sekundära bostadsmarknaden är stort
              och hänvisar till resultaten i Boverkets bostadsmarknadsenkät
              för 2010 som visar att alla kommuner inte har kunskap om hur många
              barn som finns på den sekundära bostadsmarknaden.
            </seg>
            <seg xml:id="i-6c8477280be27ba1-0">
              Jag vill börja med att framhålla att regeringen är mycket angelägen
              om att ha kunskap om och kunna följa utvecklingen på den sekundära
              bostadsmarknaden, som i stort sett kan beskrivas som kommunernas
              boendelösningar för personer som av olika skäl inte blir godkända
              som hyresgäster på den ordinarie bostadsmarknaden, bland annat
              hemlösa personer.
            </seg>
            <seg xml:id="i-aa60982d31b12c62-0">
              Regeringen beslutade därför i februari 2007 om en strategi under
              åren 20072009 för att motverka hemlöshet och utestängning från
              bostadsmarknaden. I anslutning till strategin gav regeringen ett
              antal myndigheter särskilda uppdrag. Socialstyrelsen och Boverket
              fick bland annat i uppdrag att ta fram en plan för hur den sekundära
              bostadsmarknaden återkommande kan kartläggas. Samma myndigheter
              fick också i uppdrag att kartlägga den sekundära bostadsmarknadens
              omfattning och inriktning. Vidare fick Socialstyrelsen i uppdrag
              att tillsammans med berörda myndigheter lämna förslag på hur utvecklingen
              av hemlöshet och utestängning från bostadsmarknaden fortlöpande
              ska kunna följas. Barns och ungdomars situation skulle uppmärksammas
              särskilt inom ramen för detta uppdrag.
            </seg>
            <seg xml:id="i-b02f84797978382f-0">
              Som ett resultat av strategin och de nu redovisade uppdragen
              kartlägger Boverket numera vart tredje år, sedan 2008, omfattningen
              av och inriktningen på den sekundära bostadsmarknaden. För att
              öka kunskapen om hur många barn som förekommer inom den sekundära
              bostadsmarknaden har Boverket också sedan 2009 kompletterat den
              årliga bostadsmarknadsenkäten med en sådan fråga. Eftersom Boverket
              i regleringsbrevet för 2011 fick i uppdrag att genomföra en ny
              kartläggning av den sekundära bostadsmarknaden ser jag ingen anledning
              att föregå det uppdraget genom att vidta ytterligare åtgärder
              för att inhämta kunskap.
            </seg>
            <seg xml:id="i-1847e78110801b48-0">
              Att mot bakgrund av detta hävda, såsom Amineh Kakabaveh gör,
              att regeringen vill öka omfånget på den sekundära bostadsmarknaden
              är häpnadsväckande. De åtgärder som har vidtagits de senaste åren
              visar i stället tydligt, anser jag, regeringens höga ambitioner
              för att motverka hemlöshet och utestängning från bostadsmarknaden.
            </seg>
          </u>
          <note type="speaker" xml:id="i-10b7c13068314bdd-0">
            Anf. 36 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-e57596ee00fe9514-0">
            <seg xml:id="i-1b5ac4c6c7571111-0">
              Fru talman! Jag vill tacka statsrådet Stefan Attefall för svaret.
            </seg>
            <seg xml:id="i-6c9418dabbade782-0">
              Med anledning av de alarmerande rapporterna om barnfattigdom
              har vi i Vänsterpartiet väckt frågan på olika sätt. Vi har bland
              annat skrivit ett tiotal interpellationer för att få regeringen
              uppmärksammad på hur hårt denna politik har slagit mot barnfamiljer
              med svag ställning i samhället och de som redan är socialt utsatta.
              Barnen har fått betala ett högt pris för försämringarna, nedskärningarna
              och utförsäljningarna av välfärden.
            </seg>
            <seg xml:id="i-d38a839d9eb03d1c-0">
              En viktig aspekt i välfärdens kärna är bostaden, som ger en trygg
              start i barnens liv. Jag menar att det inte blir en så trygg start
              i barnens liv när de inte kan bo permanent på ett ställe utan
              ständigt måste flytta.
            </seg>
            <seg xml:id="i-286aa260736b8325-0">
              I min interpellation började jag med att återge ett citat från
              Boverkets bostadsmarknadsenkät BME 2010: Vi frågar också kommunerna
              om det finns barnfamiljer på den sekundära bostadsmarknaden. En
              stor del av kommunerna saknar uppgift om detta. I de 74 kommuner
              som kan svara, finns det sammanlagt mer än 2 600 barnfamiljer
              med totalt ungefär 4 000 barn. Men mörkertalet är alltså stort.
            </seg>
            <seg xml:id="i-39fd3e54ac751a22-0">
              Den sekundära bostadsmarknaden är en viktig indikator på det
              svenska klassamhället i dag. Otryggheten i boendet för barnen
              och deras föräldrar är ingen bra start i livet.
            </seg>
            <seg xml:id="i-f894b7d240a1382d-0">
              Ansvaret för bostadspolitiken är delat mellan kommun och stat.
              Staten kan inte helt överskjuta ansvaret till kommunerna.
            </seg>
            <seg xml:id="i-abf1a3766858ba0c-0">
              Fru talman! Med sekundär bostadsmarknad menas främst andrahandshyrning,
              inte hemlöshet som statsrådet Stefan Attefall påstår. Han försöker
              blanda bort korten, medvetet eller omedvetet. Det som högerpolitiken
              går ut på är att fler som är etablerade på bostadsmarknaden ska
              kunna gynnas av gynnsammare skatteregler vid andrahandsuthyrning
              liksom vid omvandling av hyresrätter till bostadsrätter.
            </seg>
            <seg xml:id="i-7cb64ee0826380c7-0">
              Motviljan att bevara hyresrätter och enbart ge bidrag till dem
              som äger sitt boende samt motviljan att stimulera nyproduktion
              och hyresrätter med rimliga hyror drabbar bara barnfamiljer och
              de som har en svag ekonomi.
            </seg>
            <seg xml:id="i-c1fc77f9406d0a3f-0">
              Svårigheten att ha kvar ett förstahandskontrakt förstärks också
              nu när miljonprogramsområdena ska renoveras med risk för kraftiga
              hyreshöjningar detta då den nuvarande regeringen avvisar statligt
              ansvar för den tidigare statliga miljonprogramssatsningen. Det
              utestänger många, inte minst barnfamiljer med låg inkomst, menar
              jag. Det finns ett stort behov av upprustning av miljonprogramsområdena.
              Attefall och de borgerliga vägrar att stödja detta. ROT och RUT,
              alltså hembidrag för villaägare, är viktigare än de 4 000 barnen.
            </seg>
          </u>
          <note type="speaker" xml:id="i-57ca6b49cb81be46-0">
            Anf. 37 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-5c74fe65f5445123-1">
            <seg xml:id="i-8a96cd8efefb3e70-0">
              Fru talman! Jag kan hålla med Amineh Kakabaveh om att vi har
              många barn som far illa i Sverige i dag av fattigdom och av dåliga
              boendeförhållanden. Vi har ett stort ansvar som politiker, på
              både kommunal och statlig nivå, att göra allt vi kan för att försöka
              motverka detta och hjälpa till. Det engagemanget tror jag är ganska
              likartat hos en vänsterpartist och en kristdemokrat, exempelvis.
            </seg>
            <seg xml:id="i-524bbb89f8243d14-0">
              Nästa fråga är då: Hur ser fakta ut? Ja, en del är bostadspolitiken.
              Vi har sedan ungefär 1993 byggt hälften så mycket som våra nordiska
              grannländer. Vi har i Sverige kroniskt underinvesterat i bostadssektorn.
              Under en följd av år som detta skedde var Amineh Kakabavehs parti
              med och styrde Sverige genom att delta i ett regeringsunderlag
              en kapitalt misslyckad bostadspolitik. Det är den vi skördar frukterna
              av i dag.
            </seg>
            <seg xml:id="i-730bcd6c8555d4a1-0">
              Nästa sak att titta närmare på är hur exempelvis barnfattigdomen
              har utvecklats. Då vet vi att antalet fattiga barn stadigt har
              minskat över en längre tid men också under alliansregeringens
              tid. Men det är också sant att snittinkomsterna har stigit under
              alliansregeringens tid, så att skillnaden har ökat något de senaste
              åren mellan snittet och de som har det mindre bra ställt.
            </seg>
            <seg xml:id="i-f2ce4e8db455e96e-0">
              Vad beror det på i sin tur? Jo, det beror på att vi har haft
              en god utveckling av medianinkomsterna. Det har varit en positiv
              utveckling för det stora flertalet. Men de som framför allt har
              levt mycket på bidrag har halkat efter relativt sett, eftersom
              de har haft en svagare förstärkning av sin inkomst. Och vad beror
              det på? Jo, det beror bland annat på att bostadsbidraget har legat
              stilla sedan 1997.
            </seg>
            <seg xml:id="i-f368453975c2fcd7-0">
              Vem styrde Sverige under senare delen av 90-talet och i början
              av 2000-talet? Jo, Vänsterpartiet tillsammans med Socialdemokraterna.
            </seg>
            <seg xml:id="i-06f2be3c5cf930b4-0">
              Nu höjer vi barndelen i bostadsbidraget rejält från nästa årsskifte.
              Vi har redan höjt flerbarnstillägget för att hjälpa flerbarnsfamiljer,
              inte minst ensamstående kvinnor med barn som har haft en svår
              utveckling.
            </seg>
            <seg xml:id="i-ed6e6c964bf4f07a-0">
              Vi har också haft en ambitiös politik på jobbområdet. Exempelvis
              har jobbskatteavdraget gett en undersköterska en extra månadslön.
              Vad hade hänt med den extra månadslönen om Amineh Kakabaveh hade
              fått bestämma? Den hade inte funnits. Undersköterskan, kanske
              med två tre barn, hade haft en månadslön mindre per år om Amineh
              Kakabaveh hade fått bestämma. Hade det förbättrat situationen
              för en lågavlönad kvinna i vården exempelvis? Nej.
            </seg>
            <seg xml:id="i-94423fb8739962aa-0">
              Man måste ha ett engagemang och det uppskattar jag att Amineh
              Kakabaveh har men också kunskap om fakta och en politik som leder
              till förbättringar och ger människor mer pengar i plånboken och
              större möjlighet att bosätta sig i en bostad.
            </seg>
            <seg xml:id="i-b9a4cddcdc78b582-0">
              I dag mäter vi hur många barn som blir vräkta. Det gjorde man
              inte under den tid då Amineh Kakabaveh var med och styrde Sverige.
              Vi ser att antalet vräkningar har minskat sedan 2006. Antalet
              barn som blir vräkta har minskat sedan vi började mäta i mitten
              av förra mandatperioden.
            </seg>
            <seg xml:id="i-782195f093b23d0d-0">
              Vi har en strategi mot hemlöshet, och vi jobbar aktivt med en
              generell bostadspolitik som skapar fler bostäder. Vi jobbar också
              för att försöka utnyttja befintligt bestånd på ett effektivare
              sätt. Vi sätter alla klutar till för att skapa en bostadsmarknad
              som fungerar bättre.
            </seg>
            <seg xml:id="i-657e8795475c152b-0">
              Det här är svåra frågor som tar lång tid, och det har vi respekt
              för. Facit fram till 2006 var negativt ur de allra flesta aspekter.
              Det var då Amineh Kakabaveh och Vänsterpartiet var med och styrde
              Sverige.
            </seg>
            <seg xml:id="i-0028bed7224f522b-0">
              Nu mäter vi, och vi jobbar aktivt med frågorna och för en politik
              som skapar fler jobb och bättre ekonomi för dessa människor. Vi
              har redan gjort reformer och kommer med ytterligare reformer vid
              årsskiftet.
            </seg>
            <seg xml:id="i-5182c1faef46b1a8-0">
              Amineh Kakabaveh borde snarare instämma och vilja delta i att
              förstärka vår politik i stället för att försöka få det att framstå
              som att den inte finns.
            </seg>
          </u>
          <note type="speaker" xml:id="i-c58c14fcb2982119-0">
            Anf. 38 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-e57596ee00fe9514-1">
            <seg xml:id="i-cc6d0d4f66b3d836-0">
              Fru talman! Det är vanligt här i kammaren att man attackerar
              när man inte har en bra politik. Så är det inom politiken. Det
              är dock sorgligt att statsrådet inte ens nämner att det finns
              4 000 barn som inte har en permanent bostad. Den sekundära bostadsmarknaden
              innebär andrahandsuthyrning, och det är inte hemlöshet.
            </seg>
            <seg xml:id="i-1cc2c8408a1d9e82-0">
              Ska vi tala hemlöshet är det många barn som vräks. Många invandrade
              barn och ensamstående med barn lever under fattigdomsgränsen.
              Det finns statistik på det.
            </seg>
            <seg xml:id="i-19ad54592dab712b-0">
              Det är märkligt att säga att det har blivit bättre under denna
              regering. De rika har blivit rikare av högerregeringens politik
              men inte de fattiga. I dag lever fler än 300 000 barn i fattigdom.
              År 2008 var det enligt SCB 252 000 barn. Av dem var 31,4 procent
              fattiga barn från invandrarhushåll i Malmö. Det nämns inte ens,
              och det har successivt ökat. År 2011 är det 50 000 fler. Det är
              fruktansvärt.
            </seg>
            <seg xml:id="i-e391c3966ec50bc9-0">
              Det finns ingen logik i er politik. Det är häpnadsväckande. Den
              borgerliga regeringen har ingen logik i sin politik. Det är det
              viktiga, inte att Vänsterpartiet samarbetade med regeringen för
              fem år sedan. Men det attackerar ni fortfarande. Kom i stället
              med en politik som övertygar mig och de 2 600 familjer och 4 000
              barn som inte har en permanent bostad!
            </seg>
            <seg xml:id="i-72f14c84ced33b95-0">
              Er politik gynnar inte de fattiga och utsatta. Era RUT- och ROT-avdrag
              gynnar välbärgade familjer som har råd att betala. Resten får
              lida.
            </seg>
            <seg xml:id="i-7a48dc71cd74428a-0">
              Vi rödgröna har föreslagit att det ska byggas 40 000 lägenheter
              per år. Hälften ska vara hyresrätter så att familjerna har någonstans
              att bo. Hyresrätten håller på att utarmas. I dag har man hyreshöjningar
              i Helsingforssregionen på mellan 25 och 60 procent. Det är fruktansvärt;
              folk kan inte bo kvar. När man renoverar miljonprogramsområdena
              höjs hyrorna. Då blir det ännu mer fattigdom och ännu fler barnfamiljer
              som inte har någonstans att bo.
            </seg>
            <seg xml:id="i-6dc1920a76896efa-0">
              Jag efterlyser en politik som levererar till de människor som
              jag avser och inte till dem som regeringen redan genom olika skatteavdrag
              har gjort rikare. Det är kärnan i hela debatten.
            </seg>
          </u>
          <note type="speaker" xml:id="i-a2c194f4d6c17d14-0">
            Anf. 39 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-5c74fe65f5445123-2">
            <seg xml:id="i-78b70c0c7a97f240-0">
              Fru talman! Jag tror inte att jag kan övertyga Amineh Kakabaveh,
              för hon är så låst vid sina uppfattningar att hon inte lyssnar
              på mina argument. Men förhoppningsvis förstår andra som lyssnar
              på debatten och läser protokollet att vi har höjt flerbarnstillägget
              och kommer att höja barndelen i bostadsbidraget rejält från årsskiftet.
              Det handlar om så stora höjningar som 350 kronor för ett barn,
              425 kronor för två barn och 600 kronor för tre barn per månad.
              Det har inte skett någon höjning sedan 1997, trots bland andra
              Amineh Kakabavehs medverkan i regeringsunderlaget under tiden
              innan vi tog över makten.
            </seg>
            <seg xml:id="i-fbfcedfd4c6bee87-0">
              Vi har en hemlöshetsstrategi. Vi mäter hur många barn som vräks,
              vilket man inte gjorde tidigare. Vi följer upp frågorna noga.
              Vi sprider goda idéer. Vi märker att hur kommunerna jobbar med
              hemlöshetsfrågor påverkar antalet. Vi jobbar ambitiöst med att
              skapa en generellt bättre arbetsmarknad. Jag nämnde jobbskatteavdraget
              som ger undersköterskan en extra månadslön och som Amineh Kakabaveh
              har varit emot hela vägen och helst av allt vill ta ifrån undersköterskan
              i morgon om hon fick bestämma.
            </seg>
            <seg xml:id="i-a704f7ae975ee1b0-0">
              Vi har haft en finanskris. Det har uppmärksammats i hela världen
              men möjligtvis inte i Vänsterpartiets riksdagsgrupp. Sverige har
              gått ur krisen bättre än de flesta andra länder. Vi har en bättre
              sysselsättningsutveckling än andra länder, och jobben ökar i rask
              takt.
            </seg>
            <seg xml:id="i-ee6f1ab2c11503cf-0">
              Nu gäller det att se till att människor som har deltidsarbeten,
              som är arbetslösa, som är i utanförskap eller är allt för beroende
              av bidrag kan få komma in på den reguljära arbetsmarknaden och
              öka sin arbetsmängd. Då måste det finnas goda resurser i arbetsförmedling
              och utbildning och givetvis också ekonomiska stimulanser som skapar
              goda förutsättningar för detta.
            </seg>
            <seg xml:id="i-2150c8508a4adbfe-0">
              Antalet barn som lever i direkt fattigdom har minskat. Vi har
              också haft en utveckling där genomsnittet har haft en god inkomstutveckling.
              Vi har haft god reallöneutveckling, och de som har jobb har haft
              en god utveckling. Den relativa skillnaden har dock ökat något,
              och det är det som skapar debatten om barnfattigdom.
            </seg>
            <seg xml:id="i-b21f244d99eed94b-0">
              Självklart ska vi se till att alla får del av välfärdsförbättringar,
              och därför har regeringen vidtagit ett antal åtgärder.
            </seg>
            <seg xml:id="i-0a7860a83e1123bf-0">
              När det gäller bostadspolitiken har det under lång tid byggts
              alldeles för lite. Vad har det berott på? En del av problemet
              har varit att vi i Sverige har använt Vänsterpartiets taktik med
              subventioner som inte har varit träffsäkra för fem öre. När vi
              hade subventioner hade våra grannländer inte alls motsvarande.
              Ändå följde vi samma utvecklingskurvor som dem fast på en mycket
              lägre nivå. När vi avskaffade subventionerna sjönk bostadsbyggandet
              i alla andra länder samtidigt. Det kom nämligen en finanskris
              som påverkade byggandet.
            </seg>
            <seg xml:id="i-b7f35f9189b71a3a-0">
              Vi måste skapa långsiktigt goda spelregler, minska krånglet,
              få mer liktydig tillämpning av regelverket i kommunerna och ta
              fram mer detaljplaner. Vi måste också få ett mycket aktivare förhållningssätt
              mot kommuner, myndigheter, stat och aktörer på bostadsmarknaden
              så att vi kan skapa en långsiktigt högre bostadsproduktion.
            </seg>
            <seg xml:id="i-edfa838c072a7246-0">
              Vi måste också fundera på hur vi kan använda befintligt bestånd
              bättre. Studenter kan kanske hyra in sig i en villa där det finns
              en övervåning eller en souterrängkällare ledig. Sådant vill vi
              uppmuntra.
            </seg>
            <seg xml:id="i-1322768c4bff3545-0">
              Vi måste vända på alla stenar för att skapa fler bostadstillfällen
              och samtidigt jobba aktivt med sociala insatser för att hjälpa
              dem som har det extra svårt att komma ur sin situation och få
              ett fotfäste på bostadsmarknaden och arbetsmarknaden. Det är regeringens
              strategi. Vad står mot detta?
            </seg>
          </u>
          <note type="speaker" xml:id="i-2b1be176b8dc1607-0">
            Anf. 40 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-e57596ee00fe9514-2">
            <seg xml:id="i-04ee18bda0f3ad2d-0">
              Fru talman! Det är glädjande att statsrådet på slutet tar till
              sig detta och vill vända på alla stenar, vilket är väldigt bra,
              i stället för att vara stolt över de skattesänkningar som alltmer
              påverkat dem som redan hade svårt på både bostadsmarknaden och
              arbetsmarknaden.
            </seg>
            <seg xml:id="i-51e7875c65029842-0">
              Jag menar att försäkringarna har påverkat så många människor
              med flera barn, ensamstående och så vidare. Man talar inte om
              dem, utan man talar om dem som redan har det gott och vi som har
              det bra. Det är inte något man ska vara stolt över.
            </seg>
            <seg xml:id="i-57894bc06d9d09b0-0">
              Detta är viktigt. Här menar statsrådet att man har försatt subventioner.
              Staten har inte bidragit till kommunerna för att de ska öka byggandet
              av nyproduktion. Även om man hade gjort det är det fortfarande
              fråga om bostadsrätter. Det vet vi.
            </seg>
            <seg xml:id="i-7f9ffbb38d6e69f3-0">
              Boverket, Hyresgästföreningen med flera på bostadsmarknaden har
              förvarnat och gjort tydligt för regeringen att statens bidrag
              till kommunerna har påverkat så att det byggs mycket mindre, och
              när det byggs så byggs det bara bostadsrätter.
            </seg>
            <seg xml:id="i-4e3c9bda4559a1e6-0">
              Vi vet att i dag behöver mer än 300 000 människor lägenheter.
              Det är viktigt inte minst för de 2 600 barnfamiljerna. Där måste
              man ha en politik. Att höja barnbidraget, bostadsbidraget eller
              studiebidraget med 100 eller 200 kronor är positivt. Men det är
              inte tillräckligt för att människor ska få en trygghet i starten
              på livet.
            </seg>
            <seg xml:id="i-8c225efc2cb8d0d5-0">
              Det är vad Vänsterns politik bygger på. De utsatta ska få det
              bättre.
            </seg>
          </u>
          <note type="speaker" xml:id="i-16a58ca360b8c9d0-0">
            Anf. 41 Statsrådet STEFAN ATTEFALL (KD):
          </note>
          <u who="stefan_attefall_5bf196" xml:id="i-1d02939e4b692052-0" next="cont">
            <seg xml:id="i-f7784a549c5c6fe8-0">
              Fru talman! Jag längtar till att vi ska få en situation där vi
              får något slags alternativ från vänstersidan så att vi har något
              att jämföra med. I dagens läge vet man inte vad bland annat Vänsterpartiet
              tycker i de olika frågorna.
            </seg>
            <seg xml:id="i-803d6994325055b2-0">
              Det som framgår av interpellationen är bara att Vänsterpartiet
              vill veta mer om barns bostads- och uppväxtvillkor. Jag vill påstå
              att sedan alliansregeringen kom till makten vet vi i dag mer.
              Med de uppdrag som vi har ute på Boverket och Socialstyrelsen
              kommer vi att veta ännu mer. Vi mäter nu på ett annat sätt och
              ser problemen mycket tydligare än vad man gjorde under tidigare
              socialdemokratiska regeringar.
            </seg>
            <seg xml:id="i-d83d011525088602-0">
              Utifrån det arbetar vi aktivt med strategier men också med ekonomisk-politiska
              och sociala insatser för att skapa bättre villkor för barn som
              exempelvis lever i andrahandsboende eller ännu sämre situationer.
              Det är en ambitiös politik. Jag försökte beskriva den i ett antal
              exempel här tidigare för att skapa bättre villkor.
            </seg>
            <seg xml:id="i-e4f8cc8721a1f293-0">
              Självklart räcker inte bidrag. Bidrag är viktiga i vissa lägen.
              Men det handlar om att få människor att få en egen bostad, ett
              eget arbete och ofta också en generellt god ekonomisk miljö för
              att komma in på arbetsmarknaden.
            </seg>
            <seg xml:id="i-7f76b50969bd8173-0">
              Jag tycker att Amineh Kakabaveh kan titta sig runt om i världen.
              Vem har hanterat finanskrisen bäst? Vilket land går starkt ur
              detta? Frågan är: Hur gör vi nu efter finanskrisen? Hur skapar
              vi en arbetsmarknad som gör att den ensamstående mamman, den deltidsarbetande,
              den arbetslöse och den sjukskrivne kan komma tillbaka till arbetslivet?
            </seg>
            <seg xml:id="i-179a51ed78f52068-0">
              Alliansregeringen är fullt engagerad i att skapa en sådan utveckling
              efter krisen. Alla goda krafter borde fundera på hur de kan medverka
              i detta i stället för att drömma om en tillvaro där man med några
              bidrag eller några skattehöjningar skulle kunna åstadkomma någonting
              som aldrig har fungerat tidigare. Tyvärr är det väl det enda recept
              vi får från Vänsterpartiet än så länge. Men vi kan väl hoppas
              på framtiden även här.
            </seg>
          </u>
          <note xml:id="i-563f286a564787d8-4">
            Överläggningen var härmed avslutad.
          </note>
          <note xml:id="i-14eb196d6fbbd6e8-0">
            8 § Bordläggning
          </note>
          <note xml:id="i-448d2c468ef1db9e-0">
            Anmäldes och bordlades
          </note>
          <note xml:id="i-af60a2d3edd54a8f-0">
            9 § Anmälan om interpellation
          </note>
          <note xml:id="i-1a2610f8d0a6b7f6-0">
            Anmäldes att följande interpellation framställts
          </note>
          <note xml:id="i-394cea2faa835956-0">
            den 8 april
          </note>
          <note xml:id="i-6085cea06758b9f9-0">
            William Petzäll
          </note>
          <note xml:id="i-0b4b58cbb1dddbb5-0">
            Interpellationen redovisas i bilaga som fogats till riksdagens
            snabbprotokoll tisdagen den 12 april.
          </note>
          <note xml:id="i-838b4089fc6fbfd6-0">
            10 § Anmälan om fråga för skriftligt svar
          </note>
          <u who="stefan_attefall_5bf196" prev="cont" xml:id="i-a19eb7efd6b921cd-0">
            <seg xml:id="i-8b19edf6e41d77eb-0">
              Anmäldes att följande fråga för skriftligt svar framställts
            </seg>
          </u>
          <note xml:id="i-394cea2faa835956-1">
            den 8 april
          </note>
          <note xml:id="i-b28b8dff81dbfbc4-0">
            Robert Halef
          </note>
          <note xml:id="i-77a3bb2ad45607c1-0">
            Frågan redovisas i bilaga som fogats till riksdagens snabbprotokoll
            tisdagen den 12 april.
          </note>
          <note xml:id="i-60fdb76aec214cff-0">
            11 § Kammaren åtskildes kl. 11.04.
          </note>
          <note xml:id="i-92645d9e783eabc8-0">
            Förhandlingarna leddes av tredje vice talmannen.
          </note>
          <note xml:id="i-c13790392d71aae2-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
