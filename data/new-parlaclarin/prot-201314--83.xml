<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--83</head>
          <docDate when="2013-03-13">2013-03-13</docDate>
        </div>
      </front>
      <body>
        <div>
          <note xml:id="i-aa426f5bb3b742e8-0">
            ﻿
          </note>
          <note xml:id="i-335c0fa6ce4e8813-0">
            Riksdagens protokoll
          </note>
          <note xml:id="i-d2b70a86467575c9-0">
            2013/14:83
          </note>
          <note xml:id="i-17f21a0ba7f93fa1-0" type="date">
            Torsdagen den 13 mars
          </note>
          <note xml:id="i-112445ad4f4b7f41-0">
            Kl. 12:00 - 18:58
          </note>
          <note xml:id="i-b28b312f6eea97bd-0">
            1 § Anmälan om återtagande av plats i riksdagen
          </note>
          <note xml:id="i-328308091d8c1a61-0">
            Talmannen meddelade att Linda Wemmert (M) skulle återta sin plats
            i riksdagen från och med den 24 mars, varigenom uppdraget som
            ersättare skulle upphöra för Gustav Schyllert (M).
          </note>
          <note xml:id="i-db3e580930f687b6-0">
            2 § Anmälan om kompletteringsval
          </note>
          <note xml:id="i-32b631d55a8e104f-0">
            Talmannen meddelade att Moderata samlingspartiets riksdagsgrupp
            på grund av uppkommen vakans anmält Cristina Husmark Pehrsson
            som suppleant i socialutskottet.
          </note>
          <note xml:id="i-2f8d5e7da42d5184-0">
            Talmannen förklarade vald till
          </note>
          <note xml:id="i-1ab2be9915121bbf-0">
            suppleant i socialutskottet
          </note>
          <note xml:id="i-419dae82ad0ecb09-0">
            3 § Ärenden för hänvisning till utskott
          </note>
          <note xml:id="i-203c34bb7b0031c0-0">
            Följande dokument hänvisades till utskott:
          </note>
          <note xml:id="i-a4da312ff634adc2-0">
            4 § Våldsbrott och brottsoffer
          </note>
          <note xml:id="i-2323e64984bce2bc-0">
            Anf. 1 ANNA WALLÉN (S):
          </note>
          <note xml:id="i-4df7c814fd0f56d2-0">
            Herr talman! Vi är nu inne på justitieutskottets behandling av
            motioner som rör våldsbrott och brottsoffer. Vi socialdemokrater
            står bakom alla våra reservationer, men här och nu yrkar jag bifall
            till reservation nr 5.
          </note>
          <note xml:id="i-fc5776ef9172c7eb-0">
            Betänkandet innehåller många viktiga frågor, och det känns väldigt
            bra att vi socialdemokrater, tillsammans med Vänsterpartiet och
            Miljöpartiet, har fått gehör för att det ska finnas ett barnahus
            i varje län samt för att polisen ska bistå kvinnor som flyr från
            sina hem med hjälp att hämta deras tillhörigheter.
          </note>
          <note xml:id="i-3693ee9204b8dbe9-0">
            Det är viktigt att bemöta barn som är brottsoffer på rätt sätt.
            Den första kontakten kan många gånger vara avgörande för deras
            fortsatta bearbetning och hantering av det de varit med om. Sedan
            några år finns det barnahus runt om i Sverige. Där samlar man
            alla utredande myndigheter, allt stöd och all behandling under
            ett och samma tak, i en miljö som är anpassad för att i möjligaste
            mån minska påfrestningarna för barnet.
          </note>
          <note xml:id="i-592041f87965771c-0">
            Verksamheten har efter utvärdering visat sig vara mycket väl
            fungerande på så sätt att barn som utsätts för våld och övergrepp
            får ett bättre bemötande och stöd genom rättsprocessen. Vi vill
            att det ska finnas ett barnahus i varje län framöver, vilket regeringen
            bör stimulera. Vi anser också att regeringen bör medverka till
            att barnahusens uppdrag omfattar barn upp till 18 år. I dag är
            170 av landets 290 kommuner kopplade till ett barnahus, och barnahus
            saknas helt i fem län. Det är som sagt glädjande att en majoritet
            i justitieutskottet står bakom förslaget, men tyvärr väljer regeringspartierna
            att inte prioritera satsningar på barnahus som så väl behövs i
            hela Sverige.
          </note>
          <note xml:id="i-6ecadd5ce0ac005a-0">
            Sverige är ett av världens mest jämställda länder, men fortfarande
            har vi inte lyckats komma till rätta med det yttersta uttrycket
            för ojämställdhet – mäns våld mot kvinnor. Förra veckan presenterades
            en rapport i EU om våld mot kvinnor i EU-länderna. Sverige låg
            i botten. Nästan varannan kvinna i Sverige uppger att de har blivit
            utsatta för våld, sexuella trakasserier, hot eller förföljelser.
            Vi har mycket kvar att göra.
          </note>
          <note xml:id="i-13745b973ade274b-0">
            Våld mot kvinnor är ett stort problem som kräver en helhetssyn
            när det gäller kunskap och insatser. Ofta fokuserar forskning
            och annat arbete mot mäns våld mot kvinnor på kvinnorna och inte
            på männen – man kallar till och med våldet kvinnovåld, trots att
            det handlar om mäns våld mot kvinnor. För att få en fullständig
            bild av dessa övergrepp och vad som ligger bakom dem bör det till
            ett ökat fokus på männens roll i fall av våld och övergrepp mot
            kvinnor.
          </note>
          <note xml:id="i-237607169c00a4f5-0">
            Bemötandet av kvinnor som anmäler våldtäkt eller våldtäktsförsök
            måste bli mycket bättre. Hur brottsoffren blir bemötta i samband
            med polisanmälan, förundersökning och rättegång är ofta avgörande
            för hur de hittar tillbaka till en dräglig vardag igen. Vi socialdemokrater
            har länge velat tillsätta en oberoende granskningskommission som
            går till botten med varför det är en så liten del av anmälda våldtäkter
            som leder till att en gärningsman åtalas. Det är glädjande att
            vi nu har kunnat enas om detta och tillsätta en parlamentarisk
            kommitté. Det är väldigt viktigt för alla brottsoffer.
          </note>
          <note xml:id="i-4633c6a06c5fcbd5-0">
            Nu har vi också fått stöd i justitieutskottet för att kvinnor
            som flyr från sina hem ska få hjälp av polisen att hämta sina
            tillhörigheter. Det borde vara en självklarhet. Många kvinnor
            som tvingas fly från en våldsam man till exempelvis kvinnojourer
            hinner sällan packa sin väska, och rädsla och hot gör det omöjligt
            att vända hem igen för att hämta sina tillhörigheter.
          </note>
          <note xml:id="i-5c9a03523303b399-0">
            I utskottet finns det majoritet för det här, men än en gång kommer
            Johan Linander från Centerpartiet med konstiga uttalanden. Enligt
            Linander är förslaget helt onödigt eftersom regeringen jobbar
            med frågan. Det brukar ofta låta så – men hur många år ska det
            då ta för regeringen att säga åt polisen att det ska ingå i deras
            arbetsuppgifter att bistå kvinnor i att vända hem och hämta sina
            tillhörigheter? Jag tycker i stället att Johan Linander borde
            glädjas över det beslut vi kommer att fatta här i dag. Det är
            ett beslut som gör livet lite mindre jäkligt för de kvinnor som
            tvingas fly från sina hem.
          </note>
          <note xml:id="i-0e66492f33b6a11b-0">
            Vi socialdemokrater ser allvarligt på hedersvåld och hedersförtryck.
            Denna typ av våld och förtryck är avsiktligt, välkalkylerat och
            accepterat inom vissa grupper som anser sig ha rätt att agera
            utanför lagen för att få genomslag för sina värderingar. Det är
            också ett våld som riktar sig framför allt mot kvinnor som har
            lite kontakt med samhället och ofta tvingas leva isolerat.
          </note>
          <note xml:id="i-1054f0fb1555b40c-0">
            En viktig del i att skydda personer som riskerar att utsättas
            för brott relaterade till hedersproblematik är att det finns bra
            hot- och riskanalyser. I dag görs hot- och riskanalyser både av
            socialtjänsten och av polisen. Ibland skiljer sig dessa åt, vilket
            leder till att fel insatser görs och i värsta fall kan leda till
            att den som känner sig hotad råkar riktigt illa ut. Därför behövs
            en bättre samordning mellan myndigheter avseende både insatser
            och hot- och riskanalyser.
          </note>
          <note xml:id="i-8eafd795267db8d8-0">
            När vi nu debatterar brottsoffer vill jag lyfta fram de viktiga
            vittnesstödjarna. Sveriges brottsofferjourer arbetar med att stödja
            vittnen. Vittnesstöd är ideellt engagerade personer som har fått
            utbildning i hur rättegången går till samt vilket stöd brottsoffer
            och vittnen behöver. Deras roll är att ge information och trygghet.
            Att vänta i samma rum som den tilltalade och dennes advokat känns
            för de flesta väldigt obehagligt. Brottsoffer och vittnen har
            rätt till ett eget väntrum, vilket vittnesstödjarna kan informera
            om och hjälpa till att kräva. Vittnesstöd vet hur rättssalen ser
            ut och känner till de flesta åklagare och domare i den lokala
            tingsrätten.
          </note>
          <note xml:id="i-40803f9f35d320f5-0">
            I dag kan brottsofferjourerna söka stöd för samordning av vittnesstödsverksamheten.
            Bidraget är 125 000 kronor vid 1 500 eller fler avgjorda ärenden.
            I Växjö tingsrätt avgörs ca 1 350 ärenden per år, och det innebär
            att vittnesstödsverksamheten i Växjö inte får några pengar alls.
            Det känns helt orimligt att ha dessa stela principer, och det
            kan få till följd att man på flera håll i Sverige inte har möjlighet
            att stödja vittnen. Det är faktiskt läget i Växjö just nu – man
            har inte möjlighet att ha kvar vittnesstödsverksamheten.
          </note>
          <note xml:id="i-f2ede8f5188a18d6-0">
            Jag vill därför avsluta mitt anförande med att fråga regeringspartierna
            om ni kommer att förändra hur vittnesstödsbidragen fördelas.
          </note>
          <note xml:id="i-63cf9530940f08e3-0">
            (Applåder)
          </note>
          <note xml:id="i-5c34034ecc6499d0-0">
            I detta anförande instämde Christer Adelsbo, Kerstin Haglö och
            Morgan Johansson (alla S).
          </note>
          <note type="speaker" xml:id="i-49bf7fe418534d69-0">
            Anf. 2 AGNETA BÖRJESSON (MP):
          </note>
          <u who="agneta_borjesson_dc9726" xml:id="i-c7be7f891a5b4024-0">
            <seg xml:id="i-2ae82942ffdbb784-0">
              Herr talman! Vi debatterar justitieutskottets betänkande nr 18
              Våldsbrott och brottsoffer . Det är ett betänkande där riksdagen
              ska besluta om så mycket som tre tillkännagivanden, och det är
              inte helt vanligt att ett utskott så tydligt markerar mot regeringen.
              Anna Wallén har alldeles nyss talat om punkterna barnahus och
              att man lite lättare ska kunna få polisskydd för att hämta sina
              saker när man är utsatt för våld och hot i hemmet. Jag står givetvis
              bakom de delarna.
            </seg>
            <seg xml:id="i-3fb8d5991300bccd-0">
              Vi står förstås dessutom bakom samtliga våra tre reservationer.
              De gäller utökad användning av fotboja, en haverikommission samt
              vikten av att göra en översyn av levnadsvillkor för personer med
              skyddade uppgifter.
            </seg>
            <seg xml:id="i-d3054a2106e6f818-0">
              För tids vinnande här i kammaren yrkar jag bifall bara till reservation
              nr 2, som handlar om behovet av en haverikommission när en kvinna
              dödats genom våld i en nära relation. Det är också åt detta som
              jag kommer att ägna större delen av mitt anförande och förklara
              varför jag menar att de åtgärder som redan är genomförda, som
              visserligen är ett steg på vägen, inte räcker till.
            </seg>
            <seg xml:id="i-071069b2242aa7bb-0">
              Under åren 1990–2004 dödades i genomsnitt 17 kvinnor varje år
              av män som de hade haft en nära relation till. I de allra flesta
              fall hade de haft kontakt med hälso- och sjukvården eller sociala
              eller rättsvårdande myndigheter, eller alla tre, på grund av utsatthet
              eller våld. Efter det har det inte förts någon samlad statistik.
            </seg>
            <seg xml:id="i-2e6021c8be499e51-0">
              Däremot har Socialstyrelsen gjort en genomlysning av tolv fall
              av kvinnor som dödats av sin man eller sambo alternativt före
              detta man eller sambo. Utredningen har pågått sedan 2012 och presenterades
              för drygt en månad sedan, och man ser fortfarande samma mönster.
              Rapporten konstaterar att det är uppenbart att majoriteten av
              kvinnorna som har mördats har haft kontakt med myndigheter som
              kände till våldet. Socialstyrelsen har också uppdagat flera brister
              i efterlevnad av lagar och regelverk. Myndigheterna har helt enkelt
              inte gjort det som de ska.
            </seg>
            <seg xml:id="i-95e8cb3151183397-0">
              Parallellt med detta vet vi av de öppna jämförelserna att mindre
              än hälften av kommunerna har aktuella rutiner för hur personal
              inom socialtjänsten ska agera vid indikationer på att en kvinna
              är utsatt för våld. Mindre än 40 procent av kommunerna uppger
              att de använder standardiserade bedömningsmetoder. 85 procent
              av kommunerna har information på sin webbplats om den hjälp de
              erbjuder våldsutsatta kvinnor. Det är bra, men det är bara en
              av tio kommuner som har översatt informationen till vanligt förekommande
              språk i kommunen. Även om de flesta kommuner numera uppger att
              de kan erbjuda skyddat boende för våldsutsatta kvinnor är det
              bara omkring hälften av kommunerna som erbjuder ett sådant boende
              till kvinnor som har ett missbruk.
            </seg>
            <seg xml:id="i-657a7d9a542a400f-0">
              Herr talman! Att en person mördas i en nära relation är ett misslyckande
              för samhället och en fruktansvärd tragedi för barn och andra närstående.
              Att en person mördas efter att ha bett om hjälp som hon har rätt
              till men samhället misslyckas med att hjälpa till är ännu värre.
            </seg>
            <seg xml:id="i-7bdd657a1d89fc54-0">
              Skulle det finnas systematiska fel, vilket det har visat sig
              under många år, att myndigheter till och med bryter mot uppsatta
              regler, gör det onödigt krångligt att få hjälp eller erbjuder
              ett annat stöd än det som bör erbjudas, då menar jag att det finns
              oerhört mycket att vinna på att strama upp metoderna för hur man
              kan förebygga att ytterligare mord begås. Jag tror att ett sådant
              sätt är att verkligen utreda och tillsätta en haverikommission
              för varje nytt mord som begås.
            </seg>
          </u>
          <note xml:id="i-1bf8e7895e6e5a77-0">
            Jag yrkar bifall till reservation nr 2.
          </note>
          <note type="speaker" xml:id="i-d767bce2da8d6589-0">
            Anf. 3 LENA OLSSON (V):
          </note>
          <u who="lena_olsson_fc0610" next="cont" xml:id="i-f941842c3d52eecc-0">
            <seg xml:id="i-a4752617e1fc86a8-0">
              Herr talman! Vi debatterar ett betänkande med motioner från allmänna
              motionstiderna 2011, 2012 och 2013. Jag står givetvis bakom alla
              Vänsterpartiets reservationer, men för tids vinnande yrkar jag
              bifall bara till reservation nr 4.
            </seg>
          </u>
          <note xml:id="i-a25c375d9bae2931-0">
            Jag instämmer helt och hållet i de anföranden som hållits här
            av dels Anna Wallén, Socialdemokraterna, dels Agneta Börjesson,
            Miljöpartiet.
          </note>
          <u who="lena_olsson_fc0610" prev="cont" xml:id="i-e8f24bd13834f4c6-0">
            <seg xml:id="i-10fff4a9d1a0b990-0">
              Vi kan slå fast att våldsbrott och brottsoffer är väldigt angelägna
              frågor.
            </seg>
            <seg xml:id="i-b2fa830537c5db3d-0">
              Jag vill börja med att säga att det är av största vikt att vi
              väldigt tidigt börjar med omfattande och förebyggande åtgärder
              för att i möjligaste mån motverka att brott begås. Att förebygga
              brott innebär inte att det bara är rättsväsendets aktörer som
              ska agera och reagera. Det är en fråga för alla politikområden
              och för politiken som förs i sin helhet.
            </seg>
            <seg xml:id="i-9f73a2d7e72f02b6-0">
              Vänsterpartiet prioriterar den förebyggande åtgärden att inkludera
              människor i samhället. Vi satsar på en politik som vågar prioritera
              reformer som leder till ett mer jämställt samhälle. Vänsterpartiet
              jobbar mycket hårt för att minska de ekonomiska och sociala klyftorna
              i samhället, det vill säga mer resurser till välfärd – skola,
              vård och omsorg – i stället för skattesänkningar för rikisar.
              Ett mer jämställt samhälle leder också, enligt forskning, till
              mindre kriminalitet.
            </seg>
            <seg xml:id="i-2a52f5ed297f5f41-0">
              För dem som drabbats av brott är det viktigaste att brotten verkligen
              klaras upp. I dagsläget kan vi se att uppklaringen sjunker, vilket
              är helt oacceptabelt. Man slår sig för bröstet i denna kammare
              för de stora resurstillskotten till rättsväsendet, men man måste
              även lösa fler brott. På så sätt blir det färre som drabbas av
              brotten.
            </seg>
            <seg xml:id="i-ff513a5a70482138-0">
              Vänsterpartiet anser att brottsofferjourerna gör ett oerhört
              bra arbete, och det har också Anna Wallén här tagit upp. De har
              en stödjande roll i många sammanhang för dem som drabbats av brott.
              I vårt budgetanslag i höstas ökade vi anslaget till Brottsoffermyndigheten.
              Vi ökade också resurserna till lokalt brottsförebyggande arbete.
              Det är ju inte så att mindre orter eller städer är förskonade
              från brott, utan även där är det förebyggande arbetet mycket viktigt.
            </seg>
            <seg xml:id="i-16703febf00dbf05-0">
              Jag vill i det här sammanhanget säga att Vänsterpartiet har anslagit
              200 miljoner till kvinnojourerna, och vi anslår mer pengar till
              Brottsoffermyndigheten för att de ska kunna dela ut mer pengar
              till jourerna. Jag hade ett samtal med en brottsofferjour senast
              i går. Det börjar bli ganska knapert för dem, så att hotta upp
              det anslaget borde även regeringspartierna vara intresserade av.
            </seg>
            <seg xml:id="i-00c1017f3b6499a4-0">
              När det gäller detta betänkande är vi väldigt glada över att
              efter många års motionerande ha fått ett tillkännagivande om möjligheten
              att få hjälp av polis att hämta sina egna och eventuella barns
              personliga tillhörigheter när man hals över huvud har fått fly
              sitt hem på grund av våld av olika slag. Detta är ett framsteg,
              framför allt för många kvinnor och barn som levt i en relation
              där mannen har varit våldsam. Vi ser naturligtvis fram emot ett
              förslag från regeringen inom en snar framtid.
            </seg>
            <seg xml:id="i-73289fd33e0d8ab3-0">
              Jag vill ta upp vår reservation nr 4, som handlar om levnadsvillkoren
              för personer med skyddade personuppgifter.
            </seg>
            <seg xml:id="i-3337ce92862ea543-0">
              Många av de problem som drabbar framför allt våldsutsatta kvinnor
              och barn är komplexa. Det gäller särskilt de kvinnor och barn
              som tvingas leva under skyddad identitet. Inte sällan uppstår
              en rad problem i vardagslivet för dessa kvinnor som måste fly
              från närstående män. Det kan handla om att kvinnan alltid får
              förseningsavgifter då räkningarna kommer för sent till hennes
              adress eftersom posten vidarebefordras via Skatteverket. Det kan
              också uppstå stora problem med att hyra bostad eller skaffa bankkonto.
            </seg>
            <seg xml:id="i-3538aa6bd86f85dc-0">
              Myndigheter har ofta svårt att hantera frågor om skyddade personuppgifter.
              Det förekommer att sekretess bryts på grund av okunskap så att
              förföljaren får reda på var kvinnan och barnen befinner sig. Resultatet
              blir att de rycks upp och måste flytta igen. Det är en stor påfrestning,
              inte minst om det finns barn med i sammanhanget. Det finns skrämmande
              exempel på barn som tvingats byta namn så många gånger att de
              till slut inte minns vad de själva heter.
            </seg>
            <seg xml:id="i-8382c27a5bd7083b-0">
              Rättigheten och möjligheten för misshandlade och förföljda personer
              och barn att leva ett drägligt liv ska inte vara avhängigt av
              en enskild handläggare på Skatteverket.
            </seg>
            <seg xml:id="i-76ea062639270239-0">
              Regeringen har lagt fram en proposition om förstärkt skydd av
              personuppgifter för hotade och förföljda personer. Det finns bra
              förslag i den, men det återstår mycket att göra när det gäller
              personer som måste leva med skyddad identitet. Den är alltså inte
              till fyllest, och regeringen skriver att man därför kommer att
              göra en övergripande översyn av alla frågor i ett annat sammanhang.
            </seg>
            <seg xml:id="i-378122ec5eb2ed2a-0">
              Då vill jag passa på att fråga regeringssidans företrädare när
              de räknar med att ett sådant förslag kan vara färdigt och ligga
              på riksdagens bord.
            </seg>
            <seg xml:id="i-07d20d69e883db37-0">
              Låt mig säga några ord om hatbrotten. Det finns inte med i betänkandet,
              men på senare tid har det förekommit händelser där främlingsfientliga
              krafter har misshandlat människor. Jag talar dels om Kärrtorp,
              dels om Malmö – även om vi ännu inte vet exakt vad som hände där.
            </seg>
            <seg xml:id="i-cf2949b9acffb43a-0">
              I tisdags var jag på en rättegång i Södertörns tingsrätt. Jag
              blev bedrövad när jag såg hur nonchalant de människor som hade
              varit utsatta för rasistiskt våld blev bemötta när de hade behövt
              polisstöd eller transport hem. Det behöver göras vissa påpekanden
              för att polisen ska ta detta på allvar.
            </seg>
            <seg xml:id="i-f4057a28f74a9099-0">
              Har man högre trösklar och högre acceptansnivå i Helsingfors?
              Som brottsoffer eller drabbad ska man inte behöva gå ut ur en
              säkerhetsgång och mötas av tio rasister. De flyttade visserligen
              på sig, men de fick ingen tillsägelse. När tre personer som varit
              på rättegången, varav en brottsdrabbad, kom ut efteråt stod det
              30 stycken där. Då fick de rådet att gå och ringa efter taxi.
              Det är totalt oacceptabelt.
            </seg>
          </u>
          <note type="speaker" xml:id="i-ccf691d57b18bd9e-0">
            Anf. 4 JOHAN LINANDER (C):
          </note>
          <u who="johan_linander_6c27ef" next="cont" xml:id="i-12f9866cb4b920e9-0">
            <seg xml:id="i-921dbc58690d0051-0">
              Herr talman! Det är ett sextiotal motionsyrkanden som behandlas
              i betänkandet. De är från tre års allmänna motionstider, 2011,
              2012 och 2013. Det gör att en del av motionsyrkandena har blivit
              lite obsoleta. Regeringens reformtakt är hög, så många av förslagen
              har redan hanterats på annat sätt.
            </seg>
            <seg xml:id="i-1eb2b9ec7cc253ad-0">
              Den som har tittat på regeringens propositionslista vet att det
              kommer en lång rad propositioner på det rättsliga området. En
              del har redan har kommit; Lena Olsson visade upp en av dem. Andra
              kommer lite längre fram i vår. Alliansen levererar precis det
              som fanns i vårt rättsliga program inför valet 2010.
            </seg>
            <seg xml:id="i-c9825a6522f0fd74-0">
              Även inför valet i höst har vi en rättspolitisk arbetsgrupp som
              tar fram förslag om vad vi vill genomföra under nästa mandatperiod.
              Ingen ska ju tro att arbetet är färdigt. Det kommer att behöva
              göras mycket även mellan 2014 och 2018.
            </seg>
            <seg xml:id="i-66fa16fdf0a85a2f-0">
              Arbetsgruppen leds av justitieministern, och vi har träffats
              ett tiotal gånger under hösten och vintern. Även om vi har lite
              olika förslag och ibland olika grundsyn i frågor ser vi till att
              komma överens. Vi kommer att kunna berätta tydligt för väljarna
              vad vi tänker genomföra inom rättspolitiken om vi får förtroendet
              att fortsätta i regeringsställning.
            </seg>
            <seg xml:id="i-30e2bc78516b90b4-0">
              Givetvis undrar vi när de rödgröna kommer att göra samma sak.
              När kommer ni att sätta er ned i en arbetsgrupp och ta fram vilka
              förslag ni vill genomföra? När kommer ni att presentera dem tydligt
              för väljarna? Vi vet att ni har fundamentalt olika åsikter i en
              lång rad frågor på rättsområdet. Det gäller allt från påföljder
              till polisens metoder, för att inte tala om EU-frågor. När tänker
              ni berätta vilken politik ni ska genomföra om väljarna röstar
              fram Stefan Löfven till statsminister och Jonas Sjöstedt till
              justitieminister? Jag tror att väljarna vill veta det.
            </seg>
            <seg xml:id="i-fb061ce717a5855f-0">
              Herr talman! Vi har genomfört påföljdsskärpningar, förbättringar
              för målsäganden och vittnen samt stärkt kontaktförbud med möjlighet
              till fotboja. Vi har ökat anslagen till arbetet mot mäns våld
              mot kvinnor, vilket kvinnojourer och brottsofferjourer kan ta
              del av. Vidare har det funnits en handlingsplan mot hedersrelaterat
              våld och förtryck, och nu kommer det en proposition om tvångsäktenskap.
            </seg>
            <seg xml:id="i-12f67a74f9873761-0">
              Vi måste dock arbeta vidare. Vi i Centerpartiet känner oss absolut
              inte färdiga. Jag ska därför ge tre exempel på förbättringar för
              brottsoffer som Centerpartiet vill genomföra under nästa mandatperiod.
            </seg>
            <seg xml:id="i-8cbbab9ee0db2c01-0">
              Vi vill införa en så kallad underrättelsegaranti. Det innebär
              att den som anmäler ett brott ska ha rätt att inom en månad underrättas
              om hur ärendet fortskrider. Detta kommer att ställa krav på polisen
              att vidta snabbare utredningsåtgärder.
            </seg>
            <seg xml:id="i-93a791da071221b5-0">
              Vidare vill vi förbättra och i visas fall förenkla informationen
              till brottsoffer. I dag kan det vara rejält svårt att förstå motiveringen
              till varför en förundersökning lagts ned eller ett åtal inte väckts.
              Samhället måste kunna informera brottsoffer på ett begripligt
              sätt.
            </seg>
            <seg xml:id="i-fb96ec355aa5efdd-0">
              Det tredje jag vill lyfta fram är polisens närvaro på nätet.
              Det ska vara enkelt att klicka sig fram till en virtuell polisstation
              för att anmäla ett brott som man har blivit utsatt för på nätet.
              Polisen måste också vara flitigare på att patrullera, befinna
              sig, på nätet och på det sättet förebygga brott. Det gäller inte
              minst gromning, som vi vet är ett stort problem för många yngre.
            </seg>
            <seg xml:id="i-a4fcaa09f68e7138-0">
              Herr talman! I det betänkande vi debatterar finns det tre tillkännagivanden
              till regeringen. Som någon sade är det nog rekord för justitieutskottet
              denna mandatperiod. När det gäller de två första är alla åtta
              partier överens. Det handlar dels om hur den som har flytt sitt
              hem måste få skydd av polis för att kunna komma tillbaka och hämta
              sina och eventuella barns personliga tillhörigheter. Dels handlar
              det om hur vi ska förstärka kvinnojourers och brottsofferjourers
              verksamhet så att de kan hjälpa fler som utsatts för brott i nära
              relationer.
            </seg>
            <seg xml:id="i-c281cfd97e16a6cc-0">
              Dessa två tillkännagivanden innebär delvis bifall till två likalydande
              motioner av Vänsterpartiet och en enskild motion av två socialdemokrater.
              Den senare motionen handlar egentligen om en helt annan sak, men
              det har ingen betydelse då syftet är viktigt.
            </seg>
            <seg xml:id="i-7cb37c242d14eeb9-0">
              För alliansföreträdarna i justitieutskottet har det inte varit
              något problem att gå med på dessa tillkännagivanden. Vi är överens,
              och regeringen jobbar redan med dessa frågor.
            </seg>
            <seg xml:id="i-fea676303ce8e029-0">
              Det första tillkännagivandet kommer inte att ha någon praktisk
              betydelse, men det är givetvis bra att vi från utskottet säger
              att vi vill att regeringen ska fortsätta jobba med detta och helst
              snabbare. Det ger också en tydlig signal till polisen att det
              inte är okej att den som är hotad och vill hämta sina saker inte
              får det skydd den behöver för att kunna göra det.
            </seg>
            <seg xml:id="i-f6b4d9aecda77c8f-0">
              Det tredje tillkännagivandet handlar om barnahus. Vi i Centerpartiet
              och övriga allianspartier har reserverat oss mot det tillkännagivandet.
              Det betyder absolut inte att vi är emot barnahus. Tvärtom har
              ett stort antal barnahus utvecklats och kommit till stånd under
              alliansregeringens tid.
            </seg>
            <seg xml:id="i-3ffee0cd21efd677-0">
              Däremot är vi motståndare till att detaljstyra på det sätt som
              Socialdemokraterna, Miljöpartiet, Sverigedemokraterna och Vänsterpartiet
              vill göra.
            </seg>
            <seg xml:id="i-b2705afb38a9ed00-0">
              I tillkännagivandet skriver oppositionen att det ska finnas minst
              ett barnahus i varje län. Det kan låta bra, men jag anser att
              det är fel av åtminstone två olika anledningar.
            </seg>
            <seg xml:id="i-5f7ea3e326349480-0">
              För det första är det mycket märkligt att just nu ställa krav
              på polisen att de ska fortsätta att jobba utifrån en länsindelning.
              Det är mindre än tio månader kvar tills länspolisindelningen bryts
              upp och vi får en ny nationell polismyndighet som kommer att vara
              uppdelad i sju regioner.
            </seg>
            <seg xml:id="i-2f08bea6362d04c1-0">
              Om ni hade sagt att det ska finnas minst två eller tre barnahus
              per polisregion hade det varit lite lättare att förstå tanken,
              men att tvinga polisen att fortsätta jobba efter en länsindelning
              som vi inte kommer att ha kvar om tio månader känns helt enkelt
              ogenomtänkt.
            </seg>
            <seg xml:id="i-0d19f01eb5cf5b10-0">
              För det andra är det här en typiskt centralistisk politik och
              ett uppifrånperspektiv som jag och Centerpartiet inte kan ställa
              upp på. Vi har varit med om detta förr, att socialdemokrater sitter
              i Helsingfors och bestämmer precis hur saker ska organiseras runt
              om i landet.
            </seg>
            <seg xml:id="i-1dfb10e5b09c0cb7-0">
              Som decentralist har jag en helt annan ingång i den här frågan.
              Sverige är ett stort land med väldigt olika förutsättningar, från
              det tätbefolkade Skåne till det betydligt mer glesbefolkade Norrbotten.
              Därför fattas detaljbeslut bäst lokalt och regionalt där man själva
              vet hur förutsättningarna ser ut.
            </seg>
            <seg xml:id="i-4a525cc2aea9e796-0">
              Från vår nivå ska vi se till att det finns tillräckligt med resurser.
              Men om polisen och till exempel Norrbottenkommunernas socialtjänster
              anser att man hjälper barn och ungdomar som utsatts för brott
              på ett bättre sätt utan just ett barnahus i Luleå, låt dem göra
              det!
            </seg>
            <seg xml:id="i-6821bab16ffa3d2e-0">
              Vi ska inte vara besserwissrar som sitter här och säger: Nej,
              ni måste göra så här. Vi här i Riksdagshuset vet bäst hur ni ska
              göra lokalt.
            </seg>
            <seg xml:id="i-c4216e2552aeb499-0">
              Det är inte den typen av politik jag tror på. Jag tror inte att
              den fungerar speciellt bra.
            </seg>
          </u>
          <note xml:id="i-bc10fa6d4dd17570-0">
            Med det, herr talman, yrkar jag bifall till förslaget i betänkandet
            i alla dess delar utom tillkännagivandet om barnahus i punkt 21.
          </note>
          <note xml:id="i-7020e65b4d2d173e-0">
            Anf. 5 ANNA WALLÉN (S) replik:
          </note>
          <u who="johan_linander_6c27ef" prev="cont" xml:id="i-0c63e5966184b01d-0">
            <seg xml:id="i-9ce425da08f98a30-0">
              Herr talman! Än en gång häpnar man när man hör Johan Linander
              i talarstolen.
            </seg>
            <seg xml:id="i-39653f3a9aaeb5e7-0">
              I mitt anförande pratade jag om barnahus och hur viktigt det
              är för barn som utsatts för övergrepp och våld att ha en trygg
              miljö att vistas i och att de slipper fara runt där poliser och
              andra finns.
            </seg>
            <seg xml:id="i-13a442de2f558cba-0">
              Det finns inte barnahus i varje län. Johan Linander säger att
              vi är besserwissrar som sitter här i Helsingfors och vill detaljstyra
              var barnahusen ska finnas. Att kalla oss besserwissrar för att
              vi säger att de barn som har det allra sämst och far illa i samhället
              i dag ska ha en trygg miljö att vistas i för att klara rättsprocessen
              är helt idiotiskt.
            </seg>
            <seg xml:id="i-702db4c4041d5f4d-0">
              Sedan säger du, Johan Linander, också att man ska avvakta länspolisindelningen.
              Då undrar jag om Johan Linander vill ha färre barnahus. Närheten
              är fortfarande det absolut viktigaste, och jag tror snarare att
              vi behöver fler barnahus. Menar du att vi ska ha sju barnahus
              utifrån länspolisindelningen? Det känns jättemärkligt, och det
              skulle jag vilja ha svar på.
            </seg>
            <seg xml:id="i-1725c9906ae97759-0">
              Jag skulle också vilja att du säger något om vittnesstöd. Jag
              tog upp i mitt anförande att man kanske får sluta stödja vittnen
              i olika rättegångar för att det inte finns resurser. Jag undrar
              hur regeringen och Centerpartiet ser på det.
            </seg>
          </u>
          <note type="speaker" xml:id="i-301b8c23feb8ae35-0">
            Anf. 6 JOHAN LINANDER (C) replik:
          </note>
          <u who="johan_linander_6c27ef" next="cont" xml:id="i-12f9866cb4b920e9-1">
            <seg xml:id="i-ef8651cb2f1b4250-0">
              Herr talman! Hade du lyssnat lite noggrannare, Anna Wallén, hade
              du kanske sluppit bli så häpen. Vem har sagt att barn som har
              utsatts för brott inte ska ha en trygg miljö?
            </seg>
            <seg xml:id="i-bac2ef06c72dc78e-0">
              Du pratade även om närhet. Om man tar ett stort län som Norrbotten
              och samlar resurserna i ett barnahus, som sannolikt kommer att
              ligga i Luleå, är det inte säkert att det blir en ökad trygghet
              för barn som bor i kommuner långt ifrån Luleå. Det kanske är bättre
              att det finns lite resurser i varje kommun i stället för att samla
              dem i ett barnahus.
            </seg>
            <seg xml:id="i-0e17a7dd1702934b-0">
              Det finns beskrivet precis vad som ska finnas i ett barnahus.
              Det innebär att man centrerar resurserna. Det är klart att barn
              ska ha en trygg miljö. Det har varje kommun ansvar för, och polisen
              ska hjälpa till. Men det är inte säkert att byggandet av just
              barnahus överallt gör det tryggare för alla barn som befinner
              sig i en utsatt situation.
            </seg>
            <seg xml:id="i-2f66de427f7a68b3-0">
              När det gäller de nya polisregionerna sade jag att det hade varit
              lite lättare att förstå om ni hade sagt att det ska vara två eller
              tre barnahus i varje ny polisregion. Jag sade ingenting om ett.
              Men Anna Wallén har chansen att under ytterligare två minuters
              repliktid förklara varför polisen ska fortsätta att jobba efter
              länsindelningen när denna inte finns kvar efter den 1 januari
              2015.
            </seg>
            <seg xml:id="i-ed3500cc151975e8-0">
              Är det rimligt att säga till polisen: Även om vi tar bort den
              organisation vi har, som alla är överens om ska tas bort, ska
              ni i vissa delar fortsätta att jobba utifrån den. Förklara varför
              det är en rimlig lösning! Eller kan du ändra dig här på stående
              fot och säga att det kanske är bättre att säga minst tre i varje
              ny polisregion?
            </seg>
          </u>
          <note xml:id="i-87a867c2ccda86d6-0">
            Anf. 7 ANNA WALLÉN (S) replik:
          </note>
          <u who="johan_linander_6c27ef" prev="cont" xml:id="i-0c63e5966184b01d-1">
            <seg xml:id="i-80de0db20102edd2-0">
              Herr talman! Som jag sade tidigare tycker vi att det är viktigt
              att det finns närhet till barnahus och stöd. Länen finns fortfarande
              kvar, och polisen måste kanske förhålla sig till var barnen finns.
            </seg>
            <seg xml:id="i-28bffe798d111cb0-0">
              Vi säger att det behövs minst ett barnahus i varje län, men det
              kanske behövs på fler platser än så. Johan Linanders kristdemokratiska
              kolleger i Alliansen vill ha ett barnahus i varje kommun, och
              de har aktivt varit ute och pratat om dessa frågor. Jag tycker
              att ni borde ta intryck av Kristdemokraterna, som prioriterar
              barn som är brottsoffer i mycket högre grad. Tyvärr har de inte
              fått gehör för detta hos regeringen.
            </seg>
            <seg xml:id="i-5489fce43a2301b7-0">
              Vi tycker att det är viktigt att det finns en närhet. Det kan
              man inte kalla för att detaljstyra. Vi vill att regeringen aktivt
              ska stimulera att det finns ett barnahus i varje län. Jag tycker
              att det är väldigt konstigt att regeringspartierna bromsar det.
              Det är mycket synd för de barn som är brottsoffer.
            </seg>
            <seg xml:id="i-0feaad319c2958f9-0">
              Du verkar tycka att frågan om vittnesstöd är jobbig, Johan Linander.
              Jag skulle vilja att du svarar på om det kommer att finnas några
              vittnesstödjare kvar i de mindre tingsrätterna, för de får inte
              de resurser som behövs för detta.
            </seg>
          </u>
          <note type="speaker" xml:id="i-ef74e0e64dad424e-0">
            Anf. 8 JOHAN LINANDER (C) replik:
          </note>
          <u who="johan_linander_6c27ef" xml:id="i-30ef6093bf1f6c45-0">
            <seg xml:id="i-51ce86e334c7016b-0">
              Herr talman! Länen kommer självfallet att finnas kvar, men polisen
              kommer inte att ha den organisatoriska indelningen.
            </seg>
            <seg xml:id="i-2cd696c6f9e0b4ed-0">
              Stödet ges inte per län, utan det är polisens organisation som
              ska samarbeta med kommunerna. I vissa delar finns även landstinget,
              det vill säga sjukvården och inte minst psykiatrin, med för att
              hjälpa barnen. Men just länsindelningen kan inte vara viktig för
              hur barnahus ska byggas upp.
            </seg>
            <seg xml:id="i-97658e1b33ad43bd-0">
              Vi är överens om att detta är en bra väg att gå, och ni har bevis
              för att vi har jobbat på detta sätt. Det har blivit fler barnahus,
              och fler än hälften av landets kommuner är delaktiga i något barnahus.
              Då ska vi tjafsa om något slags organisatorisk indelning i stället
              för att höja oss lite i nivå och säga att det som har betydelse
              är att alla barn som utsatts för brott har en trygg miljö och
              att förhör med barn kan göras på ett bra sätt. De som håller barnförhör
              måste ha särskild kompetens.
            </seg>
            <seg xml:id="i-4f5d516289e33565-0">
              Kristdemokraterna får själva svara på frågan. Om jag förstod
              rätt handlade det dock om att varje kommun ska samverka inom ett
              barnahus, inte att det ska finnas 290 barnahus. Det skulle vara
              ganska resurskrävande.
            </seg>
            <seg xml:id="i-44aca5e670159183-0">
              När det gäller vittnesstöd har det getts mer resurser. Det är
              klart att vittnesstödjare ska finnas kvar. Jag och Pia Hallström
              träffade i går en brottsofferjour som berättade om sin verksamhet.
              Där var det inget problem att få vittnesstödjare. Men jag vet
              att det på vissa håll är svårt att nyrekrytera. Det ska inte vara
              något betalt jobb att vara vittnesstödjare, så det är på andra
              sätt vi måste uppmuntra fler att vilja ställa upp och göra en
              insats för de vittnen som ofta känner att det är en utsatt situation
              att komma till domstolen.
            </seg>
          </u>
          <note type="speaker" xml:id="i-ba31843aea0643bc-0">
            Anf. 9 LENA OLSSON (V) replik:
          </note>
          <u who="lena_olsson_fc0610" next="cont" xml:id="i-f941842c3d52eecc-1">
            <seg xml:id="i-9c57c7be33ee0502-0">
              Herr talman! Jag måste säga, Johan, att du är fantastisk
            </seg>
          </u>
          <note xml:id="i-e64c0836aca9aa9d-0">
            (JOHAN LINANDER (C): Tack!)
          </note>
          <u who="lena_olsson_fc0610" prev="cont" xml:id="i-e8f24bd13834f4c6-1">
            <seg xml:id="i-8d2bb37ab1587cf9-0">
              på att vrida till saker och ting.
            </seg>
            <seg xml:id="i-e7c03c1a4c7d5823-0">
              Barnahus menar vi väl allihop ska finnas tillgängliga för barn
              som behöver dem. Vi har skrivit län, och det är den största konfliktytan.
            </seg>
            <seg xml:id="i-af92d5774b12a1cf-0">
              Den bild som jag visar nu har Rädda Barnen sammanställt. Det
              gula, blå och röda visar var det finns barnahus. I de grå områdena
              finns det inga alls. I Norrlands inland och utefter Norrlandskusten
              finns det inga barnahus. Där är det ganska långa avstånd. Vi menar
              att barnahus säkert behövs lika mycket i Norrlands inland och
              på Norrlandskusten som i mellersta och södra Sverige. Det är fem
              län där det inte finns några barnahus alls. Vi som sitter här
              inne vet vilket oerhört viktigt jobb de gör.
            </seg>
            <seg xml:id="i-5ab6df7e432cede1-0">
              Jag kan passa på att fråga Johan Linander, eftersom du tillhör
              regeringspartierna: Hur vill du tillse att även Norrlands inland
              och kustland har tillgång till ett barnahus på rimligt avstånd?
              Vi vet ju att det förekommer våld även där, lika mycket som på
              något annat ställe.
            </seg>
            <seg xml:id="i-14170cdef349d01a-0">
              Jag förstår inte riktigt vad du menar med att detaljreglera.
              Men vi kan ta upp sociala insatsstyrkor, som man har börjat med
              framför allt i storstäderna. Det är något som jag delvis har gett
              beröm för. Men jag har också frågat varför man inte ska få tillgång
              till sådana på andra ställen runt hela landet.
            </seg>
          </u>
          <note type="speaker" xml:id="i-e602b703e5c0733a-0">
            Anf. 10 JOHAN LINANDER (C) replik:
          </note>
          <u who="johan_linander_6c27ef" xml:id="i-30ef6093bf1f6c45-1">
            <seg xml:id="i-58de05edf511ab5a-0">
              Herr talman! Om ni som står bakom tillkännagivandet menar att
              det viktiga är att barnahus ska vara tillgängliga för alla barn
              som utsatts för brott, varför säger ni inte just det? Ni säger
              att regeringen ska få i uppdrag att se till att det finns minst
              ett i varje län. Då kommer regeringen att tvingas jobba efter
              det – inte efter något annat.
            </seg>
            <seg xml:id="i-ce9521c13b7d8979-0">
              Det var bra att du visade upp kartan. Just för de långa avståndens
              skull kanske man måste hitta andra lösningar än precis samma lösning
              som fungerar i den här staden eller i Skåne hemma hos mig. Är
              det ett rimligt avstånd för barnet i Gällivare som har utsatts
              för brott bara därför att det finns ett barnahus i Luleå? Betyder
              det att det är rimliga avstånd då? Det är 30 mil. Det är vad jag
              har till Göteborg.
            </seg>
            <seg xml:id="i-a9acf0d63766ba04-0">
              Man kanske måste hitta bättre lösningar, kanske mobila team som
              kan komma till platsen där barnet bor. Att skjutsa socialtjänstpersonal
              30 mil till ett barnahus och att barnet ska åka lika långt – 60
              mil tur och retur – för att det ska hållas ett förhör, är det
              rimliga avstånd?
            </seg>
            <seg xml:id="i-4c81f75b25bfa448-0">
              Nej, man kanske måste hitta bättre och smartare lösningar för
              att barnen ska få just vad de har rätt till. Det viktiga för barnet
              är inte att det finns något där det står barnahus på dörren, utan
              det viktiga är att barnförhör kan hållas på ett korrekt sätt i
              en trygg miljö där barnet vågar säga vad som har hänt, där man
              kan samla resurserna runt barnet. Det är själva tanken med ett
              barnahus.
            </seg>
            <seg xml:id="i-e4116d4c353762f1-0">
              Man kanske behöver göra det på andra sätt just i de delar av
              landet som är mer glesbefolkade.
            </seg>
          </u>
          <note type="speaker" xml:id="i-1393e3dfa5877594-0">
            Anf. 11 LENA OLSSON (V) replik:
          </note>
          <u who="lena_olsson_fc0610" xml:id="i-ee3827c589e5b5a6-0">
            <seg xml:id="i-f389a61f768b3dbd-0">
              Herr talman! Då vore det trevligt om du tog fram ett exempel
              på sådana andra sätt som vi ska göra det på. Att ha ett barnahus
              i varje län är ett sätt.
            </seg>
            <seg xml:id="i-d4fbaf9ba5f4564b-0">
              Jag kommer själv från en landsända där det är långa avstånd och
              kanske får åka 30 mil. Om man tittar på Norrlands inland – vi
              säger att vi vill ha minst ett barnahus i varje län – och det
              inte finns något alls i det länet, hur långt få de åka då? Förstår
              du? Nej, det gör du säkert inte, men alla andra gör det – kanonsäkert!
              Det faller på sin egen orimlighet.
            </seg>
            <seg xml:id="i-163188ccdf4ae52b-0">
              Du pratar om mobila team. Kristdemokraterna har sagt att det
              bör finnas i varje kommun. Du halkar nästan ända dit, att det
              ska finnas tillgängligt på mycket närmare håll, och då blir väl
              kontentan att också Johan Linander vill ha ett barnahus i varje
              kommun.
            </seg>
            <seg xml:id="i-8608efa9002706a0-0">
              Jag har en ytterligare fråga som gäller anslagen till Brottsoffermyndigheten.
              Jag vet att du har träffat samma brottsofferjour som jag har träffat.
              De gör ett jättebra jobb, men det råder brist på pengar för att
              de ska kunna utföra sitt viktiga arbete. Det handlar inte om att
              volontärer ska bli avlönade utan att man ska kunna bedriva verksamhet
              även i framtiden. Anslagen till den här verksamheten är viktiga,
              och det är kaffepengar, Johan Linander, som vi pratar om – både
              pengar till det brottsförebyggande arbetet lokalt och medel till
              Brottsoffermyndigheten och fonden.
            </seg>
          </u>
          <note type="speaker" xml:id="i-eed8273e0b617792-0">
            Anf. 12 JOHAN LINANDER (C) replik:
          </note>
          <u who="johan_linander_6c27ef" xml:id="i-30ef6093bf1f6c45-2">
            <seg xml:id="i-ca98a8992a51a634-0">
              Herr talman! Det ser väldigt olika ut i Sverige. För barnet i
              Burlöv som är utsatt för brott är det inga problem. Åker man tåg
              i två minuter är man i Malmö, en annan kommun. Det är såklart
              ett samarbete kring ett barnahus på ett visst ställe, och det
              är enkelt för barnen att komma dit när det behövs.
            </seg>
            <seg xml:id="i-8cbcc0359acec227-0">
              Men i andra delar av Sverige är det inte så enkelt. Barn i Norrlands
              inland åker inte till ett barnahus i någon annan del av Sverige
              – det är inte så det fungerar. Det är inte så att de i dag åker
              jättelångt, utan man försöker lösa det på andra sätt.
            </seg>
            <seg xml:id="i-f46a9c60babd22ff-0">
              Det kanske inte löses jättebra överallt, men vad jag säger är:
              Jag tror inte att vi i justitieutskottet, som sitter i det här
              huset och fattar beslut, alltid kan hitta de smartaste lokala
              lösningarna på allt. Det är möjligt att Lena Olsson har bättre
              självförtroende än vad jag har, men jag tror faktiskt inte om
              mig själv att jag kan hitta de allra bästa lokala lösningarna
              överallt i landet. Jag tror att de som bor på de platserna, som
              jobbar inom sina myndigheter där, är bäst på att hitta sina lokala
              lösningar.
            </seg>
            <seg xml:id="i-08791894a436fb36-0">
              Vi ska ställa upp regelverk. Vi ska se till att det finns resurser.
              Men sedan får de fatta de beslut som behövs för att det ska fungera
              där de lever.
            </seg>
            <seg xml:id="i-d80de31b1d82ee96-0">
              Pengar till brottsofferjourer är jätteviktigt. Staten har ökat
              resurserna. Det är möjligt att vi behöver öka ytterligare. Men
              framför allt vill jag ge ett budskap till kommunerna: Det skiljer
              tiofalt mellan hur mycket kommuner ger per invånare till brottsofferjourerna.
              Det är många av landets kommuner som inte tar det ansvar som de
              borde ta. Det arbete som brottsofferjourerna ställer upp med avhjälper
              i första hand kommunerna. Det är därför kommunerna måste se till
              att ge en större summa. För de alla flesta kommuner är det väldigt
              lite pengar, men de måste tillskjutas i kommunernas budgetar.
            </seg>
          </u>
          <note type="speaker" xml:id="i-938a92c66d2ca4e1-0">
            Anf. 13 CARL-OSKAR BOHLIN (M):
          </note>
          <u who="carl-oskar_bohlin_a1b348" xml:id="i-eb4de602d37d5f65-0">
            <seg xml:id="i-2f6c07978c02ef3b-0">
              Herr talman! Att utsättas för brott är inte sällan förknippat
              med ett svårt trauma som försvårar och förmörkar livet för den
              som utsätts. Samhällets ansträngningar för att möta brottsutsatta
              får aldrig förminskas eller upphöra.
            </seg>
            <seg xml:id="i-5711dd4d53834cc9-0">
              I grunden handlar det naturligtvis om en markering, att gärningar
              som samhället inte kan tolerera måste vara kriminaliserade. Det
              handlar om kränkningar av universella värden, rätten till liv,
              frihet och egendom. Även om de värdena just är universella tar
              sig det sätt på vilket de värdena kan kränkas olika uttryck i
              takt med att samhället förändras. Vem hade för 20 år sedan kunnat
              förutse det så kallade Instagrammålet eller att ungdomar skulle
              gå runt och oroa sig för att blir fotade i omklädningsrummet genom
              en mobilkamera?
            </seg>
            <seg xml:id="i-0c22d57c345dfd5d-0">
              Just denna typ av samhällsförändringar ställer krav på att samhället
              förändras med dem och att vi får ny lagstiftning på plats mot
              nya typer av kränkningar som riktar sig mot just denna typ av
              universella värden men som vi tidigare kanske inte såg att de
              fanns på samma sätt.
            </seg>
            <seg xml:id="i-6b0607d4b9b81030-0">
              Detta är någonting som alliansregeringen har arbetat tydligt
              och enträget med, och när det gäller det nu nämnda exemplet genom
              att göra det kriminaliserat och straffbart att ägna sig åt olovlig
              fotografering. Men listan kan göras lång över straffskärpningar
              och utvidgningar av brottsdefinitioner som har varit nödvändiga
              för att få det kriminaliserade området att ligga i linje med samhällsutvecklingen.
              Vi har skärpt straffen för misshandel, vi har utvidgat det straffbara
              området för våldtäkt och för grov kvinnofridskränkning och infört
              ett nytt brott vid namn olaga förföljelse, bara för att nämna
              några exempel.
            </seg>
            <seg xml:id="i-b3f9b4b77271dd6a-0">
              Frågan om hur samhället behandlar brottsoffer sönderfaller egentligen
              i frågorna om hur varje enskild del av rättskedjan klarar av att
              bedriva sitt arbete, hur man arbetar för att bemöta människor
              på ett lämpligt sätt, hur man hanterar sina resurser, men också
              på ett mer övergripande plan hur man arbetar för att färre brott
              ska begås.
            </seg>
            <seg xml:id="i-021c1cc2f8ad22fd-0">
              Jag menar att rättskedjan inte är starkare än sin svagaste länk.
              Därför tycker jag att man inte med någon större trovärdighet kan
              stå här och tala sig varm för brottsutsattas upprättelse genom
              att säga att vi ska satsa på Brottsoffermyndigheten men samtidigt
              skära ned på till exempel det polisiära arbetet. I grunden handlar
              det nämligen om att hela rättskedjan måste fungera. Man kan inte
              stå här och å ena sidan säga att vi ska stärka brottsutsattas
              roll och å andra sidan säga att vi ska ta ifrån polisen möjligheten
              att utreda grova våldsbrott genom att dra tillbaka rätten att
              använda till exempel hemliga tvångsmedel. Det hänger inte ihop.
            </seg>
            <seg xml:id="i-0ccc1256dad76729-0">
              Detta lämnar oss med frågan: Vad vill oppositionen egentligen?
            </seg>
            <seg xml:id="i-9572d8a69eaf45ec-0">
              Socialdemokraterna har i allt väsentligt anammat de stora satsningar
              som alliansregeringen har genomfört inom rättsväsendet, och man
              har anammat alliansregeringens syn på det brottsbekämpande arbetet.
              Men man flankeras av två partier som går i en diametralt motsatt
              riktning. Vad vill Vänsterpartiet? Vad vill Miljöpartiet? Hur
              ska Socialdemokraterna kunna sätta sig i en regering tillsammans
              med dessa två partier, och hur ska arbetet på Justitiedepartementet
              utformas?
            </seg>
            <seg xml:id="i-7c82b4a72a59ed20-0">
              Får vi se ett tillbakadragande av rätten att använda hemliga
              tvångsmedel? Blir det halvtidsfrigivning? Vilka är beskeden?
            </seg>
            <seg xml:id="i-dabd5da765fe3100-0">
              Låt mig nämna något om diskussionen som rör barnahusen. Låt mig
              också förtydliga att barnahus är en viktig verksamhet. Jag tror
              inte att det finns någon i denna sal som är emot barnahus. Men
              oppositionen vill skriva fast sig i en geografisk indelning som
              för det första är obsolet och för det andra inte alls tar hänsyn
              till det som oppositionen säger är den viktiga poängen, nämligen
              närhet. Ett län är nämligen ingen geografiskt enhetlig yta. Att
              säga att vi ska ha ett barnahus i varje län är inte per definition
              att säga att det ska vara nära till ett barnahus därför att länen
              är väldigt olika stora. Örebro län och Norrbottens län är två
              län som är mycket olika till sin storlek. Poängen måste vara att
              det hela tiden ska finnas poliser och personal som har kompetens
              att utreda brottslighet som riktar sig mot barn. Det måste vara
              det viktiga.
            </seg>
            <seg xml:id="i-f4f9498fd3a03f22-0">
              När man står här förstår man inte riktigt vad oppositionen menar.
              Det är som om oppositionen inte har läst den utvärdering av barnahusen
              som gjordes och där det konstateras att det i dag förvisso är
              så att det i fem län saknas barnahus men att man inte kan dra
              slutsatsen att det har lett till att utredningskvaliteten i dessa
              fem län är sämre. Faktum är att lagföringsprocenten i några av
              de län som i dag saknar barnahus är högre än i några av de län
              som i dag har barnahus.
            </seg>
            <seg xml:id="i-849ebe134e1b982c-0">
              Då frågar man sig: Hur tänker oppositionen här? Man kommer då
              till slutsatsen att det som oppositionen vill göra är att greppa
              efter halmstrån för att försöka få uppmärksamhet. När man inte
              kan komma överens om de viktiga uppdragen och de stora slagen
              i rättspolitiken hittar man sådana symbolfrågor att förena sig
              kring. Men det är ingenting därför att det inte säger någonting
              om vad som är ett kvalitativt brottsutredande arbete.
            </seg>
          </u>
          <note type="speaker" xml:id="i-66523a6553af7d44-0">
            Anf. 14 JOHAN PEHRSON (FP):
          </note>
          <u who="johan_pehrson_35cd8a" next="cont" xml:id="i-1f3f771692ff8f1d-0">
            <seg xml:id="i-17cff68653587f81-0">
              Herr talman! Det här är en viktig debatt. Lika vackert och soligt
              som det i dag är utanför detta hus, lika mörkt och lika helvetiskt
              kan livet vara för dem som utsätts för våldsbrott och som lever
              praktiskt taget under terrorhot och har en tillvaro präglad av
              våld, hugg och slag, vilket inte sällan, vill jag understryka,
              leder till att hela deras liv blir förstörda och även leder till
              död.
            </seg>
            <seg xml:id="i-34e57a28142bad15-0">
              Det är viktigt att man behandlar dessa frågor med största respekt
              och att man tar ett helhetsgrepp. Någonstans handlar det om att
              man fokuserar på det förebyggande arbetet. Vad gör vi för att
              se till att vi tidigt stoppar tendenser till våldsamheter? Det
              handlar om allt som vi kan göra i våra förskolor och skolor till
              att vi gör tidiga och tydliga insatser mot unga kriminella som
              ser ut att vara små olyckor men ganska snabbt kan bli stora katastrofer
              med ödesdigra konsekvenser för sig själva och för omgivningen.
              Det är en del.
            </seg>
            <seg xml:id="i-3daa48759eb0650b-0">
              På samma sätt som vi nu diskuterar det omfattande arbete som
              bedrivs i Sverige på den reparativa sidan för att stödja, hjälpa
              och mildra de gånger då människor ändå begår mycket allvarliga
              brott – jag kommer att återkomma till reflexioner kring det –
              ska vi också titta på straff och polisiära åtgärder. Jag tycker
              att det är självklart att vi tillsammans i kammaren ska stödja
              det förslag som regeringen i dag kommer med om skärpt straff för
              mord. De män som slår ihjäl kvinnor förtjänar i regel att dömas
              till livstidsstraff. Jag tycker att det är en rimlig utgångspunkt
              för att vi delvis ska markera att det är ett allvarligt brott
              och att vi ser till att dessa personer får den rehabilitering
              som är nödvändig. Livstidsstraff betyder i Sverige att man efter
              en viss tid, om man har skött sig, kan ansöka om att få straffet
              tidsbestämt, vilket sker vid Örebro tingsrätt. Men vi måste markera
              allvaret när någon dödar andra människor.
            </seg>
            <seg xml:id="i-591975c52f335cf4-0">
              Vi vet, vilket har sagts här tidigare, att inte minst kvinnor
              slås ihjäl och mördas i Sverige. Det handlar om 16–17 personer
              per år i snitt, vilket är fruktansvärt.
            </seg>
            <seg xml:id="i-f3206b3c94a226af-0">
              Förebyggande straff och polisiära åtgärder är alltså helt nödvändiga
              för att vi verkligen ska förstärka skyddet för våldsdrabbade och
              brottsoffer.
            </seg>
            <seg xml:id="i-677901dff05e8f7a-0">
              Jag tycker att genomgången så här långt i debatten har varit
              bra, och vi har diskuterat tillkännagivanden. Vi kan stå och tala
              hur länge som helst om huruvida det ska vara polisregionerna eller
              länen som ska vara avgörande. Jag hör att det finns ett starkt
              intresse från oppositionen att fortsätta stå på brottsoffrens
              sida. Det tycker jag är bra. Jag hoppas att det också visar sig
              när vi talar om de förebyggande insatserna och snabba, tidiga
              och tydliga reaktioner när unga begår brott, inte minst våldsbrott,
              men också att man ger sitt stöd när det gäller att se till att
              polisen har mer kraft att kunna bekämpa grova brott i de miljöer
              där livet inte är värt mycket alls och att vi har relevanta straff
              när människor slås ihjäl. Jag hoppas att det finns samma starka
              samlade intresse från oppositionen där.
            </seg>
            <seg xml:id="i-6d9c62c94e87d531-0">
              Herr talman! Jag tycker faktiskt att Vänsterpartiet och Miljöpartiet
              har en poäng i en av sina reservationer när det gäller användandet
              av så kallad elektronisk övervakning, populärt kallad fotboja.
              Det var några år sedan regeringen genomförde denna reform som
              handlar om att man ska kunna förbättra skyddet för hotade och
              förföljda personer. Tanken är att personer ska kunna få kontaktförbud,
              utökat kontaktförbud och särskilt utökat kontaktförbud.
            </seg>
            <seg xml:id="i-445ed47400334c15-0">
              När jag talar med åklagare och poliser som jobbar med detta,
              inte minst de som jobbar inom polisens särskilda skyddsgrupper,
              framkommer det att det används lite för lite. Det är väl bara
              att erkänna, kära vänner och herr talman. Vi skruvade åt det väldigt
              hårt, antagligen för att vi lyssnade för mycket på vissa remissinstanser,
              vilket gör att det i praktiken är mycket svårt att använda. En
              åklagare jag träffade förra veckan sade att det i praktiken innebär
              att när det gått så långt att man kommer upp i nivå 3 är brottsligheten
              så omfattande att personen i fråga blir häktad och sannolikt,
              förhoppningsvis, dömd för grov kvinnofridskränkning.
            </seg>
            <seg xml:id="i-caab38b3a3b349bc-0">
              Jag tycker att vi direkt efter valet tillsammans i kammaren ska
              fundera på vad vi kan göra för att se till att fler personer får
              denna förebyggande avhållsamhet som det ligger i att ha den typen
              av fotboja, elektronisk övervakning. I dag har inte en enda person
              fått det i Sverige. Det kan inte ha varit vårt syfte med tanke
              på problemets omfattning. Kvinnor fortsätter att mördas och våldsdrabbas
              i övrigt enligt de rapporter vi får från brottsofferjourer och
              kvinnojourer. Här har vi alla en läxa att göra. Jag hoppas att
              regeringen snarast kan återkomma i ärendet. Det är oacceptabelt
              att män slår.
            </seg>
            <seg xml:id="i-93aa261d905d2353-0">
              För Folkpartiets del vill jag säga att det minsta vi kan göra
              är att införa tillträdesförbud till kommunen i fråga. Det finns
              ett antal hundra kommuner i Sverige som en våldsverkare kan bo
              i. Han ska inte – om vi talar om standardfallet där man slår kvinna
              – bo i den kommunen där kvinnan bor. Varsågod och bo var du vill,
              du får bo på hela jorden, men inte i just den kommunen där kvinnan
              bor. Kvinnan har rätt att känna trygghet.
            </seg>
            <seg xml:id="i-bd90453c44b4c32c-0">
              Det är intressant att se att Vänsterpartiet och Miljöpartiet
              har lite grann känsla för vad som är rätt och fel och är beredda
              att ta i med hårdhandskarna. Tyvärr är det här det enda området
              där de är beredda att göra det. Annars är det mest halvtidsfrigivningar
              och annat som ska stå på dagordningen. I det här specifika fallet
              tycker jag att de tar riktning åt rätt håll. Jag hoppas att regeringen
              och Folkpartiet kommer att återkomma snarast. För min del, herr
              talman, ser jag dessutom gärna att vi skärper området för det
              utvidgade kontaktförbudet med fler fotbojor och mer förebyggande
              i den delen.
            </seg>
            <seg xml:id="i-6d3c27ec42149b1b-0">
              Vi ska komma ihåg att det är en hjälp för den man som är i behov
              av ett stort mått av behandling. Om man ägnar sig åt att förfölja,
              trakassera och jaga kvinnor då har man vissa sociala problem.
              Det kan man kalla ett asocialt beteende. Om samhället inte griper
              in tidigt mot mannen kommer han att häktas. Då är han inlåst,
              och om han döms kommer han att få fotboja som straff och måste
              befinna sig i sitt hus. Han får inte vistas någon annanstans utom
              att åka till och från jobb eller utbildning. Det är ett sätt att
              markera att personen i fråga inte är välkommen och inte får förstöra
              livet för kvinnor i den omfattning som sker i dag.
            </seg>
          </u>
          <note xml:id="i-2923d6e891272f0c-0">
            Herr talman! Därmed yrkar jag bifall till utskottets förslag
            i betänkandet.
          </note>
          <note xml:id="i-e137b5f9a25bd26f-0">
            Anf. 15 ANNA WALLÉN (S) replik:
          </note>
          <u who="johan_pehrson_35cd8a" prev="cont" xml:id="i-c3a9ae196426389c-0">
            <seg xml:id="i-579874b316e2e9ea-0">
              Herr talman! Jag vill börja med att tacka Johan Pehrson för hans
              anförande. Han är den förste företrädaren för regeringspartierna
              som fokuserat på det som vi i dag debatterar, brottsoffren och
              brottsofferperspektivet. Det är glädjande.
            </seg>
            <seg xml:id="i-7181339b86343698-0">
              När vi talar om barnahus har tidigare talare sagt att vi är besserwissrar
              och talar om detaljstyrning, och nu senast sade en moderat företrädare
              att vi borde sluta hålla på med symbolfrågor. Barn som far illa
              och utsätts för sexuella övergrepp är inga symbolfrågor.
            </seg>
            <seg xml:id="i-b237ecf6be9be1b5-0">
              Jag vill återkomma till det som Johan Pehrson sade om elektronisk
              fotboja. Vi vet att många kontaktförbud överträds, och det görs
              i princip ingenting åt det. Kontaktförbud är en ganska osäker
              form av trygghet för framför allt de kvinnor som fått kontaktförbud
              utfärdat mot ofta en tidigare partner. Jag lyssnade på Folkpartiets
              partiledare Jan Björklund som talade om förslaget och sade att
              det ska bli lättare att döma till fotboja just för att öka tryggheten
              för kvinnor som utsätts för hot, förföljelse och trakasserier.
              Han sade att det kan ta ungefär ett år innan en lag kan träda
              i kraft som gör det lättare att döma till fotboja.
            </seg>
            <seg xml:id="i-cb87e13801107cbc-0">
              Det här är en fråga som bereds inom regeringen just nu, och jag
              skulle därför vilja fråga Johan Pehrson om det är några lagförslag
              på gång. Eller har Folkpartiet inte fått gehör för förslaget i
              regeringen?
            </seg>
            <seg xml:id="i-aa6f2b4f5824fd4b-0">
              Sedan vill jag återkomma till frågan om vittnesstöd. Jag har
              inte fått något svar på det. Vittnesstöden vid flera mindre tingsrätter
              är på väg att försvinna för att de inte har resurser; de får helt
              enkelt inga bidrag. Om de har färre än 1 500 ärenden får de noll
              kronor, men om de har 1 500 ärenden och däröver får de 125 000
              kronor. Jag tycker att det är stela principer som behöver ändras.
              Jag skulle vilja fråga Johan Pehrson om man avser att ändra på
              det systemet.
            </seg>
          </u>
          <note type="speaker" xml:id="i-db2a8de68fee64c8-0">
            Anf. 16 JOHAN PEHRSON (FP) replik:
          </note>
          <u who="johan_pehrson_35cd8a" next="cont" xml:id="i-1f3f771692ff8f1d-1">
            <seg xml:id="i-ee950598997f540b-0">
              Herr talman! Jag ska börja med frågans vikt. Det finns all anledning
              att göra allt för att barn inte ska utsättas för brott, men om
              det ändå sker ska det utredas på bästa möjliga och snabbaste sätt,
              och förövarna ska få relevanta straff. Allt det ska fungera.
            </seg>
            <seg xml:id="i-2bcdb57820cea439-0">
              Det finns den enhet som kallas barnahus som vi uppmuntrar i allra
              högsta grad. Diskussionen blir konstig om vi hänger upp oss på
              att den stora vattendelaren i kammaren blir huruvida de ska finnas
              per polisregion, om det ska vara fler än i dag eller om de ska
              finnas i varje län. Jag har hört Socialdemokraterna säga att de
              bör finnas i varje län. Jag och Folkpartiet har absolut ingenting
              emot att de blir ännu fler, inte heller regeringen. Man får inte
              spela upp den konflikten när det finns så mycket som vi gör och
              som vi är ganska eniga om.
            </seg>
            <seg xml:id="i-e21ffbfcb80069cb-0">
              Det gäller att hedra alla de tusentals poliser som årligen jobbar
              med att ta hand om våldsutsatta barn och kvinnor och gör kvalificerade
              utredningar för att de ska få ett bättre liv och rättvisa ska
              skipas. Det gäller även de socialtjänstföreträdare som hjälper
              till i de sociala misärmiljöer där ingen har gripit in i tid utan
              våld och elände har fått frodas, för att inte säga alla de kvinnojourer,
              brottsofferjourer och andra ideella krafter som gör enorma insatser.
              Vi behöver ha det i åtanke liksom att alla strävar mot samma mål.
            </seg>
            <seg xml:id="i-6f0c0ef97820aa1a-0">
              Jag har hört det Socialdemokraterna har sagt. De tycker att det
              här är en absolut central fråga, och jag har pekat på några andra,
              till exempel straffen för mord.
            </seg>
            <seg xml:id="i-2446616390219060-0">
              Vad beträffar hur lång tid det tar vill jag säga att vi kontinuerligt
              när vi gör omvärldsanalyser i vår rättsgrupp tar upp vad som fungerar
              bra och vad som kan bli bättre. Vi har talat om rättsstaten i
              säkert 200 år, och vi kommer förhoppningsvis att tala om den i
              200 år till. Samhället förändras och saker behöver utvecklas.
            </seg>
          </u>
          <note xml:id="i-523e59b2e4dc78d0-0">
            Anf. 17 ANNA WALLÉN (S) replik:
          </note>
          <u who="johan_pehrson_35cd8a" prev="cont" xml:id="i-c3a9ae196426389c-1">
            <seg xml:id="i-cf2f9472c0644bf2-0">
              Herr talman! När det gäller överträdelse av kontaktförbud är
              det oerhört viktigt att någonting händer. Annars kanske man ska
              slopa kontaktförbudet helt. Många tror att om det blir ett kontaktförbud
              kan man känna sig trygg, men det är snarare en falsk trygghet.
              Jag tycker att det behöver göras mer.
            </seg>
            <seg xml:id="i-281d067b108e1afe-0">
              Regeringen har tidigare sagt att man ska utvärdera det särskilt
              utvidgade kontaktförbudet med att någon tilldömts elektronisk
              fotboja, men det finns faktiskt ingenting att utvärdera, för som
              Johan Pehrson sade i sitt anförande har ingen blivit tilldömd
              fotboja.
            </seg>
            <seg xml:id="i-33b75c87eca5cb51-0">
              Jag vill återkomma till vittnesstöden. Jag har tagit upp det
              många gånger, för det är en oerhört viktig fråga för våra ideella
              krafter vid landets brottsofferjourer. De vill ha besked från
              regeringen och regeringspartierna. Den verksamheten är oerhört
              viktig, och de känner att de gör en stor insats genom att stödja
              vittnen och brottsoffer i själva rättsprocessen. Jag skulle vilja
              att Johan Pehrson svarade på det.
            </seg>
          </u>
          <note type="speaker" xml:id="i-f488c3a31ea9d902-0">
            Anf. 18 JOHAN PEHRSON (FP) replik:
          </note>
          <u who="johan_pehrson_35cd8a" xml:id="i-d56f0447bd826b9d-0">
            <seg xml:id="i-346d3d083534ac7f-0">
              Herr talman! Jag börjar med det sista. Jag ser gärna att vi går
              fram i ett snabbspår, att vi snabbt kommer framåt. Jag tror att
              det finns enighet i kammaren om vi verkligen sätter oss ned. Inte
              ett enda fall har utdömts. Det beror inte bara på att det var
              upphandlingsproblem med apparaterna, utan det är för hårt åtskruvat.
              Sedan får de säga vad de vill från olika organisationer. Frågar
              du mig tycker jag att om man har besöksförbud och bryter mot det
              en och två och fem gånger så är det bara att sätta på bojan på
              en gång. Vad är problemet? Det är ett fritt land. Man kan avstå
              från att trakassera folk, och då är det inget problem.
            </seg>
            <seg xml:id="i-1fe5a81b331fff8f-0">
              Kom ihåg att bojan är till för att personen inte ska vara i brottsoffrets
              skyddsområde. Man har hela övriga världen att välja på, inklusive
              Europa och Ryssland, om man vill vara någon annanstans. Men i
              närheten av brottsoffret får man inte vara, för vi sätter brottsoffret
              i centrum. Det är dags att tala klarspråk.
            </seg>
            <seg xml:id="i-941acc9f458689b1-0">
              Sedan gällde det vittnesstöd. Vittnesstöd har finansiering och
              stöd från många håll. Om det drivs av brottsofferjourer har det
              sin näring från Domstolsverket, och det finns ett regelverk som
              Anna Wallén återger och som jag tycker är fullt relevant att ifrågasätta.
              Jag vill att det ska finnas överallt. Det finns kommuner som ger
              resurser till det, förutom att de ger resurser till brottsofferjourernas
              övergripande verksamhet. Vi ska komma ihåg att när det gäller
              de människor som finns och alltid har funnits i de sociala skymningsmiljöerna
              runt om i vårt land är det en kommunal uppgift att hjälpa dem,
              både våldsutsatta kvinnor och brottsoffer i allmänhet.
            </seg>
            <seg xml:id="i-49b4b26f68a43b84-0">
              Det är klart att de kommuner som inte sköter det här och bygger
              hockeyhallar i stället har prioriterat fel – nu vet jag inte om
              det var ett exempel från Växjö. Som liberal tycker jag att man
              har fattat felaktiga beslut. Det finns ingenting som är så viktigt
              som att hjälpa våldsutsatta människor. Här pratar vi om sociala
              orättvisor i stor skala, särskilt med tanke på hur det drabbar
              folk. Det är inte de välbeställda som drabbas mest av våld, utan
              de socialt utsatta.
            </seg>
          </u>
          <note type="speaker" xml:id="i-6894ec34c8e1fe4b-0">
            Anf. 19 CAROLINE SZYBER (KD):
          </note>
          <u who="unknown" xml:id="i-2ffe48f3cad1b64d-0">
            <seg xml:id="i-648cca52cdfc87f5-0">
              Herr talman! Rättskedjan bör genomsyras av ett brottsofferperspektiv.
              Detta innefattar, som många varit inne på, ett respektfullt och
              korrekt bemötande av de aktörer man kommer i kontakt med som brottsoffer
              samt upprättelse genom att rättsväsendet gör sitt yttersta för
              att klargöra skuldfrågan, utdöma rättvisa straff och se till att
              skadestånd betalas ut. Hanteringen av brott mot ungdomar är vårt
              skyltfönster mot den generationen. Fungerar det inte när man gör
              sin anmälan hos polisen, fungerar inte åklagarnas och domstolarnas
              insatser, då skadas förtroendet, vilket är väldigt farligt. Det
              är viktigt att förtroendet stärks, inte undergrävs. Stödcentrum
              för unga brottsoffer har dessutom visat att det finns en förhöjd
              risk för att unga själva blir brottslingar när de utsätts för
              brott och inte får stöd. Det är därför av stor vikt att brott
              mot unga tas på största allvar.
            </seg>
            <seg xml:id="i-9319bb707980d627-0">
              De som drabbas av svåra våldsbrott mår bättre om de tidigt efter
              brottet får hjälp. Förvirring och kaos är vanliga och helt naturliga
              reaktioner hos brottsoffer. Tyvärr förstärks ofta dessa inre tillstånd
              av yttre kaos. Många brottsoffer vet inte när, hur och av vem
              de kan få hjälp. Samordningen är ofta bristfällig mellan olika
              instanser såsom sjukvård, polis, rättsväsen, brottsofferjour,
              försäkringsväsen och socialförsäkring. Därför återkommer vi allihop
              här inne i dag till att information och bemötande är A och O,
              vilket också berörs i många motioner.
            </seg>
            <seg xml:id="i-bf94687907a801f1-0">
              För den som anmäler ett brott är det viktigt att det finns bra
              hjälp. Vi kristdemokrater har föreslagit att en stödperson ska
              placeras på polisstationer. Det bör helst vara en person från
              brottsofferjouren eller annan förening, men det kan också vara
              en socialsekreterare från kommunen.
            </seg>
            <seg xml:id="i-0fffa102e9ff11fa-0">
              Polismyndigheten i Uppsala län var först i landet med en enhet
              som lade fokus på brottsoffren. Brottsofferenheten startade 2003.
              Den består till hälften av poliser och till hälften av civila,
              bland annat psykologer, jurister och kriminologer. Syftet med
              enheten är att utveckla hela myndighetens brottsofferstödjande
              och brottsförebyggande arbete samt att utveckla alla anställdas
              arbete i dessa frågor. Det handlar om att utveckla arbetsformer,
              finna rutiner, bedriva utbildning samt genomföra kartläggningar
              och utvärderingar. Det som har visat sig i Uppsala är att relativt
              små förändringar i polisens arbetssätt kan göra stora skillnader
              för brottsoffer och för att de ska orka igenom en utredning. Exempelvis
              kan polisen hålla förhör hemma hos brottsoffret.
            </seg>
            <seg xml:id="i-5d600c3c91f09f6f-0">
              Informationen kan bli bättre. Som också Centern var inne på är
              det viktigt att man får information. När man får information om
              att en förundersökning har lagts ned ska man också få information
              om att det går att begära omprövning eller överprövning av beslutet,
              tycker vi. Det sker inte i dag.
            </seg>
            <seg xml:id="i-2b06c10c04974ff9-0">
              Det är också viktigt att de som polisanmält brott rutinmässigt
              erbjuds kontakt med brottsofferstödjare. Det görs i dag, men det
              görs direkt efter att man utsatts för brott. Kanske är det flera
              månader senare som man känner att man inte riktigt kommit över
              händelsen. Därför tycker vi kristdemokrater att det är viktigt
              att man får en återkoppling, kanske tre månader senare, då någon
              ringer och berättar vad som har hänt med ens ansökan och man återigen
              får frågan om man vill träffa en brottsofferstödjare.
            </seg>
            <seg xml:id="i-24de2dc9fc7026f9-0">
              Det finns många bra och intressanta motioner i detta betänkande.
              Som framgår av betänkandet pågår också en hel del arbete på området.
              Jag skulle vilja ta tillfället i akt att belysa frågan om barnahus,
              som de flesta har varit inne på i dag.
            </seg>
            <seg xml:id="i-21b7a9088f9aef66-0">
              Vi i Kristdemokraterna tycker att barnahus är en väldigt viktig
              verksamhet. Vi har följt frågan länge. Ute i kommuner där vi sitter
              i majoritet har vi varit aktiva och jobbat för att barnahus ska
              inrättas. Vi har jobbat väldigt hårt även när vi suttit i minoritet
              för att påpeka vikten av ett fokus på barnen. Vi har också sett
              till att det kom en utvärdering 2008. Den har vi följt väldigt
              nära. Det som utredningen tryckte på och som vi har tagit med
              oss i Kristdemokraterna är vikten av samverkan mellan myndigheter.
              Därför har vi landat i att vi talar om att varje kommun ska finnas
              med i en samverkan kring barnahus. Alla kommuner kommer inte att
              kunna mäkta med att ha ett eget barnahus. Tyvärr är de inte bärkraftiga
              nog.
            </seg>
            <seg xml:id="i-e4a933837646f100-0">
              Jag ska ta ett exempel. I Helsingforss stad har det tagit två
              års arbete att lyckas få till ett barnahus som kommer att inrättas
              i maj 2014. Vad beror detta på? Jo, vi vill att de här barnen,
              de mest utsatta i vårt samhälle, bemöts av professionell hjälp.
              Då är det många delar som behövs. Polisen måste ha tillräckliga
              resurser och välja att prioritera ärenden som gäller barn. De
              får absolut inte bli liggande. Landstingen måste ha specialistläkare
              och sjuksköterskor som vet hur man gör de medicinska undersökningar
              som kanske behövs för att säkra fysiska bevis. Det finns tyvärr
              inte så många specialister runt om i landet heller.
            </seg>
            <seg xml:id="i-34036077f5aaba08-0">
              Vi har landat i den modell med samverkansavtal mellan kommuner
              och andra myndigheter som vi har fört fram i olika sammanhang.
              Om det är rätt modell eller ej vet vi inte, men det vi trycker
              på är att barnen måste vara i fokus. De som utsätts för det här
              måste bemötas av kompetent personal som förstår hur hemskt det
              de har varit med om är och också utför undersökningarna på ett
              värdigt sätt.
            </seg>
            <seg xml:id="i-cca0e83186f99e98-0">
              Jag tycker att det är bra att vi har den här debatten i dag.
              Vi har som sagt följt frågan under lång tid. Det har varit en
              hjärtefråga för Kristdemokraterna länge. Tyvärr är behovet väldigt
              stort. Det finns också ett enormt stort mörkertal. Den här frågan
              kanske inte löses bara genom fler barnahus. Den löses genom ett
              varmare och medmänskligare samhälle där vi ser våra barn, som
              vi varit inne på tidigare. Om de inte får hopp och förtroende
              för rättsväsendet och dess olika delar kanske de inte gör någon
              anmälan heller.
            </seg>
          </u>
          <note type="speaker" xml:id="i-4032ca8a3c885233-0">
            Anf. 20 LENA OLSSON (V) replik:
          </note>
          <u who="lena_olsson_fc0610" xml:id="i-ee3827c589e5b5a6-1">
            <seg xml:id="i-0f656ef86f6b349a-0">
              Herr talman! Det är bra att Caroline Szyber från Kristdemokraterna
              pratar varmt om hur man vill jobba när det gäller våld mot barn
              och är positiv till barnahus, även om det kanske bara är en liten
              del av en större problematik. Det är bra att Caroline Szyber framhäver
              detta, till skillnad från Moderaternas företrädare, som tycker
              att sådana här frågor liknar symbolfrågor. Det är skrämmande,
              måste jag säga.
            </seg>
            <seg xml:id="i-de314083294959ef-0">
              Jag skulle vilja komma in på vår reservation nr 4 om rätten till
              skyddade personuppgifter. Som jag tog upp har det kommit en proposition
              till skatteutskottet om förstärkt skydd av personuppgifter för
              hotade och förföljda personer. Den innehåller vissa förbättringar,
              men när det gäller den totala problematiken för personer som behöver
              skydd skriver regeringen: Regeringen kommer i ett annat sammanhang
              att göra en övergripande översyn av dessa frågor. Har Caroline
              Szyber någon aning om när ett sådant förslag skulle kunna läggas
              på riksdagens bord?
            </seg>
          </u>
          <note type="speaker" xml:id="i-b20c0e4aa07d341a-0">
            Anf. 21 CAROLINE SZYBER (KD) replik:
          </note>
          <u who="unknown" xml:id="i-2ffe48f3cad1b64d-1">
            <seg xml:id="i-3faed0384ddb1b77-0">
              Herr talman! Jag tackar Lena för frågan. Kort sagt vet jag inte
              när ett sådant förslag kommer att läggas fram, men jag hoppas
              att det sker snart. Jag tar med mig den frågan att titta på, men
              den ligger mycket riktigt inte i justitieutskottet utan har hamnat
              i skatteutskottet.
            </seg>
            <seg xml:id="i-e71c6f43c5679323-0">
              I dessa tider talar vi om identitetskapningar på nätet, människor
              som handlar i varandras namn och människor som startar andras
              Facebookkonton. Vi känner hur allmänna och offentliga uppgifter
              och vår öppenhet i landet är någonting som vi vill värna. Vi börjar
              se baksidan av det, och då är det viktigt att man tar ett helhetsgrepp.
            </seg>
            <seg xml:id="i-601b670ee5134cc7-0">
              Det gäller människor som lever under skyddad identitet. Det är
              i dag ett jättestort problem. Det kan vara att människor tycker
              att det är trevligt och tar en bild på ett luciatåg men inte vet
              att en del av de barn som de tar en bild på har en skyddad identitet
              och att den definitivt inte bör läggas upp på nätet så att fler
              ser.
            </seg>
            <seg xml:id="i-bc0e4fc153abb664-0">
              Jag tycker inte om när kvällstidningar vurmar för öppenhet, lägger
              ut uppgifter och säger: Så här mycket tjänar dina grannar. Offentlighetsprincipen
              är någonting som är väldigt bra. Men vi börjar ibland se baksidan
              av det och olika risker.
            </seg>
            <seg xml:id="i-3975e955da77f2d6-0">
              Jag hoppas att man när regeringen nu gör en proposition också
              tänker på olika gränser och vikten av den personliga integriteten.
              Det är väldigt många som känner: Vi vill ha ett öppet samhälle,
              men här finns en gräns för mig. Här går man in på min personliga
              integritet, och den värnas inte längre.
            </seg>
          </u>
          <note type="speaker" xml:id="i-7cc101ee04d5556f-0">
            Anf. 22 LENA OLSSON (V) replik:
          </note>
          <u who="lena_olsson_fc0610" xml:id="i-ee3827c589e5b5a6-2">
            <seg xml:id="i-5a001f9237b53368-0">
              Herr talman! Jag vill ta upp en annan fråga som jag betonade
              väldigt mycket i mitt anförande. Det handlar om de förebyggande
              åtgärderna. De fick nu kriminologpriset för att människor inte
              ska hamna i brottslighet som väldigt unga. Jag vet att kriminella
              nätverk och organisationer rekryterar barn som är tio år.
            </seg>
            <seg xml:id="i-37a1bc7f64a7dcd3-0">
              Det gäller att satsa förebyggande och att man ser barnen tidigt.
              Det är många yrkesgrupper som ser de barnen väldigt tidigt. Jag
              skulle vilja se större fokus där innan brott har uppkommit. Det
              gäller till exempel vikten av att de klarar sin skolgång och studier
              och också möjligheten till arbete.
            </seg>
            <seg xml:id="i-f8b82f4b00833662-0">
              Vi har i dag ett samhälle som ställer väldigt många utanför.
              De har inte chansen därför att de inte har fått den. Jag och Vänsterpartiet
              menar att en prioritering av enbart ensidiga skattesänkningar
              har gjort att vi har stora hål och sår i vår välfärd. Det handlar
              om att bygga upp dessa små individer till bra samhällsmedborgare.
            </seg>
            <seg xml:id="i-2044b511c0ad2d03-0">
              Det är alldeles för mycket snack om repressiva åtgärder. Det
              har jag hört flera gånger från talarstolen. Hur viktigt är det
              för Kristdemokraterna? Ni är uppe i debatten hela tiden och frågar
              oss: Hur ska ni klara detta? Vi ser att det finns sprickor här.
            </seg>
            <seg xml:id="i-ff537622cc146819-0">
              Hur ser ni på att vi har skola, vård och omsorg som ser dessa
              människor och tar hand om dem, och då speciellt småbarn, på ett
              väldigt tidigt stadium?
            </seg>
          </u>
          <note type="speaker" xml:id="i-0aeec40143a74dc8-0">
            Anf. 23 CAROLINE SZYBER (KD) replik:
          </note>
          <u who="unknown" xml:id="i-2ffe48f3cad1b64d-2">
            <seg xml:id="i-52b0fc6f2093d2d2-0">
              Herr talman! Ibland kan man tycka att Kristdemokraterna och Vänstern
              kanske är de partier som står längst från varandra. Men när vi
              talar om det brottsförebyggande arbetet – som jag ofta belyser
              i mina anföranden, och som Lena Olsson ofta belyser i sina anföranden
              – tycker jag, precis som vi sitter bredvid varandra i utskottet,
              att vi står varandra ganska nära. Det är någonting som vi ska
              ta med oss.
            </seg>
            <seg xml:id="i-77890daa4d0ebdd1-0">
              Det är viktigt att alla unga känner att de har en möjlighet och
              att de aldrig är uträknade. Om de kommer lite på fel väg finns
              det någon som hjälper till och rättar in. De ska känna att de
              alltid har en rätt till en andra chans.
            </seg>
            <seg xml:id="i-8a22e63d4556454f-0">
              Om jag ska tänka tillbaka lite på denna mandatperiod var det
              starkaste möte jag haft när jag träffade några killar på Fryshuset
              i Malmö. De sade till mig: Det är kanske inte så konstigt att
              vi går in i kriminella gäng, för det är i varje fall någon som
              ser oss. För oss är det lättare att gå in i ett kriminellt gäng
              än att få ett jobb.
            </seg>
            <seg xml:id="i-4f054cfc4b84b02c-0">
              Det är det som jag vill att vi trycker på. Om det är känslan
              finns det väldigt mycket mer att göra. Det är någonting som jag
              tar med mig när jag tittar på budgeten och ska prioritera förslag.
              Vi jobbar väldigt mycket inom Kristdemokraterna med vad som är
              viktigt. Den känslan som de killarna har får de inte ha. De får
              aldrig känna att de är uträknade. De ska känna att de har stöttning.
            </seg>
            <seg xml:id="i-3dc5cbf66b8baa17-0">
              Jag vill avslutningsvis säga att det brottsförebyggande är väldigt
              viktigt. Där tycker vi lika. Sedan måste hela rättskedjan fungera.
              Jag blir otroligt upprörd när jag ser hur kriminella gäng använder
              sig av personer som är under 15 år för att de vet att de inte
              är straffmyndiga.
            </seg>
            <seg xml:id="i-839541e74eadd073-0">
              Vi ska absolut inte sätta dessa unga i fängelse. Där har vi varit
              väldigt tydliga. Däremot måste man markera allvaret. Vare sig
              du är 14 år eller 16 år måste du få hjälp tillbaka när du gör
              någonting fel. Det är vad det handlar om. Det handlar inte om
              att straffa utan om att hjälpa. Vi måste titta på: Hur hittar
              vi rätt straff för dessa unga?
            </seg>
          </u>
          <note type="speaker" xml:id="i-481137ca84372275-0">
            Anf. 24 CARL-OSKAR BOHLIN (M):
          </note>
          <u who="carl-oskar_bohlin_a1b348" next="cont" xml:id="i-c8a8a2a57ea4557a-0">
            <seg xml:id="i-a22d123666d83cf9-0">
              Herr talman! Jag valde att sätta upp mig på talarlistan igen
              med anledning av den märkliga och nästan oanständiga debatteknik
              oppositionen har valt att tillämpa här i dag. Under mitt huvudanförande
              var det ingen som valde att begära replik på mig. Däremot har
              oppositionen i två replikskiften med andra ledamöter valt att
              hoppa på mig i de respektive replikskiftena. Det är ett märkligt
              förhållningssätt till den debattordning som ska råda i kammaren.
            </seg>
            <seg xml:id="i-57f6b82864f32942-0">
              Anna Wallén låter påskina att jag skulle tycka att arbetet som
              bedrivs med barnahus är en oviktig fråga. Det har jag aldrig någonsin
              påstått. Det jag däremot har påstått är att det är ett märkligt
              sätt att förhålla sig till frågan om hur man bäst utreder brott
              som riktar sig mot barn att skriva fast sig i att vi ska ha en
              barnahusfördelning baserad på ett länsbegrepp som organisatoriskt
              blir alltmer obsolet. Det måste väl vara viktigast hur man effektivt
              bedriver arbetet.
            </seg>
            <seg xml:id="i-3da92bc7eef39216-0">
              Frågan som oppositionen fortfarande inte har svarat på är om
              man väljer att underkänna den verksamhet som bedrivs i de fem
              län som i dag saknar barnahus. Trots att man saknar barnahus har
              man andra samverkansformer med sociala myndigheter och polis som
              gör att man i vissa fall till och med har en högre lagföringsprocent.
            </seg>
            <seg xml:id="i-aee637084c01b785-0">
              Det är en fråga som oppositionen nu har chansen att svara på.
              Jag ger er än en gång chansen att begära replik på mig i mitt
              anförande. Tas inte den chansen vill jag mena att det är ganska
              anmärkningsvärt.
            </seg>
          </u>
          <note xml:id="i-c2fa091a3cea95aa-0">
            Anf. 25 ANNA WALLÉN (S) replik:
          </note>
          <u who="carl-oskar_bohlin_a1b348" prev="cont" xml:id="i-a0f58e5b5526ad4b-0">
            <seg xml:id="i-a80e0c36a9040b62-0">
              Herr talman! Jag får be om ursäkt om Carl-Oskar Bohlin känner
              sig lite trampad på tårna och tycker att vi använder ful debatteknik.
              Jag tycker att Carl-Oskar Bohlin ska gå till protokollet och läsa
              sitt anförande.
            </seg>
            <seg xml:id="i-85005c4de8a76837-0">
              Det du sade var att vi socialdemokrater borde fokusera på de
              stora viktiga frågorna och inte hålla på med små symbolfrågor.
              Exakt så sade du och knöt an till barnahus. Jag trodde att du
              nu skulle gå upp i talarstolen och be om ursäkt för att du uttryckt
              dig så slarvigt.
            </seg>
            <seg xml:id="i-ff14a10d8dfe3152-0">
              Innerst inne tror jag inte att det finns någon som kan tycka
              att jobba med barn som utsätts för våld och sexuella övergrepp
              är en symbolfråga. Det tror jag inte att det finns någon person
              med hjärta som känner. Jag tycker att du ska läsa protokollet.
              Det var så du sade.
            </seg>
          </u>
          <note type="speaker" xml:id="i-f899be05d5bd6d23-0">
            Anf. 26 CARL-OSKAR BOHLIN (M) replik:
          </note>
          <u who="carl-oskar_bohlin_a1b348" next="cont" xml:id="i-c8a8a2a57ea4557a-1">
            <seg xml:id="i-06af57911811c37f-0">
              Herr talman! Vi skulle möjligen kunna läsa det protokollet tillsammans.
              Då skulle vi få se att jag började mitt anförande med att säga
              att det nog inte finns någon i denna kammare som tycker att barnahus
              är oviktiga eller att de gör ett oviktigt arbete. Det är snarare
              tvärtom.
            </seg>
            <seg xml:id="i-60854025a04fc408-0">
              Det jag menar när jag säger att man måste fokusera på de stora
              och viktiga frågorna är hur man effektivast utreder den här typen
              av brott. Det ni gör är att skriva fast er i en organisationsmodell
              som inte har någon djupare förankring i den verklighet och de
              problem som finns i arbetet.
            </seg>
            <seg xml:id="i-2ad27731810ae38e-0">
              Jag har fortfarande inte fått svaret på frågan. Väljer ni att
              underkänna den verksamhet som till exempel bedrivs i Halmstad
              där lagföringsgraden är 41 procent? Där har man inget barnahus.
              Men man har ändå en effektiv verksamhet som finns nära och är
              tillgänglig för dem den berör.
            </seg>
            <seg xml:id="i-525e2013797f033f-0">
              I grunden måste frågan om barnahus eller inte handla om att det
              finns poliser med kompetens för att bedriva barnutredningar. Att
              säga att man får bättre tillgänglighet bara för att vi säger att
              det ska finnas ett barnahus i varje län bottnar inte i någonting.
            </seg>
          </u>
          <note xml:id="i-af66b97983338d10-0">
            Anf. 27 ANNA WALLÉN (S) replik:
          </note>
          <u who="carl-oskar_bohlin_a1b348" prev="cont" xml:id="i-a0f58e5b5526ad4b-1">
            <seg xml:id="i-cdba53744a22422d-0">
              Herr talman! Allt detta började med att vi socialdemokrater länge
              har motionerat om att vi tycker att det ska finnas ett barnahus
              i varje län.
            </seg>
            <seg xml:id="i-27363f6dba6ea4bc-0">
              Vi tycker att det är oerhört viktigt att barn som utsätts för
              brott får ett bra bemötande i en väldigt trygg miljö. Regeringen
              kunde ha valt att säga: Fine, vi ska vara med och aktivt stimulera
              att det finns ett barnahus i varje län. Men det gör man inte;
              man väljer att ta diskussioner som är helt onödiga. Vi kommer
              helt bort ifrån att diskutera barn som utsätts för brott och diskuterar
              i stället teknikaliteter.
            </seg>
            <seg xml:id="i-6de72e0e54304cb2-0">
              Carl-Oskar Bohlin talar om att lagföringsgraden minsann ser bra
              ut på ställen där man inte har barnahus. Då har han helt missuppfattat
              vad detta innebär. Det handlar inte bara om lagföringsgrad. Det
              handlar om bemötande och om att de av våra barn som utsätts för
              våld och sexuella övergrepp ska befinna sig i en trygg miljö.
              Det ska vara minsta möjliga påfrestning trots det som de har blivit
              utsatta för.
            </seg>
            <seg xml:id="i-39f6979eb259148b-0">
              Jag väljer att fokusera på att tala om barn som är brottsoffer.
              Det tycker jag att Moderaterna också borde göra. Ägna lite mer
              tid åt brottsoffer! Det är faktiskt det som den här debatten ska
              handla om i dag.
            </seg>
          </u>
          <note type="speaker" xml:id="i-bedc1e8950c5645b-0">
            Anf. 28 CARL-OSKAR BOHLIN (M) replik:
          </note>
          <u who="carl-oskar_bohlin_a1b348" xml:id="i-eb4de602d37d5f65-1">
            <seg xml:id="i-b9d0f3666ef260d2-0">
              Herr talman! I grunden handlar det dock om hur man använder sina
              resurser också. Det ni gör med ert tillkännagivande är att ni
              säger att vi ska centralisera resurserna så att man lever upp
              till kraven för vad som är ett barnahus. Samtidigt underkänner
              ni de verksamheter som bedrivs i dag, som inte lever upp till
              definitionen av ett barnahus men som kan ha nog så god verksamhet.
            </seg>
            <seg xml:id="i-789d80a8093db959-0">
              Det är klart att det handlar om bemötande, men man kan inte avföra
              lagföringsgrad som ett kvalitetsmått i de här sammanhangen. Det
              måste vara viktigt hur utredningarna bedrivs och om de leder till
              fällande domar. Fällande domar är trots allt det som måste räknas
              i slutänden, och det måste väga tungt i sådana här sammanhang.
            </seg>
            <seg xml:id="i-5f37856b04e23067-0">
              Jag bor i ett stort och vidsträckt län. Vad är det som säger
              att förutsättningarna i mitt län blir bättre av att vi har ett
              barnahus med resurserna centrerade till det eller olika verksamheter
              som kanske inte lever upp till definitionen av ett barnahus men
              som har nog så kvalitativ verksamhet? Jag menar att vi inte är
              skickade att göra den bedömningen i den här kammaren. Det är en
              bedömning som bäst görs på det lokala planet.
            </seg>
            <seg xml:id="i-3205bc0f9a308e30-0">
              Försök inte tillskriva mig uppfattningar om att vara emot barnahus
              eller att ha principiella invändningar mot det. Jag har principiella
              invändningar mot att vi försöker skriva fast oss i en organisationsform
              som inte längre är aktuell.
            </seg>
          </u>
          <note xml:id="i-2f57722fd4e1dd01-0">
            Överläggningen var härmed avslutad.
          </note>
          <note xml:id="i-84dcb1f2a6292bde-0">
            5 § Kollektivtrafik
          </note>
          <note type="speaker" xml:id="i-945ea07a61c2795a-0">
            Anf. 29 ROZA GÜCLÜ HEDIN (S):
          </note>
          <u who="roza_guclu_hedin_a13aa9" xml:id="i-026cb5656ce93dc8-0">
            <seg xml:id="i-d09bfbec235f4e0b-0">
              Herr talman! När jag var liten sysslade jag med truppgymnastik.
              Min mamma hade inte körkort då; hon har fortfarande inget körkort.
              Det har däremot min pappa. Naturligt tänker man då att han som
              pappa skulle ta ansvaret för att jag som barn skulle kunna ta
              mig till och från mina aktiviteter. Men så var det inte. Han jobbade
              nämligen som krögare och hade en helt annan dygnsrytm än övriga
              familjen.
            </seg>
            <seg xml:id="i-ca27e768a8c7b11a-0">
              Min mamma tog sig överallt med buss. Om det inte fanns någon
              buss gick hon. Vi fick tidigt lära oss att ta oss till olika platser
              på bästa möjliga sätt. De som vet hur det är att bo på landsbygden
              eller i glesbygd vet att det på vissa orter och i vissa områden
              går väldigt glest med bussar. I några fall kommer det en buss
              om dagen, i bästa fall kommer det två om dagen och i värsta fall
              kommer det ingen.
            </seg>
            <seg xml:id="i-a1022791cf2f0763-0">
              Man tvingas ta till sig kunskapen om olika transportmedel och
              planera sitt liv efter det. För oss blev kollektivtrafiken ett
              naturligt inslag. För egen del innebar det att jag fick åka mjuka
              linjen mitt på dagen med ortens pensionärer – det var för övrigt
              väldigt nyttigt – eller ta cykeln på kvällstid då bussen faktiskt
              inte gick.
            </seg>
            <seg xml:id="i-1b1116424decb13c-0">
              Bussen och andra kollektiva transportmedel är oerhört viktiga
              för många. Väl fungerande kollektivtrafik är en grundförutsättning
              för att klara både arbetspendling och resor på fritiden.
            </seg>
            <seg xml:id="i-8584c89b9ff6d26e-0">
              Herr talman! I dag debatterar vi betänkande TU11 som rör kollektivtrafik.
              Det finns en hel del reservationer från Socialdemokraterna. Jag
              står bakom samtliga men yrkar endast bifall till reservation 2.
            </seg>
            <seg xml:id="i-97cb2dfbfb1cfcc0-0">
              Kollektivtrafik klingar inte alltid så hippt i vissa öron. Man
              kan fråga sig varför. Vissa har dålig erfarenhet av det. Det finns
              till och med de som tycker att det är pinsamt att behöva åka buss.
              Trots den enorma uppförsbacke som kollektivtrafiken har i vissa
              delar av landet är det ändå glädjande att resandet har ökat något
              sedan början av 2000-talet. Min och Socialdemokraternas förhoppning
              är att det ska öka ännu mer de kommande åren.
            </seg>
            <seg xml:id="i-b052d411d9594094-0">
              Vi inom politiken har ett viktigt uppdrag. För oss socialdemokrater
              är det viktigt att kollektivtrafikens roll stärks i kampen för
              att minska transportsektorns klimatpåverkan. Vårt kanske största
              uppdrag och största ansvar är att på bästa möjliga sätt bidra
              till att vi minskar utsläppen och försöker leva upp till klimatmålen
              om minskade utsläpp fram till 2050. Det är en uppgift som vi måste
              ta på största allvar. Det handlar i slutändan om vilken värld
              jag kommer att lämna till mina barn och till mina barnbarn.
            </seg>
            <seg xml:id="i-604cfa06dbf00b95-0">
              Så som det ser ut i dag har bilen tagit marknadsandelar från
              mer energieffektiva transporter som buss, tåg, gång och cykel.
              Den utvecklingen är oroväckande. Det är ett bevis på att vi behöver
              jobba mer med frågan och jobba för att färre tar bilen och i stället
              väljer att resa tillsammans med andra.
            </seg>
            <seg xml:id="i-466e3c87ef589678-0">
              För att undvika diskussioner om bilfientlighet eller liknande
              är verkligheten den att vi behöver transporter, inte minst för
              att det är en viktig del av människans frihet att vi kan förflytta
              oss enkelt, hållbart och säkert. Därför är grunden i den socialdemokratiska
              politiken för hållbar frihet ett transportsystem som präglas av
              ekologisk, ekonomisk och social hållbarhet.
            </seg>
            <seg xml:id="i-c561b7ba95d02cdc-0">
              En förutsättning för att klara både arbetspendling och resor
              på fritiden är fungerande och modern kollektivtrafik.
            </seg>
            <seg xml:id="i-3b754edfb73f7b4a-0">
              Vi måste växla upp. Min bedömning är att vi inte bara kan sitta
              och vänta på att människor en dag ska vakna upp och inse tjusningen
              med att resa kollektivt. Vi måste vara mer tydliga med signalerna
              som vi skickar från politiskt håll så att berörda känner att det
              är ett prioriterat område. Vi måste öka medvetenheten hos människor
              och framför allt lyfta fram fördelarna med bra kollektivtrafik.
            </seg>
            <seg xml:id="i-1e2c2206f93561ab-0">
              Statistik över resandet visar att det fortfarande är fler kvinnor
              än män som åker kollektivt. Det är handlar alltså om jämställdhet
              och jämlikhet, att alla människor i vårt samhälle ska beredas
              möjlighet till ett tryggt, säkert, framkomligt och bra system
              för att förflytta sig i och mellan städer och regioner. För att
              kollektivtrafiken ska vara jämställd måste den vara billig så
              att det inte bara är ekonomiskt starka personer som har möjlighet
              att nyttja den.
            </seg>
            <seg xml:id="i-652e73ca76602180-0">
              Herr talman! Ökad kollektivtrafik bidrar till att våra städer
              och vägar blir mindre belastade med persontrafik. Och det minskar
              trängsel, luftföroreningar och buller i storstadsregionerna. Därför
              är det viktigt med insatser för att öka antalet resenärer. För
              att öka antalet resenärer krävs det att kollektivtrafiken får
              de förutsättningar som behövs för att det ska vara attraktivt
              att resa kollektivt.
            </seg>
            <seg xml:id="i-6757f3c81b36b942-0">
              Det är viktigt att de som varje dag är beroende av bussen, tunnelbanan,
              färdtjänstresan eller spårvagnen för att komma fram till sina
              arbeten, till skolan och till sjukhuset kan göra det säkert, effektivt
              och i tid. Vi vet alla hur känsligt och jobbigt det är när man
              inte vet om man kommer att komma fram till sin slutdestination
              i tid. För de som inte har något annat val än att resa kollektivt
              är det särskilt viktigt att alla delar håller, att det inte blir
              några större störningar.
            </seg>
            <seg xml:id="i-ed189764b35628f1-0">
              Vi ser att en del stora utmaningar ligger framför oss när det
              gäller att stärka attraktionskraften för kollektivt resande. Man
              kan göra det på många olika sätt. Kriterier som kvalitet, miljö
              och arbetsvillkor måste lyftas fram. Dessa kriterier måste bli
              krav och således tas med när vi upphandlar kollektivtrafik. Vi,
              endast vi, kan bana väg för en annan framtid. Då gäller det att
              våga och att stå för sina visioner.
            </seg>
            <seg xml:id="i-29d257c1c582e2cc-0">
              En annan viktig aspekt som bör lyftas fram när vi talar om kollektivtrafik
              är dess möjligheter att bidra till att nya jobb kan skapas. Kollektivtrafiken
              är strategisk ur den synvinkeln att det inom detta område går
              att utveckla nya förmågor, kompetenser och produkter.
            </seg>
            <seg xml:id="i-0ebd67fe93dbb57f-0">
              Vi ser det som strategiskt viktigt att använda möjligheten att
              göra innovationsupphandlingar om vi som beställare har ett mål
              om att de fordon som ska trafikera våra vägar och städer ska bestå
              av till exempel energieffektiva bussar, BRT-system drivna av el
              eller andra alternativa bränslen. Vi måste skapa ett utrymme för
              dem som vill utveckla dessa delar. Vi vill att Sverige ska vara
              en kunskapsnation som tänker sig och tar sig in i framtiden med
              innovativa och hållbara lösningar.
            </seg>
            <seg xml:id="i-6bfdab420c19c6e0-0">
              Herr talman! På många arbetsplatser räknar man i dag in restiden
              som en del i arbetstiden. Man räknar med att de anställda använder
              tiden till att arbeta. Detta har stor betydelse för attraktionskraften.
              Därför är det viktigt att vi möjliggör och breddar förutsättningarna
              för att till exempel ha internetuppkoppling på både våra tåg och
              bussar, och den måste också vara tillförlitlig. Vi behöver också
              jobba med att få bättre reseinformation. Den tekniska utvecklingen
              med appar och program som anpassas till resandet bör främjas.
              Det ska till exempel vara enkelt för mig som väljer att resa kollektivt
              att kunna planera min resa från början till slut. Det ska omfatta
              ett enkelt biljettsystem som är kompatibelt och interoperabelt
              med olika system.
            </seg>
            <seg xml:id="i-3cb227ae5f82080d-0">
              Vi har i tidigare debatter berört frågan om tillgänglighet inom
              kollektivtrafiken. Jag vill ändå ta upp den delen ännu en gång
              för att betona hur viktigt det är för att skapa ett inkluderande
              samhälle som utgår från människors olika behov. De satsningar
              som görs för ökad tillgänglighet ökar komforten och standarden
              för oss alla.
            </seg>
            <seg xml:id="i-3ea25da60a3d0607-0">
              Herr talman! Jag har mest berört de transportmedel som vi normalt
              förknippar med kollektivtrafik. Det finns dock en del i vårt land
              som använder sig av båtar för sitt kollektiva resande. I går var
              representanter från Gotland här i Sveriges riksdag. Vi var många
              som träffade dem. De beskrev de utmaningar de står inför för att
              kunna utveckla sin region. Vi socialdemokrater vill understryka
              vår syn på det hela, och den är att vi anser att det ska vara
              enkelt att leva och bo på Gotland. Det är en region med fantastisk
              potential – en region vi är stolta över och som lockar hit turister
              från andra delar av världen. Vi hoppas att man i det nya avtalet
              tar hänsyn till hur det ser ut i dag med två fastlandshamnar –
              en bra och konkurrenskraftig överfartshastighet är en bra utgångspunkt
              – samt att man arbetar miljömedvetet med det nya avtalet.
            </seg>
            <seg xml:id="i-36bd7e63f1e109c9-0">
              Herr talman! Satsningar på kollektivtrafik och tillgänglighet
              handlar om att inte begränsa människors möjligheter att ta sig
              till sina jobb, att resa och uppleva. Det handlar om att vara
              fri. Kollektivtrafiken ska vara en möjliggörare.
            </seg>
          </u>
          <note xml:id="i-8b6011c713101f3b-0">
            I detta anförande instämde Christer Engelhardt, Lars Mejern Larsson,
            Leif Pettersson och Suzanne Svensson (alla S).
          </note>
          <note type="speaker" xml:id="i-9927b407d909ab82-0">
            Anf. 30 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-1026257814f96f91-0">
            <seg xml:id="i-751fc365a166f7f8-0">
              Herr talman! Jag vill börja med att instämma i Rozas argumentation
              när det gäller Gotlandstrafiken. Där har vi en gemensam reservation
              från S, V och MP.
            </seg>
            <seg xml:id="i-8b4051ba58bf9734-0">
              I går var jag på teater, politisk teater. Jag tog tåget till
              Uppsala för att se Gertrud Larssons pjäs Hela folkets järnväg
              . Det var en väldigt rolig pjäs om hur svenska folkets järnväg
              har misshandlats och styckats upp i decennier. Den var rolig och
              tänkvärd men också lite uppgiven. För vart är vi på väg? Ja, den
              frågan ställs i dag inte bara av oss som gillar att åka på spåret
              utan av alla Sveriges kollektivresenärer. Biljettpriserna skjuter
              i höjden, och det blir allt krångligare att resa kollektivt.
            </seg>
            <seg xml:id="i-738238f8e42741da-0">
              På landets stationer och resecentrum står en rad olika biljettautomater
              – en för varje bolag. På stationen i Uppsala räknade jag till
              fyra olika automater. Som pendlare behöver du ofta ha flera olika
              månadskort i plånboken. När vi reser i landet tvingas vi vänta
              i onödan vid byten och förseningar eftersom olika operatörer inte
              samarbetar och inte heller samordnar sina tidtabeller.
            </seg>
            <seg xml:id="i-8a3b448f00656e23-0">
              Behöver du någon att fråga på stationen? Glöm det! Resebutikerna
              är snart ett minne blott. Den 31 mars lägger SJ ned butiken i
              Uppsala och på 15 andra stationer i landet. En förklaring är att
              SJ måste spara för att den mest lönsamma tågsträckan, den mellan
              Helsingfors och Göteborg, nu har öppnats för andra operatörer.
            </seg>
            <seg xml:id="i-1495c6c097e70a5b-0">
              Det miljövänligaste resealternativet, kollektivtrafiken, har
              alltför ofta blivit det krångligaste och dyraste sättet att resa.
              Miljöpartiet har i det här betänkandet en rad förslag för hur
              kollektivtrafiken i stället ska bli det bekvämaste, enklaste och
              billigaste sättet att resa. Vi vill bland annat ställa politiska
              krav på att olika operatörers biljetter och tidtabeller ska vara
              samordnade. Vi vill att regeringen vidtar åtgärder för att bromsa
              de stora prishöjningarna inom kollektivtrafiken. Och vi vill att
              SJ och Trafikverket får nya uppdrag.
            </seg>
            <seg xml:id="i-b9c9161ccfa2baa1-0">
              På alla våra förslag, herr talman, svarar Alliansen i utskottet
              med samma visa: Det behövs inte några nya förslag, för den avreglering
              som gjordes med den nya kollektivtrafiklagen kommer att bli en
              framgångssaga. Det är konkurrens inom kollektivtrafiken som främjar
              attraktivitet och effektivitet, menar Alliansen – konkurrens,
              inte samarbete och samordning.
            </seg>
            <seg xml:id="i-e8e996fa1442964d-0">
              Jag tycker att Alliansens utskottsledamöter ska höra med resenärerna
              vad de tycker. Jag tycker att ni ska fråga vad som är viktigast
              för oss resenärer – att kunna köpa två olika månadskort, eller
              att ha ett och samma, att komma fram fem minuter efter att den
              anslutande bussen gick eller fem minuter före, att kunna ta pendeltåget
              till badhuset med barnen eller tvingas ta bilen för att det blir
              billigare?
            </seg>
            <seg xml:id="i-2d7d7ffa4918b390-0">
              Herr talman! Kostnaden för att åka kollektivt har ökat mycket
              mer än kostnaden för andra tjänster. Enligt SVT:s aktuella granskning
              av kollektivtrafiken har biljettpriserna fördubblats sedan 1995.
              En genomsnittlig månadsbiljett i Sverige har ökat i pris fyra
              gånger mer än konsumentprisindex. Regeringens beslut om avregleringar,
              slopat kollektivtrafikstöd och höjda banavgifter är några av orsakerna
              till de höjda biljettpriserna.
            </seg>
            <seg xml:id="i-ac5ad383cfdd0d28-0">
              På fyra år, mellan 2010 och i år, har regeringen fördubblat banavgifterna
              från ca 600 miljoner kronor till nästan 1,2 miljarder kronor.
              Fram till år 2025 planerar regeringen för en fyrdubbling av avgifterna.
            </seg>
            <seg xml:id="i-529505f9c48966b3-0">
              Höjningarna slår hårt mot Sveriges alla tågpendlare. En arbetspendlare
              som reser varje dag mellan exempelvis Arvika och Karlstad betalar
              i år 2 000 kronor om året i bara banavgifter på sina biljetter.
              I praktiken innebär regeringens ständiga höjningar av banavgifterna
              en straffskatt för alla de resenärer som väljer det klimatsmarta
              alternativet.
            </seg>
            <seg xml:id="i-5c4d93c0e43399ae-0">
              Miljöpartiet har hela tiden sagt nej till höjningarna. Vi anser
              också att regeringen måste utreda och åtgärda andra orsaker till
              de skenande priserna i kollektivtrafiken. Det är oerhört viktigt
              om vi ska kunna uppnå målet om att kollektivtrafikens andel av
              resorna ska fördubblas.
            </seg>
            <seg xml:id="i-35085962ec19bf81-0">
              Herr talman! Det måste vara billigast att åka kollektivt, men
              det måste också vara enkelt. Tänk dig att du som bilist aldrig
              vet hur du ska göra för att tanka bilen. Pumparna har lika många
              utföranden som det finns län. Oftast måste du ha betalat bensinen
              i förväg, till exempel i en pressbyrå någonstans. Även vägmärkena
              och skyltarna byter utseende när du åker över länsgränserna, och
              du måste ha köpt ett färdbevis för att få åka på länets vägar.
              Om du inte har kunnat göra det riskerar du dryga böter.
            </seg>
            <seg xml:id="i-8fcb8ab396ab594b-0">
              Självklart skulle inte Sveriges bilister acceptera detta, men
              för Sveriges alla kollektivtrafikresenärer ser vardagen ut så
              här. När man kommer till ett nytt ställe är det många frågor som
              man måste få svar på innan man kan stiga på bussen, tunnelbanan,
              spårvagnen eller pendeltåget. Det är frågor som: Var köper jag
              biljett – är det i Pressbyrån eller i en automat, och var finns
              i så fall den? Kan jag betala på bussen eller tåget och med vad?
              Och vad händer om jag har fel biljett – blir jag avslängd, utskälld
              eller får jag höga böter?
            </seg>
            <seg xml:id="i-4d850944d8221ec8-0">
              Enligt den senaste Kollektivtrafikbarometern tycker varannan
              svensk att det är krångligt att köpa biljetter. För sex år sedan,
              2008, var det bara var tredje som tyckte det.
            </seg>
            <seg xml:id="i-3cc6c98a231a62db-0">
              Utvecklingen går åt helt fel håll. Det är tydligt att aktörerna
              i branschen inte klarar av att införa enkla betalsystem och inte
              heller att enas om ett betalsätt, som vid sidan av olika lokala
              respass och kort alltid ska fungera vart du än kommer i landet.
              Ett sådant är kontanter eller vanliga betalkort. Miljöpartiet
              anser att politiken måste lagstifta om detta.
            </seg>
            <seg xml:id="i-32ec404e6395560d-0">
              Herr talman! Det måste vara enkelt att boka biljetter. Miljöpartiet
              vill att det ska finnas en nationellt samordnad biljettbokning,
              där samtliga operatörer måste vara med. Vi vill också ge Trafikverket
              i uppdrag att samordna de olika operatörernas tidtabeller.
            </seg>
            <seg xml:id="i-7a26b8a57be7b285-0">
              Men, herr talman, för att fler ska ta tåget måste det vara förutsägbart
              vad en tågresa ska kosta. SJ:s biljettsystem är i dag ett lotteri
              som få förstår sig på. SJ:s ledning brukar säga att man inspirerats
              av flyget, men SJ och andra operatörer borde i stället låta sig
              inspireras av sin största konkurrent – bilen. För att kollektivtrafikresandet
              ska öka måste det vara lika enkelt och flexibelt att ta tåget
              eller bussen som bilen.
            </seg>
            <seg xml:id="i-60a2723075c8dd1d-0">
              Det är det i Schweiz, herr talman. I höstas var vi några ledamöter
              i utskottet som åkte till Schweiz och studerade kollektivtrafiken.
              Vi åkte tåg, buss, spårvagn och båt. På många av våra resor var
              det byten. Men det var aldrig någon väntan, för i Schweiz har
              politikerna lagstiftat om att de olika operatörerna måste samarbeta.
              De gör det inte för att de vill utan för att de måste, berättade
              Sabine Krähenbühl från VÖV för oss.
            </seg>
            <seg xml:id="i-a16fde05d093a9de-0">
              VÖV är närmast en motsvarighet till Svensk Kollektivtrafik men
              med starkare muskler. De har uppdraget att se till att regeln
              en resa, en biljett ska gälla för alla resor. De fördelar också
              biljettintäkterna mellan alla 240 olika operatörer i landet.
            </seg>
            <seg xml:id="i-a37f219f47c818ca-0">
              Tidtabelläggningen har man överlåtit till en aktör, SBB, det
              statliga tågbolaget. Sedan anpassar alla andra aktörer sina anslutningar
              efter den tidtabellen.
            </seg>
            <seg xml:id="i-27160789214200f1-0">
              Biljetter till våra resor gick enkelt att köpa på internet, i
              automater eller över disk. Inga platsbokningar behövdes. Biljetten
              var giltig hela dagen på alla avgångar, och det var helt okej
              att stanna längs vägen om man kände för det.
            </seg>
            <seg xml:id="i-4042c92ffc921758-0">
              Det fanns också en rad olika respass att köpa, och billiga årskort.
              Vad sägs om att kunna köpa ett årskort för 21 000 kronor som gäller
              på all kollektivtrafik i landet eller ett för 1 500 kronor som
              ger halva priset på alla resor? Jag är övertygad om att kollektivtrafikresandet
              skulle öka enormt om det fanns sådana kort i Sverige.
            </seg>
            <seg xml:id="i-446b8f63b861baec-0">
              Vi som deltog i resan var mycket imponerade och förstod hur det
              kan komma sig att nästan alla åtta miljoner schweizare åker kollektivt
              och att det är de som åker mest kollektivt i Europa.
            </seg>
            <seg xml:id="i-702c85ad315e8c08-0">
              Här har vi mycket att lära. Miljöpartiet har föreslagit att järnvägsutredaren
              Gunnar Alexandersson ska få i uppdrag att utreda hur ett kollektivtrafiksystem
              enligt schweizisk modell skulle kunna införas i Sverige. Vi tycker
              att det är hög tid att underlätta för alla i Sverige som reser
              kollektivt. Det är hög tid att sätta kollektivtrafikresenärer
              och klimatet i centrum.
            </seg>
            <seg xml:id="i-5e72ae4793df1f62-0">
              Herr talman! Självklart ställer jag mig bakom Miljöpartiets samtliga
              reservationer, men för tids vinnande yrkar jag bifall bara till
              reservation 4 om ett gemensamt biljettsystem.
            </seg>
          </u>
          <note type="speaker" xml:id="i-3f36fef14aed10d0-0">
            Anf. 31 TONY WIKLANDER (SD):
          </note>
          <u who="tony_wiklander_23625a" next="cont" xml:id="i-26c95a21bad57d66-0">
            <seg xml:id="i-836ed25ce24b3802-0">
              Herr talman! Jag ska fatta mig kort. Jag vill inledningsvis be
              att få yrka bifall till reservation nr 6. Den handlar om färdtjänst
              och tillgänglig kollektivtrafik för personer med funktionsnedsättning.
            </seg>
            <seg xml:id="i-398d4cc6fc2eba1c-0">
              Jag ser i utskottets ställningstagande att det görs en hel del.
              Det välkomnar jag. Men jag ser att det står: Trafikverket och
              Jernhusen erbjuder även ledsagning på stationer. Jag får säga
              att jag är imponerad av det, men jag har inte sett så värst mycket
              av det.
            </seg>
            <seg xml:id="i-3b9ab2560e4af401-0">
              Funktionsnedsättningar finns i många olika former. Jag reste
              med tåg från Västerås till Helsingfors. Bland passagerarna var
              det en blind man utan ledsagare. Det höll på att gå riktigt åt
              skogen. Vederbörande gick vilse på tåget. Hade inte vi medpassagerare
              ryckt in hade det kunnat gå riktigt illa. Men vi hjälpte honom
              av på stationen, och allt löste sig den gången.
            </seg>
            <seg xml:id="i-be1dcbb7c069aaa6-0">
              När vi talar om tillgänglighet kan jag säga att det enda stället
              där jag har sett att det fungerar faktiskt är flyget. Där har
              man en ledsagarhjälp när man har behov av det, direkt när man
              ska gå ombord.
            </seg>
            <seg xml:id="i-fd0827a8f5f5d9f7-0">
              Vänstern har faktiskt en identisk reservation, men den kommer
              de väl att klargöra själva. Det finns något som vi är rädda för.
              När bolagen ska prioritera riskerar satsningarna för att hjälpa
              funktionsnedsatta att, så att säga, komma bort. Därför är vårt
              förslag ett stimulansbidrag.
            </seg>
            <seg xml:id="i-f90472e4a0da2f71-0">
              Med det har jag egentligen uttryckt varför vi yrkar bifall till
              vår reservation under punkt 6.
            </seg>
          </u>
          <note xml:id="i-aff309a5658536c5-0">
            Ajournering
          </note>
          <note xml:id="i-b79b2264b249c456-0">
            Kammaren beslutade kl. 13.56 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="tony_wiklander_23625a" prev="cont" xml:id="i-e262de12eb958da7-0">
            <seg xml:id="i-08ae12c8408ff3b8-0">
              Återupptagna förhandlingar
            </seg>
            <seg xml:id="i-5d65018f4e0d2648-0">
              En fråga ska vara av övergripande och allmänpolitiskt slag eller
              avse ett ämne som faller inom statsrådens ansvarsområde och rör
              dennes tjänsteutövning. Näringsminister Annie Lööf besvarar såväl
              allmänpolitiska frågor som frågor inom sitt eget ansvarsområde.
            </seg>
            <seg xml:id="i-307545950dd20234-0">
              Kortare betaltider
            </seg>
          </u>
          <note xml:id="i-00ae91a9997c7d7b-0">
            Förhandlingarna återupptogs kl. 14.00.
          </note>
          <note xml:id="i-2ea3f22bee5fd214-0">
            6 § Frågestund
          </note>
          <note xml:id="i-bc7b3255544e6f3e-0">
            Anf. 32 ANDRE VICE TALMANNEN:
          </note>
          <note xml:id="i-300971149a297f87-0">
            Jag vill hälsa statsråden välkomna. Frågor besvaras i dag av
            näringsminister Annie Lööf, statsrådet Tobias Billström, kultur-
            och idrottsminister Lena Adelsohn Liljeroth, statsrådet Ewa Björling
            och miljöminister Lena Ek.
          </note>
          <note type="speaker" xml:id="i-0d91313d63cf933b-0">
            Anf. 33 JENNIE NILSSON (S):
          </note>
          <u who="jennie_nilsson_c9c6be" xml:id="i-cfad5938bbd80262-0">
            <seg xml:id="i-0ad48210c53f8e88-0">
              Herr talman! För mer än ett år sedan beslutade Sveriges riksdag
              att regeringen ska återkomma med förslag om kortare betaltider.
              Frågan är angelägen och viktig, inte minst för många småföretag
              som i dag i stället för att använda sitt kapital till att investera
              i utbildning, i utveckling eller i nyanställningar tvingas att
              agera bank åt storföretagen. Det är inte vare sig hållbart, rimligt
              eller önskvärt.
            </seg>
            <seg xml:id="i-d7311d35af11b893-0">
              Varför, näringsminister Annie Lööf, har regeringen ännu inte
              återkommit till riksdagen med ett förslag om kortare betaltider
              för företagen?
            </seg>
          </u>
          <note type="speaker" xml:id="i-d0b6575aa330349e-0">
            Anf. 34 Näringsminister ANNIE LÖÖF (C):
          </note>
          <u who="unknown" next="cont" xml:id="i-b979f0c9ee8072bb-0"/>
          <note xml:id="i-aa9fca9ac98663bd-0">
            Herr talman! Tack, Jennie Nilsson, för frågan!
          </note>
          <u who="unknown" prev="cont" xml:id="i-c4e69e1a050d1cc1-0">
            <seg xml:id="i-b15972a2b0014557-0">
              Jag blir lika upprörd som Jennie Nilsson när jag hör hur många
              små företag, inte minst inom fordonssektorn, får agera bank för
              de större företagen. Det är otroligt viktigt för dem att stärka
              sin likviditet, att få betalt för vad de levererar för att kunna
              skapa nya jobb och växa på en internationell marknad.
            </seg>
            <seg xml:id="i-bb299ea4207b18c8-0">
              När man utformar en lagstiftning stöter man också på patrull,
              vilket också näringslivsorganisationerna själva har upptäckt.
              Ett obligatorium på 30 dagar för samtliga företag innebär för
              en ägare av en Volvoaffär att de i oktober inköpta 50 Volvobilarna
              ska vara betalda innan månaden är slut. Det säger sig självt att
              man behöver pengar och att Volvobilarna måste vara sålda innan
              man kan betala fakturan.
            </seg>
            <seg xml:id="i-8c6a6aebb600fb33-0">
              Detsamma gäller inom detaljhandeln. En butik som köper in hela
              vårkollektionen i november kan ha svårt att betala hela vårkollektionen
              i slutet av november.
            </seg>
          </u>
          <note type="speaker" xml:id="i-7dd429d8c0bfcd77-0">
            Anf. 35 JENNIE NILSSON (S):
          </note>
          <u who="jennie_nilsson_c9c6be" xml:id="i-cfad5938bbd80262-1">
            <seg xml:id="i-75deb7e790291a33-0">
              Herr talman! Det är bra att vi har en samsyn om att frågan är
              angelägen och att den skapar stora bekymmer som i någon mening
              till och med hindrar tillväxt hos många småföretag. De tvingas
              att använda sina pengar på fel sätt.
            </seg>
            <seg xml:id="i-81a985c9ff8d22c1-0">
              Problemet med vad Annie Lööf just har beskrivit är att någon
              ligger ute med pengarna. Det handlar egentligen bara om vem som
              ska ligga ute med pengarna. Jag hoppas att jag inte ska behöva
              tolka näringsministerns svar som att bara för att frågan är svår
              och kräver en del eftertanke väljer regeringen att inte följa
              ett beslut som faktiskt är fattat i Sveriges riksdag.
            </seg>
            <seg xml:id="i-11bc2256bc7dbd62-0">
              Jag upprepar min fråga: När kan vi förvänta oss att näringsministern
              återkommer till Sveriges riksdag med ett förslag i enlighet med
              det som riksdagen har beslutat?
            </seg>
          </u>
          <note type="speaker" xml:id="i-1872127f4d41f4ae-0">
            Anf. 36 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-3">
            <seg xml:id="i-228e95c52e07ebee-0">
              Herr talman! Sverige har i dag en av de mest offensiva lagstiftningarna
              på området vad gäller betaltider. Det är 30 dagar som gäller,
              om inget annat avtalas. Här ligger vi i framkant. Det är viktigt
              för oss och svensk fordonsindustri att Sverige har konkurrenskraftiga
              regler och avtalsförhållanden gentemot övriga europeiska länder.
            </seg>
            <seg xml:id="i-b99c5da8faa89029-0">
              Vi belyser nu frågan på framför allt Justitiedepartementet eftersom
              det är justitieminister Beatrice Ask som har huvudansvaret för
              frågan. Jag hoppas och ser framför mig att vi också kan titta
              på självreglering i branschen likt man har gjort på många andra
              områden. I mångt och mycket är frågan ett problem för en del inom
              fordonsindustrin men inte för det stora flertalet, som jag nämnde
              i mitt första anförande.
            </seg>
            <seg xml:id="i-2c6b1788727badcf-0">
              Ett obligatorium på 30 dagar för samtliga branscher slår undan
              benen för många småföretag som inte mäktar med att betala en faktura
              inom 30 dagar. Det gör frågan mer komplex än vad Socialdemokraterna
              verkar ge sken av. Därför fortsätter vi att bereda frågan och
              kommer att återkomma till riksdagen.
            </seg>
            <seg xml:id="i-c009ab5d6c00571b-0">
              Miljömålen
            </seg>
          </u>
          <note type="speaker" xml:id="i-888334560f8368da-0">
            Anf. 37 HELENA LEANDER (MP):
          </note>
          <u who="helena_leander_75e865" xml:id="i-bf258a8c96e0271d-0">
            <seg xml:id="i-2b089c45b2c8a84f-0">
              Herr talman! I Sverige har vi 16 miljömål. Naturvårdsverket bedömer
              att vi som bäst klarar två av dem med dagens politik.
            </seg>
            <seg xml:id="i-2315b668f60cd379-0">
              Ett av de mål vi ser ut att missa är Ett rikt växt- och djurliv.
              Där går utvecklingen åt fel håll, bedömer Naturvårdsverket. Det
              saknas styrmedel och resurser. Också de andra mål som hänger ihop
              med biologisk mångfald ser vi ut att missa.
            </seg>
            <seg xml:id="i-1646943d322474e7-0">
              Därför var förväntningarna höga när miljöministern i dag presenterade
              en proposition om biologisk mångfald och ekosystemtjänster. Visst
              finns det fina tankar i propositionen, inte minst om värdet av
              ekosystemtjänster, men jag har svårt att hitta de konkreta förslag
              som verkligen svarar mot utmaningarna.
            </seg>
            <seg xml:id="i-de0625db0de4e3e9-0">
              Bedömer miljöministern att vi kommer att vända miljömålsfiaskot
              med hjälp av dessa förslag?
            </seg>
          </u>
          <note type="speaker" xml:id="i-c300d509b7ac9c93-0">
            Anf. 38 Miljöminister LENA EK (C):
          </note>
          <u who="unknown" xml:id="i-2ffe48f3cad1b64d-4">
            <seg xml:id="i-ad11a10e2cf4dcff-0">
              Herr talman! Regeringen har i dag på morgonen fattat beslut om
              en ny proposition om ekosystemtjänster och biologisk mångfald.
              Jag är glad att vi har fattat beslutet. Sist det gjordes ett stort
              tag på området i Sverige var efter Riokonferensen 1992 när Olof
              Johansson lade fram en proposition på området.
            </seg>
            <seg xml:id="i-a7f2f8c4a97b955a-0">
              Det är därför roligt att nu presentera en inriktningsproposition
              där vi lägger fram förutsättningarna för vad som behöver göras
              och där vi sätter det ambitiösa målet att skydda 20 procent av
              Sveriges yta och 10 procent av Sveriges marina områden. Särskilt
              viktigt är det att vi nu tar ett ordentligt grabbatag i fråga
              om skydd av marina miljöer.
            </seg>
            <seg xml:id="i-28ae2cdfe3fe5a71-0">
              Jag är glad över den proposition vi har presenterat i dag.
            </seg>
          </u>
          <note type="speaker" xml:id="i-696c498afd134735-0">
            Anf. 39 HELENA LEANDER (MP):
          </note>
          <u who="helena_leander_75e865" xml:id="i-bf258a8c96e0271d-1">
            <seg xml:id="i-31375f31d4a4f60b-0">
              Herr talman! Frågan var inte om ministern var glad utan om vi
              kommer att klara miljömålen. Det är inte nödvändigtvis samma sak.
            </seg>
            <seg xml:id="i-f0f3abd6bb44249c-0">
              Det är bra att det finns en inriktning, och den är säkert fin.
              Tidigare regeringar har lagt fram mer konkreta propositioner ämne
              för ämne. Hur gör vi med skogen? Hur gör vi med haven?
            </seg>
            <seg xml:id="i-f486e9bc6bb9876e-0">
              Här kommer ett fint tänk om ekosystemtjänster, men vi behöver
              också de konkreta åtgärderna för till exempel skogen. De förslag
              som läggs fram här fungerar i precis samma takt som Naturvårdsverket
              i dag dömer ut som helt otillräcklig. Skogen ska skyddas i den
              takt som sker i dag och som Naturvårdsverket bedömer är för långsam.
              Då kommer vi inte att klara miljömålen. Så kan man gå igenom område
              för område.
            </seg>
            <seg xml:id="i-86a8a99035c4b343-0">
              Jag vill återigen få svar på min fråga: Klarar vi miljömålen?
            </seg>
          </u>
          <note type="speaker" xml:id="i-dc3c6698827ae309-0">
            Anf. 40 Miljöminister LENA EK (C):
          </note>
          <u who="unknown" xml:id="i-2ffe48f3cad1b64d-5">
            <seg xml:id="i-147698727cb93746-0">
              Herr talman! Om vi inte gör någonting kommer Sverige inte att
              klara miljömålen. Några kommer vi att klara, några inte. Det är
              därför som vi nu arbetar igenom de olika områdena på ett tydligt
              och konsekvent sätt.
            </seg>
            <seg xml:id="i-be32049b54552702-0">
              Alldeles före jul fattade vi ett beslut om en proposition som
              gäller kemikalier. Under de tillämpbara miljömålen satte vi upp
              etappmål och talade om hur målen ska uppnås. Precis på samma sätt
              gör vi med biologisk mångfald. Vi talar om var grunden ligger.
              Vi talar om åt vilket håll arbetet ska gå. Vi sätter målen att
              skydda 20 procent av Sveriges yta och 10 procent av våra marina
              områden. Vi talar om hur det ska gå till, och vi lägger ut ett
              antal uppdrag.
            </seg>
            <seg xml:id="i-f5efe530875a7b12-0">
              Miljömålen uppnås genom att se till att de arbetas igenom med
              hjälp av etappmål och genom att få fart på arbetet. Det är precis
              vad vi har gjort för biologisk mångfald och ekosystemtjänster,
              det vill säga basen för hela arbetet.
            </seg>
          </u>
          <note xml:id="i-10e0aa73d3677832-0">
            Cirkulär migration
          </note>
          <note type="speaker" xml:id="i-fada61d2e6485c78-0">
            Anf. 41 MIKAEL CEDERBRATT (M):
          </note>
          <u who="mikael_cederbratt_ca760e" xml:id="i-0139306b5161c97e-0">
            <seg xml:id="i-9cfdd347e5f37f65-0">
              Herr talman! Jag vill ställa en fråga till statsrådet Billström.
            </seg>
            <seg xml:id="i-b323912a75278f90-0">
              Jag satt i Kommittén för cirkulär migration och utveckling. När
              vi arbetade med frågan var cirkulär migration ett okänt begrepp,
              men vi hör numera mer och mer frekvent talas om det.
            </seg>
            <seg xml:id="i-bb12931565b165a4-0">
              Jag tänkte höra om statsrådet kan redogöra för hur han tänker
              i ämnet och hur arbetet som kommittén utförde tas till vara.
            </seg>
          </u>
          <note type="speaker" xml:id="i-87a884c3a8412417-0">
            Anf. 42 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3d23a436c8385599-0">
            <seg xml:id="i-9cc67ef8cddb69ba-0">
              Herr talman! Globaliseringen och den ökade rörligheten ställer
              högre krav på våra system för migration än vad som har fallit
              tidigare. Därför är jag glad över att vi har tagit steget och
              lagt fram lagrådsremissen, som sedan kommer att bli en proposition
              som vi ska lägga fram tillsammans med Miljöpartiet.
            </seg>
            <seg xml:id="i-1286731694a0f661-0">
              Detta kommer att leda till att vi ökar möjligheterna för människor
              att röra sig över gränserna flera gånger. Det är det som cirkulär
              migration handlar om. Det kommer i sin tur att leda till att vi
              kommer att kunna dra större ekonomisk nytta av de människor som
              på det viset kan komma till Sverige som studenter, företagare
              och anställda i olika verksamheter. Det är viktigt.
            </seg>
          </u>
          <note type="speaker" xml:id="i-fe72d9c3a385e38e-0">
            Anf. 43 MIKAEL CEDERBRATT (M):
          </note>
          <u who="mikael_cederbratt_ca760e" xml:id="i-0139306b5161c97e-1">
            <seg xml:id="i-e4e532fa69c61139-0">
              Herr talman! Inom det här området värnas särskilt doktoranders
              och internationella studenters möjligheter till cirkulär migration.
              Det gäller både för deras egen skull och för vårt lands möjlighet
              att ligga i framkant. Hur ser statsrådet på doktorandernas och
              studenternas möjligheter till cirkulär migration?
            </seg>
          </u>
          <note type="speaker" xml:id="i-2ca4ab904b575a45-0">
            Anf. 44 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3d23a436c8385599-1">
            <seg xml:id="i-43133011e0e32814-0">
              Herr talman! Just doktoranderna är en grupp som ligger mig särskilt
              varmt om hjärtat efter alla mina resor runt om i Sverige. Doktoranderna
              kommer nu på samma sätt som arbetskraftsinvandrare att kunna kvalificera
              sig för ett permanent uppehållstillstånd i Sverige under sin forskarutbildningstid.
              Det kommer att bli mer attraktivt för internationella doktorander
              att välja Sverige som studiedestination. Dessutom kommer det att
              bli möjligt för studenter att stanna kvar och söka arbete eller
              undersöka förutsättningarna för att starta näringsverksamhet i
              Sverige efter slutförda högskolestudier.
            </seg>
            <seg xml:id="i-185ac2e4a4899040-0">
              Allt detta är naturligtvis viktigt för vår konkurrenskraft och
              tillväxt, som vi alla värnar om, och för den politik som regeringen
              för på det här området och som går ut på att vi ska kunna dra
              den största nytta vi kan av de människor som har valt att lägga
              tid och energi på att ta sig till Sverige och gå igenom en doktorandutbildning
              eller vara internationell student här.
            </seg>
            <seg xml:id="i-9b0807c9bb196b34-0">
              Regeringens sparpaket och invandringen
            </seg>
          </u>
          <note type="speaker" xml:id="i-c96abfb13ab94326-0">
            Anf. 45 MARKUS WIECHEL (SD):
          </note>
          <u who="markus_wiechel_648a17" xml:id="i-4bc586b204367ef8-0">
            <seg xml:id="i-921b02c1c864a9bf-0">
              Herr talman! För ett par veckor sedan föreslog regeringen ett
              sparpaket som bland annat består av höjda fordonsskatter, sänkta
              studiebidrag och kraftigt försämrade villkor för pensionssparande.
              Den argumentation som framfördes var att man ville ta ansvar för
              det finanspolitiska ramverket för att kunna uppnå överskottsmålet.
              Av totalt 21,7 miljarder kronor i ökade oplanerade utgifter som
              har uppstått sedan höstbudgeten presenterades kan 19,2 miljarder
              härledas direkt till utgiftsområdena migration och integration,
              det vill säga en större invandring än väntat.
            </seg>
            <seg xml:id="i-c4effc0dce62f8d7-0">
              Min fråga är om det är regeringens uppfattning att Sveriges invandring
              över huvud taget påverkas av de beslut som regeringen tar. Är
              det orimligt att anta att man genom politiska beslut kan styra
              över invandringsvolymerna?
            </seg>
          </u>
          <note type="speaker" xml:id="i-80aaae698c66ccdf-0">
            Anf. 46 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-6">
            <seg xml:id="i-5eaaddfc50c3d4aa-0">
              Herr talman! Sverigedemokraterna börjar tala om Sveriges budget
              inför hösten. Det stämmer att vi vill finansiera våra reformer
              för mer kunskap i skolan, för en levande landsbygd, förbättrade
              miljöåtgärder och fler jobb och småföretag i hela landet genom
              att finansiera allt krona för krona.
            </seg>
            <seg xml:id="i-5cb4f2a63553cd54-0">
              Vi tycker att det är viktigt. Vi vill inte ha ett brunt luftslott
              där man skär ned på invandringen för att på det sättet kunna finansiera
              andra reformer som Sverigedemokraterna förespråkar. Det handlar
              om att se på vissa skattehöjningar och vissa utgiftsminskningar
              för att finansiera just en god skola och få fler jobb.
            </seg>
            <seg xml:id="i-18ad8580b99364ad-0">
              Nej, jag ser inte långsiktiga kostnader för invandringen i Sverige.
              Invandringen har byggt Sverige starkt. Vi ska ha en öppenhet mot
              omvärlden, och vi ska välkomna de människor som vill bo, jobba
              och verka i Sverige. Det är det som i framtiden kommer att bygga
              Sverige starkt.
            </seg>
          </u>
          <note type="speaker" xml:id="i-d150194f3dc30532-0">
            Anf. 47 MARKUS WIECHEL (SD):
          </note>
          <u who="markus_wiechel_648a17" xml:id="i-4bc586b204367ef8-1">
            <seg xml:id="i-38dcb4a53df09b5b-0">
              Herr talman! Det är intressant att samtidigt som vi ser att invandringen
              är en väldigt stor budgetpost hävdar man att det inte skulle kosta
              oss något. Ringer det inte någon klocka då man åter tvingas höja
              anslagen för att täcka kostnaderna för invandring? Det handlar
              om 19,2 miljarder.
            </seg>
            <seg xml:id="i-65c7e0ad3be36e19-0">
              Jag skulle vilja påminna ministern om att 70 procent av asylsökandena
              till Sverige kommer landvägen och således faller under Dublinförordningen,
              som innebär att asylansökan bör ske i första EU-land. Migrationsverket
              gör bedömningen att huvuddelen av UNHCR-migranterna kommer från
              länder som har skrivit under förordningen.
            </seg>
            <seg xml:id="i-1868e56ddbb9388c-0">
              Är det regeringens mening att Sverige över huvud taget ska vara
              anslutet till Dublinförordningen? Vilka initiativ har regeringen
              tagit för att tillse att förordningen faktiskt gäller för Sveriges
              och unionens del?
            </seg>
          </u>
          <note type="speaker" xml:id="i-47a6d8ab89879b6c-0">
            Anf. 48 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-7">
            <seg xml:id="i-920fbb6d30fe0c57-0">
              Herr talman! Bomber kommer över barn och kvinnor i Syrien. Krig
              pågår i Afghanistan och i stora delar av Afrika. Människor flyr
              sina hem, flyr från sin familj och släkt. Sverigedemokraternas
              svar på detta är: Håll gränsen och stäng dörren, kasta gärna bort
              nyckeln.
            </seg>
            <seg xml:id="i-b749dd881b1c2ac8-0">
              Det är inte solidariskt. De är inte någonting som ska vara ledande
              för Sverige framöver. Av den anledningen valde alliansregeringen
              2006 att tillsammans med Miljöpartiet verka för ett öppnare och
              mer humant samhälle där vi tar hand om de flyktingar som flyr
              undan krigets fasor. Det är jag väldigt stolt över.
            </seg>
            <seg xml:id="i-f2ddc3786789e5f7-0">
              Det innebär kostnader, för människor ska bo någonstans när de
              kommer till Sverige. Barn ska kunna lära sig svenska språket eller
              matte, till exempel. De kommer med skador som tvingar sjukhusen
              att se till att dessa läks. Jag är beredd att ta de kostnaderna
              för att människor ska kunna hitta en fristad här i Sverige.
            </seg>
            <seg xml:id="i-8eb8de1a710c1424-0">
              På längre sikt är jag övertygad om att en invandring berikar
              Sverige. Det skapar jobb i Sverige och ger skatteintäkter som
              gör det möjligt för oss att fortsatt vara ett framgångsrikt land.
            </seg>
            <seg xml:id="i-6390b0822838d0cd-0">
              Naturvårdsverkets mål för utsläpp av växthusgaser
            </seg>
          </u>
          <note type="speaker" xml:id="i-662a13feddabdca5-0">
            Anf. 49 JENS HOLM (V):
          </note>
          <u who="jens_holm_9bd66a" xml:id="i-c78b771b2b271c20-0">
            <seg xml:id="i-f7103ac4579cfce2-0">
              Herr talman! Sommaren 2011 gav regeringen Naturvårdsverket i
              uppdrag att ta fram en färdplan om inga nettoutsläpp av växthusgaser
              till 2050. Naturvårdsverket redovisade ett väldigt omfattande
              arbete, skulle jag vilja säga, i form av en färdplan för inga
              nettoutsläpp till 2050. Verket redovisade sitt förslag i slutet
              av 2012. Jag tycker att det är ett intressant förslag som borde
              kunna ligga till grund för den omfattande omställning som vi behöver
              göra för att vi ska nå nollutsläpp i Sverige i framtiden.
            </seg>
            <seg xml:id="i-34b7b7e7380cbe0f-0">
              Nu har det gått nästan ett och ett halvt år sedan Naturvårdsverket
              presenterade sitt förslag. Jag skulle vilja veta när ni i regeringen
              kommer att presentera ett förslag som är baserat på Naturvårdsverkets
              förslag till Färdplan 2050. Kommer det förslaget att landa här
              i riksdagen så att vi kan ta ställning till det?
            </seg>
          </u>
          <note type="speaker" xml:id="i-d27dab62e35b312f-0">
            Anf. 50 Miljöminister LENA EK (C):
          </note>
          <u who="unknown" xml:id="i-2ffe48f3cad1b64d-8">
            <seg xml:id="i-0742a36cddb2062a-0">
              Herr talman! Ärade ledamöter och åhörare! Det är roligt att få
              en fråga om Sveriges klimatpolitik. Vi har diskuterat det många
              gånger.
            </seg>
            <seg xml:id="i-3ca5cab4453e1a98-0">
              Sverige har oerhört tuffa klimatmål. Vi ska minska utsläppen
              med 40 procent till 2020. Vi ska ha en fossiloberoende fordonsflotta
              2030, och vi ska vara neutrala som land 2050.
            </seg>
            <seg xml:id="i-3acf1063f3e8ae09-0">
              Vi jobbar med de här frågorna på många olika sätt i Regeringskansliet
              just därför att vi har tuffa mål. Just nu ligger vi på linje för
              att klara för vårt mål till 2020. För redan ett par år sedan var
              vi klara med det mål som vi har lovat i EU:s klimatpaket.
            </seg>
            <seg xml:id="i-2e88efed9a71a00f-0">
              Förutom Naturvårdsverkets material fick regeringen för en tid
              sedan in en utredning om den fossiloberoende fordonsflottan, som
              vi nu bereder i Regeringskansliet. Jag ber att få återkomma.
            </seg>
          </u>
          <note type="speaker" xml:id="i-aca55d8351aa6132-0">
            Anf. 51 JENS HOLM (V):
          </note>
          <u who="jens_holm_9bd66a" xml:id="i-c78b771b2b271c20-1">
            <seg xml:id="i-7032fd7e01262858-0">
              Herr talman! Miljöministern och jag har debatterat den svenska
              klimatpolitiken många gånger. Vi i Vänsterpartiet anser att det
              som görs inom den svenska klimatpolitiken inte är tillräckligt.
              En tredjedel av våra utsläppsminskningar görs genom att regeringen
              köper billiga utsläppskrediter i andra länder – bara som ett exempel.
            </seg>
            <seg xml:id="i-dadd21b9a5989c53-0">
              Men frågan handlar om en mycket konkret sak, nämligen Naturvårdsverkets
              förslag till färdplan för nollutsläpp till 2050. För ungefär ett
              och ett halvt år sedan lade Naturvårdsverket fram ett konkret
              underlag. Jag som riksdagsledamot är förstås intresserad av att
              veta ifall det kommer att landa, i form av till exempel en proposition
              från regeringen, i riksdagen. I regeringens lista över kommande
              propositioner ser jag ingenting om Naturvårdsverkets förslag till
              Färdplan 2050. Det oroar mig en smula.
            </seg>
            <seg xml:id="i-3f6f73248d3c06f2-0">
              Miljöministern kan kanske bringa lite mer klarhet i detta och
              berätta ifall regeringen kommer att lägga fram en proposition
              till riksdagen baserad på Naturvårdsverkets förslag till Färdplan
              2050 för nollutsläpp.
            </seg>
          </u>
          <note type="speaker" xml:id="i-934302fe2d89afa1-0">
            Anf. 52 Miljöminister LENA EK (C):
          </note>
          <u who="unknown" xml:id="i-2ffe48f3cad1b64d-9">
            <seg xml:id="i-f5f4b2c9b99887c6-0">
              Herr talman! Jag tar vid där jag slutade i mitt förra inlägg.
              Vi har precis fått utredningen om en fossiloberoende fordonsflotta,
              en utredning som innehåller ett helt smörgåsbord med olika förslag
              på hur vi ska nå våra olika mål, precis som Naturvårdsverkets
              material innehåller ett smörgåsbord av förslag till hur vi ska
              nå våra olika mål.
            </seg>
            <seg xml:id="i-64f52f74620dcd11-0">
              Det vi nu gör är att vi bereder detta i Regeringskansliet. Vi
              tittar på kostnader och samhällseffekter. I den långa listan från
              Naturvårdsverket och fordonsutredningen men även från andra utredningar
              finns det förstås förslag som man kan tycka är bra, andra som
              man tycker är dåliga. Det finns enkla förslag, och det finns förslag
              till lösningar som blir väldigt dyra och som drabbar medborgare
              och gör att människor inte kan bo i alla delar av landet.
            </seg>
            <seg xml:id="i-4172f0da3c7d0598-0">
              Detta kräver en viss tid. Under tiden ser vi till att Sverige
              minskar sina utsläpp samtidigt som vi har jobbat oerhört hårt
              den senaste tiden för att se till att EU får en position som gör
              att EU kan vara aktivt i förhandlingar om klimatmål.
            </seg>
            <seg xml:id="i-4e813039aeb37528-0">
              Ungdomsarbetslösheten
            </seg>
          </u>
          <note type="speaker" xml:id="i-754637f8a5b20462-0">
            Anf. 53 ROGER HADDAD (FP):
          </note>
          <u who="roger_haddad_f79cd9" xml:id="i-1abd18c58fdb7682-0">
            <seg xml:id="i-abd33dcde37a15c6-0">
              Herr talman! Jag har en fråga till näringsminister Annie Lööf.
            </seg>
            <seg xml:id="i-09c7ba294cd31744-0">
              När det gäller den faktiska ungdomsarbetslösheten – de som varken
              studerar eller arbetar – krävs det fortsatta insatser. Även om
              det ibland överdrivs i debatten är det ett problem. Regeringen
              har ju sagt att jobb och utbildning är mycket viktigt, och inte
              minst att fortsätta att ställa om utbildningssystemet, yrkesutbildningarna,
              satsning på yrkesvux och yrkeshögskoleplatser men också yrkeslärlingsanställningsavtal,
              yrkesavtal, med kraftiga subventioner.
            </seg>
            <seg xml:id="i-a5941e88849ca223-0">
              Jag får indikationer på att det inte går så snabbt som man skulle
              önska, så frågan till statsrådet Annie Lööf blir: Vad tänker regeringen
              göra åt detta?
            </seg>
          </u>
          <note type="speaker" xml:id="i-bb66445ea09162ce-0">
            Anf. 54 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-10">
            <seg xml:id="i-e2d2c6d0270f43c8-0">
              Herr talman! Tack, Roger Haddad, för en fråga som berör en viktig
              utmaning för Sverige, nämligen att få ned ungdomsarbetslösheten,
              att få fler unga att möta vuxenlivet med jobb och lön.
            </seg>
            <seg xml:id="i-c34f5265b80bfcf0-0">
              Här har regeringen halverat arbetsgivaravgifterna för att anställa
              unga människor, och nu kommer man att sänka dem ytterligare. Den
              sänkta restaurangmomsen har varit viktig. Vi återinförde lärlingsutbildningen
              i Sverige för ett antal år sedan, och det har varit viktigt.
            </seg>
            <seg xml:id="i-e42976aad5c524b6-0">
              En sista viktig del är YA-jobben, eller yrkesintroduktionsavtalen.
              De påbörjades i mitten av januari. Anledningen till att de kommer
              att bli en framgång är att fack och arbetsgivare har enats om
              villkoren, och regeringen lägger in handledarstöd och sänkta arbetsgivaravgifter.
            </seg>
            <seg xml:id="i-ef7148dda89b1ef1-0">
              Än kan vi inte se så många. Det är ett femtiotal nya jobb som
              har skapats under en och en halv månad, men jag hoppas att det
              i förlängningen kommer att skapas tiotusentals nya jobb, eftersom
              det är det unga människor behöver. Här har verkligen fackförbunden,
              arbetsgivarna och regeringen gjort något unikt i svensk politik.
            </seg>
          </u>
          <note type="speaker" xml:id="i-302f310371912a0e-0">
            Anf. 55 ROGER HADDAD (FP):
          </note>
          <u who="roger_haddad_f79cd9" xml:id="i-1abd18c58fdb7682-1">
            <seg xml:id="i-2eaf590d6d27c05e-0">
              Herr talman! Tack så mycket, statsrådet, för svaret!
            </seg>
            <seg xml:id="i-9516ce4ec77c6ee2-0">
              När man lanserade detta i höstas hade man något slags prognos
              om 25 000–30 000 yrkesintroduktionsanställningar per år. Det är
              ett väldigt stort antal. Vi måste göra det här för att få ned
              ungdomsarbetslösheten och få in ungdomar i arbetslivet.
            </seg>
            <seg xml:id="i-d969086639479c04-0">
              Är det konstruktionen som inte har lockat? Eller är det fortfarande
              så nytt att man inte känner till det, inte minst med tanke på
              de kraftiga subventioner som arbetsgivare i dag får för ungdomar
              som är 15–24 år?
            </seg>
          </u>
          <note type="speaker" xml:id="i-29172010f03eb9e7-0">
            Anf. 56 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-11">
            <seg xml:id="i-f8e823fd54bce266-0">
              Herr talman! Precis som Roger Haddad säger är detta en helt ny
              anställningsform i Sverige. Den startade den 15 januari i år och
              har alltså varit i gång bara ett antal månader. Men det är också
              en helt central reform för att på lite längre sikt, som regeringen
              har sagt, skapa tiotusentals jobb. I dag finns det runt 50.
            </seg>
            <seg xml:id="i-98db5d12c90e7c7a-0">
              Jag är övertygad om att om fack och arbetsgivare fortsätter sitt
              arbete med att teckna avtal inom sina områden kommer vi att se
              fler jobb för unga växa fram runt om i landet.
            </seg>
            <seg xml:id="i-223584ab945d789c-0">
              Regeringen har bland annat tillskrivit alla kommunstyrelseordförande
              runt om i landet, eftersom kommunerna är en väldigt viktig arbetsgivare
              för unga människor och en viktig arbetsgivarpart. Vi vill se till
              att både den offentliga sektorn och det privata näringslivet tar
              ett ansvar för att sänka kostnaderna för att anställa unga och
              använda dessa YA-jobb, som är viktiga. Detta bygger på att fack
              och arbetsgivare har kommit överens om avtal och att regeringen
              går in med sänkta arbetsgivaravgifter och handledarstöd för att
              få fart på det.
            </seg>
            <seg xml:id="i-1351d75d4b1065d2-0">
              Det innebär också att man inte kan höja kostnaderna för unga,
              som Socialdemokraterna vill. YA-jobben är till för att sänka kostnaderna
              för unga och på det sättet se till att ungdomsarbetslösheten minskar.
            </seg>
            <seg xml:id="i-499f7db7a177acd2-0">
              Musik- och kulturskolorna
            </seg>
          </u>
          <note type="speaker" xml:id="i-beba39d3c196456f-0">
            Anf. 57 GUNILLA SVANTORP (S):
          </note>
          <u who="gunilla_svantorp_b91af7" xml:id="i-aa56e7379b940f86-0">
            <seg xml:id="i-18734cdc679d7c45-0">
              Herr talman! Jag har en fråga till statsrådet Lena Adelsohn Liljeroth.
            </seg>
            <seg xml:id="i-384277cc4540fcfb-0">
              I går hade vi ett seminarium i riksdagen där Helsingforss musikpedagogiska
              institut på ett väldigt bra sätt berättade om de utmaningar som
              de ser att Sveriges alla musik- och kulturskolor har. De gav oss
              också en bra nulägesbild. Bland annat berättade de att det är
              så många som 427 000 elever som varje år går i musik- och kulturskolan
              och att det är en stor och viktig arbetsplats för bortåt 7 000
              lärare. En viktig utmaning är att det årligen kommer att finnas
              behov av ca 300 nya lärare.
            </seg>
            <seg xml:id="i-c05d2264d12c1083-0">
              Det som oroar mig och många med mig är att det inte finns någon
              nationell viljeinriktning för musik- och kulturskolorna. Jag undrar
              därför om regeringen anser att musik- och kulturskolorna behövs
              och i så fall vilket erkännande regeringen ger till musik- och
              kulturskolan som kunskapsskola.
            </seg>
          </u>
          <note type="speaker" xml:id="i-d2a0fdec65b450fe-0">
            Anf. 58 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-2ffe48f3cad1b64d-12">
            <seg xml:id="i-a99bd773a6a7191d-0">
              Herr talman! Gunilla Svantorp och jag är helt eniga om att musik-
              och kulturskolorna spelar en stor roll. Alla som är här inne i
              kammaren och många andra vet också att detta är en kommunal angelägenhet
              och någonting som man ofta prioriterar i kommunerna.
            </seg>
            <seg xml:id="i-a0b0a335dde714ae-0">
              Men det är inte den enda aktör som arbetar med kultur för barn
              och unga eller musik för den delen. Även studieförbunden har en
              viktig roll, och Alliansen har ökat anslagen till studieförbunden.
              Ofta anger studieförbunden att det är de som ligger bakom mycket
              av det svenska musikundret.
            </seg>
            <seg xml:id="i-953be42d3ccbfb06-0">
              Det finns också orkestrar över hela landet. Vi har i våra instruktioner
              i regleringsbrev varit tydliga med att kultur för barn och unga
              ska vara prioriterad också för dem. Jag kan med glädje se när
              jag reser runt i landet hur man arbetar målmedvetet för att nå
              barn och unga, som kan komma, delta i repetitionerna, pröva olika
              instrument och börja lära sig spela.
            </seg>
            <seg xml:id="i-1c5ed894b61fce6e-0">
              Men det är riktigt att musikskolorna också spelar en stor roll.
            </seg>
          </u>
          <note type="speaker" xml:id="i-d02cfa1447dccee9-0">
            Anf. 59 GUNILLA SVANTORP (S):
          </note>
          <u who="gunilla_svantorp_b91af7" xml:id="i-aa56e7379b940f86-1">
            <seg xml:id="i-cc8dad174cb27159-0">
              Herr talman! Tack, kulturministern, för svaret!
            </seg>
            <seg xml:id="i-da0f46630c4c8cc2-0">
              Det man som regering tycker är viktigt vill man också vara med
              och sätta nationella mål kring. Det är det jag saknar i den här
              frågan.
            </seg>
            <seg xml:id="i-b29a9684275223b1-0">
              När EU har fastställt att en av åtta nyckelkompetenser för livslångt
              lärande är kulturell medvetenhet och kulturella utbudsformer förstår
              inte jag att man å ena sidan kan säga ja till det och å andra
              sidan inte nationellt prioritera verktygen för att uppnå den kompetensen.
            </seg>
            <seg xml:id="i-847bf96f34cbee3d-0">
              Jag vill därför avslutningsvis fråga kulturministern igen om
              det finns någon avsikt hos regeringen att ta initiativ till att
              i samarbete med andra intressenter utarbeta en nationell strategi
              för Sveriges kultur- och musikskolor.
            </seg>
          </u>
          <note type="speaker" xml:id="i-27882cb7b5296720-0">
            Anf. 60 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-2ffe48f3cad1b64d-13">
            <seg xml:id="i-0232abfe3db666c4-0">
              Herr talman! Efter att vår regering tillsatte Kulturutredningen
              är kultur för barn och unga för första gången ett nationellt kulturpolitiskt
              mål, och det är styrande för alla verksamheter.
            </seg>
            <seg xml:id="i-b29cc8954293dcc0-0">
              Gunilla Svantorp nämnde Europeiska unionen. Vi har där verkat
              bland annat för att kultur inte bara ska ses som viktig för jobb
              utan också har ett värde i sig. Det var med stor glädje som jag
              och många andra kunde ta del av den nya statistiken från EU-kommissionen
              som visade att vi i Sverige är de mest kulturaktiva i hela Europeiska
              unionen.
            </seg>
            <seg xml:id="i-a254699ebc03b390-0">
              Jag hör att frågan nu gäller framför allt musik- och kulturskolorna.
              Jag tar gärna ett samtal med utbildningsminister Jan Björklund
              för att höra om det finns någonting vi kan göra för att ytterligare
              stärka dem. Men jag vill samtidigt framhålla att det sker så mycket
              bra runt om i hela Sverige och att våra barn och unga verkligen
              har tillgång till högt kvalificerad kultur.
            </seg>
            <seg xml:id="i-ed7ed51e0d2a952c-0">
              Åtgärder för ökad export
            </seg>
          </u>
          <note type="speaker" xml:id="i-de3e1f75e37b367a-0">
            Anf. 61 CARINA ADOLFSSON ELGESTAM (S):
          </note>
          <u who="carina_adolfsson_elgestam_02d747" xml:id="i-0e79c47bcccc7d8a-0">
            <seg xml:id="i-7d897acbf351118b-0">
              Herr talman! År 2010 antog regeringen en vision för ökad export
              till 2015: Den skulle fördubblas. Det var en mycket god ambition.
              Tyvärr har vi inte kommit så långt på den resan som vi borde när
              vi nu skriver 2014. År 2015 känns ganska nära.
            </seg>
            <seg xml:id="i-0bd090746eb3f3dd-0">
              40 åtgärder för hur man ska nå visionen och målet är presenterade,
              och av dem har man klarat 26. Om vi går in och granskar dem lite
              närmare känns de inte så där jätteimponerande i förhållande till
              att detta mål ska lyckas.
            </seg>
            <seg xml:id="i-3309e3390fd6c691-0">
              Mot bakgrund av detta blir min fråga till handelsministern: Vilka
              åtgärder avser handelsministern att vidta så att fler små och
              medelstora företag kan komma ut på nya marknader?
            </seg>
          </u>
          <note type="speaker" xml:id="i-53cb796ac7f9d695-0">
            Anf. 62 Statsrådet EWA BJÖRLING (M):
          </note>
          <u who="unknown" xml:id="i-2ffe48f3cad1b64d-14">
            <seg xml:id="i-c33e72af2fc6ca1c-0">
              Herr talman! Tack, Carina Adolfsson Elgestam, för en viktig fråga!
            </seg>
            <seg xml:id="i-18653b4dab1a1d61-0">
              Vi gick redan i ett ganska tidigt skede ut och reviderade målet
              om att fördubbla exporten till 2015 när vi såg att omvärlden inte
              återhämtade sig i den takt som tidigare var förväntat.
            </seg>
            <seg xml:id="i-8552e08d77fe97a0-0">
              Vi har haft en finanskris i hela världen, som började 2008 och
              fortsatte under hela 2009. Den svenska exporten gick ned med 17
              procent. Det var då som vi startade med dessa åtgärder för att
              se: Hur kan vi ytterligare effektivisera? Hur kan vi ytterligare
              bidra till att hjälpa företagen att öka sin export?
            </seg>
            <seg xml:id="i-4abf8b5bd6d7cec1-0">
              I detta är naturligtvis ett viktigt mål att se till att göra
              bättre tjänster för små och medelstora företag – ett arbete som
              har pågått och som fortfarande håller på att vässas i flera olika
              myndigheter.
            </seg>
          </u>
          <note type="speaker" xml:id="i-228212f4cb8d650e-0">
            Anf. 63 CARINA ADOLFSSON ELGESTAM (S):
          </note>
          <u who="carina_adolfsson_elgestam_02d747" xml:id="i-0e79c47bcccc7d8a-1">
            <seg xml:id="i-11f0e72689836dfd-0">
              Herr talman! Svaret från handelsministern känns inte så där jättetillfredsställande,
              särskilt inte i fråga om konkreta åtgärder.
            </seg>
            <seg xml:id="i-42feeaea526c4a41-0">
              I Sverige är det mer än 400 000 som är arbetslösa i dag. Ganska
              många av dem är arbetslösa på grund av att Sverige har tappat
              vad gäller exportmarknader. Just därför är denna fråga så oerhört
              viktig, och det behövs konkreta åtgärder.
            </seg>
            <seg xml:id="i-e00157092105f3f3-0">
              Riksrevisionen har gjort en granskning och är ganska kritisk
              utifrån att det saknas exempelvis samordning mellan såväl myndigheter
              som departement.
            </seg>
            <seg xml:id="i-2ae6c0e14953f2c5-0">
              Med tanke på att både Näringsdepartementet och Utrikesdepartementet
              i viss mån har ansvar för främjandeinsatserna känns det ganska
              oroväckande att inte våra svenska små och medelstora företag kommer
              ut på nya marknader.
            </seg>
            <seg xml:id="i-59c646d5f8acb98b-0">
              Jag hoppas att ministern återkommer med ett bättre svar.
            </seg>
          </u>
          <note type="speaker" xml:id="i-b5bb05b4938576e6-0">
            Anf. 64 Statsrådet EWA BJÖRLING (M):
          </note>
          <u who="unknown" xml:id="i-2ffe48f3cad1b64d-15">
            <seg xml:id="i-98c04c28a7aa7856-0">
              Herr talman! Vi har vidtagit flera viktiga åtgärder; jag vill
              särskilt nämna en. Det handlar om en sammanslagning av Exportrådet
              och Invest Sweden, som numera är Business Sweden, just för att
              få bättre samordning och mer effektivisering. Socialdemokraterna
              var faktiskt det enda partiet i Sveriges riksdag som var emot
              det förslaget.
            </seg>
            <seg xml:id="i-d543abc314de5df1-0">
              Vi har också vidareutvecklat tjänster inom Business Sweden för
              fler små och medelstora företag, bland annat genom att ha profiler
              mer riktade till just dessa. Vi har anställt fler regionala exportrådgivare
              som har kunnat hjälpa mindre företag ut i världen. Vi vet att
              både Svensk Exportkredit, Exportkreditnämnden och andra också
              satsar mer, särskilt på små företag. Jag håller alltså inte med
              Carina Adolfsson Elgestam i den delen.
            </seg>
            <seg xml:id="i-13381f30efec2d97-0">
              Dessutom ser vi att många företag nu tar sig ut på nya marknader
              utanför EU. Exportprofilen har förändrats något. Det tycker jag
              är väldigt glädjande – att fler vågar ta det globala steget direkt.
            </seg>
            <seg xml:id="i-f626b76ffb87ae8a-0">
              Statliga medel till kommunerna
            </seg>
          </u>
          <note type="speaker" xml:id="i-4772a721d2cb1fbf-0">
            Anf. 65 KARIN ÖSTRING BERGMAN (C):
          </note>
          <u who="ulf_berg_15a2cc" xml:id="i-1092445b7d17a387-0">
            <seg xml:id="i-3336127693af9350-0">
              Herr talman! Min fråga är till statsrådet Lööf.
            </seg>
            <seg xml:id="i-309b5410c8f0d0cb-0">
              I dag har jag partikolleger på läktaren som är kommunpolitiker
              i Västsverige eller ska bli kommunpolitiker efter valet. De undrar
              vilka förslag regeringen har för att underlätta för kommunerna
              i vårbudgeten.
            </seg>
          </u>
          <note type="speaker" xml:id="i-d39041cd28d52b40-0">
            Anf. 66 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-16">
            <seg xml:id="i-4b0bbc645ce4bbbe-0">
              Herr talman! Den kommunala verksamheten har ju fokus på framför
              allt välfärdstjänster: skola samt vård och omsorg.
            </seg>
            <seg xml:id="i-9c67d1188721555b-0">
              Vi lägger våra förslag inför höstens budget, men från regeringens
              sida har vi redan nu varit ute och framhållit en offensiv skolsatsning
              i miljardklassen. Den här veckan har vi fyra allianspartiledare
              presenterat en satsning på mindre klasser i skolan och fler utbildade
              lågstadielärare – faktiskt en 40-procentig ökning av platser för
              lågstadielärare – men också en tioårig grundskola. Allt det här
              finansieras från staten ned till kommunerna, som har ansvaret
              för skolans utveckling.
            </seg>
            <seg xml:id="i-bd21cdbc9ec98036-0">
              Vi tror att miljardsatsningen på skolan och eleverna, som givetvis
              kanaliseras via landets alla kommuner, kommer att leda till högre
              kunskaper och att fler barn i tidig ålder får möta fler duktiga
              lärare.
            </seg>
            <seg xml:id="i-b9b72af7f3588310-0">
              Det är alltså en konkret sak i höstens kommande budget: en offensiv
              satsning på skolans område.
            </seg>
          </u>
          <note type="speaker" xml:id="i-e5aa0c0f2d4ca999-0">
            Anf. 67 KARIN ÖSTRING BERGMAN (C):
          </note>
          <u who="ulf_berg_15a2cc" xml:id="i-1092445b7d17a387-1">
            <seg xml:id="i-170de08e710e30c1-0">
              Herr talman! Jag undrar om det är någon satsning på förskola
              också. Men det kanske statsrådet sade.
            </seg>
          </u>
          <note type="speaker" xml:id="i-9b556eb7ca8a5a9f-0">
            Anf. 68 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-17">
            <seg xml:id="i-2a3568ab10736131-0">
              Herr talman! Skolan är ju allt från förskolan upp till högre
              utbildning. Jämför man de satsningar som finns i dag och de som
              fanns 2006 lägger alliansregeringen 7 miljarder mer 2014 än 2006
              på skolan – från förskolan upp till komvux. Det är inte bara resurserna
              som spelar roll utan även innehållet och kunskapsfokuseringen.
            </seg>
            <seg xml:id="i-b8fe6c822a8a5e62-0">
              Tidigare nämnde jag den lågstadiesatsning som regeringen kommer
              att göra för elever och lärare. Men vi har också presenterat en
              förskolesatsning där vi ser till att få fler utbildade förskollärare
              och mindre barngrupper i förskolan.
            </seg>
            <seg xml:id="i-353852a011bf7b49-0">
              Det här är ett kommunalt ansvar, men vi ser att det är viktigt
              för både våra yngre och våra äldre barn som går i grundskolan
              att man får resurser för att kunna minska grupperna och få fler
              utbildade lärare. Av den anledningen väljer regeringen att göra
              denna välfärdssatsning under årets budget.
            </seg>
            <seg xml:id="i-1823b32edd887fb0-0">
              Konkurrensen på biogasområdet
            </seg>
          </u>
          <note type="speaker" xml:id="i-bbbb82bafda37252-0">
            Anf. 69 LARS JOHANSSON (S):
          </note>
          <u who="lars_johansson_de76bc" xml:id="i-8bd6c571e4b11cee-0">
            <seg xml:id="i-f65c01a291ee80e1-0">
              Herr talman! Jag tänker ta upp frågan om den fossiloberoende
              fordonsflottan mer konkret.
            </seg>
            <seg xml:id="i-ab7547c8b97624c7-0">
              I veckan startades en stor biogasanläggning i Göteborg. Det var
              Göteborg Energi som gjorde det. Anläggningen är den största i
              Sverige, en investering på 1 ½ miljard kronor. Det kommer att
              innebära att 15 000 bilar eller 400 bussar årligen kommer att
              kunna köras med biogas.
            </seg>
            <seg xml:id="i-f6c16a90f6361fb7-0">
              Det är en stor satsning. Men ett stort problem – och det är inte
              bara ett problem i Göteborg utan kommer att vara ett problem i
              hela landet – är illojal konkurrens från olika EU-länder där man
              kan starta biogasanläggningar med stort statligt stöd och sedan
              exportera biogasen till Sverige. Här undandrar man andra möjligheten
              att starta liknande biogasanläggningar eftersom konkurrensen är
              illojal.
            </seg>
            <seg xml:id="i-56855139058019c6-0">
              Vad vill statsrådet Lena Ek göra åt detta?
            </seg>
          </u>
          <note type="speaker" xml:id="i-c8e6763fbf4ecb11-0">
            Anf. 70 Miljöminister LENA EK (C):
          </note>
          <u who="unknown" xml:id="i-2ffe48f3cad1b64d-18">
            <seg xml:id="i-0b4a6028e3d4c917-0">
              Herr talman! Vi är tillbaka på klimatfrågorna och vad vi ska
              göra i det sammanhanget men också på teknikutveckling och innovation
              samt allmänna miljöfrågor. Jag ska försöka ta så mycket jag kan
              på de två minuter jag har till förfogande.
            </seg>
            <seg xml:id="i-f684f496282f4c04-0">
              Rent allmänt är det naturligtvis så att frågan om transportsektorns
              utsläpp är oerhört viktig. Jag tycker att det är roligt att se
              att de utsläppen nu till vissa delar går ned och att fordonsflottan
              har förbättrats så otroligt mycket. När alliansregeringen tillträdde
              hade Sverige en fordonsflotta som tekniskt sett var jämförbar
              med Albaniens. I dag har vi en fordonsflotta som är bland de modernaste
              i Europa.
            </seg>
            <seg xml:id="i-9ca8b491d313f825-0">
              Nu gäller det att hantera de olika bränslena teknikneutralt men
              samtidigt se till att de utvecklas. Jag ber att få återkomma.
            </seg>
          </u>
          <note type="speaker" xml:id="i-fcb19871759a43e7-0">
            Anf. 71 LARS JOHANSSON (S):
          </note>
          <u who="lars_johansson_de76bc" xml:id="i-8bd6c571e4b11cee-1">
            <seg xml:id="i-230b234cf9833190-0">
              Herr talman! Det var ju inte riktigt ett svar på min fråga.
            </seg>
            <seg xml:id="i-01512afd3c389ecb-0">
              Det pågår alltså ett arbete med att skapa biogasproduktion i
              olika delar av Europa. Det är viktigt att man stimulerar den produktionen
              i respektive land och inte med statsstöd konkurrerar ut biogasproduktionen
              i ett annat land. Det var det som var frågan.
            </seg>
            <seg xml:id="i-285a2b0a0135ac68-0">
              Kommer den svenska regeringen att dra till exempel Holland och
              Belgien inför EU-domstolen eftersom man gör just detta i dessa
              två länder? Det är det som är frågeställningen.
            </seg>
            <seg xml:id="i-ee9e4b1b7c88e4ec-0">
              Vad gör regeringen? Om inte regeringen agerar nu kommer detta
              att sätta stopp för biogasanläggningar i Sverige. Då missar vi
              vår möjlighet att få ned fossila bränslen och få över fler och
              fler av våra fordon på den fossilfria gasen, alltså biogas. Det
              är det som är frågeställningen.
            </seg>
            <seg xml:id="i-d917dc1e384702f0-0">
              Vad gör regeringen inom EU för att se till att man arbetar på
              likvärdiga konkurrensvillkor?
            </seg>
          </u>
          <note type="speaker" xml:id="i-55176214b266596a-0">
            Anf. 72 Miljöminister LENA EK (C):
          </note>
          <u who="unknown" xml:id="i-2ffe48f3cad1b64d-19">
            <seg xml:id="i-c10f28dd8b98fd44-0">
              Herr talman! I Sverige stöder vi teknikutvecklingen för hela
              bilbranschen men särskilt för de miljöbilar och miljöbränslen
              som inte bara skapar jobb här utan också bidrar till miljö- och
              klimateffekter. Det är naturligtvis otroligt viktigt.
            </seg>
            <seg xml:id="i-d08fae986b73c842-0">
              Det innebär att vi ser till att här finns teknikutvecklingsstöd
              och stöd för innovation. Vi har historiskt höga miljöforskningsanslag,
              och vi försöker också med skattemedel se till att kostnaden för
              alternativa bränslen är lägre än för fossila bränslen.
            </seg>
            <seg xml:id="i-d78d0023096b3929-0">
              När det gäller de andra alternativa bränslena såg vi förra året
              till att höja kraven på inblandning också i de fossila bränslena
              så att låginblandningen blir bättre och högre i procentgrad.
            </seg>
            <seg xml:id="i-7869c7cec1298cd0-0">
              Vi använder inte olagliga statsstöd i Sverige på det viset. Jag
              kan inte svara på hur det ser ut i andra länder. Det är inte Sveriges
              ansvar att se till att man inte har olagliga statsstöd i Belgien;
              det är kommissionens ansvar. När vi ser och spårar sådana här
              effekter påtalar vi naturligtvis det för kommissionen. Det är
              kommissionen som ser till att man inte fuskar med reglerna.
            </seg>
            <seg xml:id="i-0bfbd7e4e85abed2-0">
              Finska tv-sändningar i Sverige
            </seg>
          </u>
          <note type="speaker" xml:id="i-62a0bc530ac2a2dc-0">
            Anf. 73 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-874a9ae3edd3514c-0">
            <seg xml:id="i-82c4fa07bdd11e73-0">
              Herr talman! År 1986 gjordes en överenskommelse mellan den svenska
              och den finska regeringen om att göra det möjligt att sända finsk
              tv i Sverige och svensk tv i Finland. Det var till stor glädje
              för många på båda sidor om Bottenhavet.
            </seg>
            <seg xml:id="i-63617ecb2b52526c-0">
              Möjligheterna för sverigefinnarna att ta del av finska nyhetsprogram
              – det kan vara sport, kultur och så vidare – är viktig. Vi ska
              också komma ihåg att det är viktigt för dem att kunna följa finska
              valrörelser, val till riksdag och av president. Man kan göra det
              via TV Finland.
            </seg>
            <seg xml:id="i-75430dc1e6c3d4fc-0">
              Nu har det kommit oroande signaler om att man ska begränsa finska
              Yles sändningar i Sverige. Men i Finland kan man se SVT över hela
              landet.
            </seg>
            <seg xml:id="i-ad1849128d8012f9-0">
              Min fråga är: Har kulturministern ambitionen att föra en dialog
              med den finska regeringen om möjligheten att se TV Finland här
              i Sverige?
            </seg>
          </u>
          <note type="speaker" xml:id="i-8bad43bfe76ce065-0">
            Anf. 74 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-2ffe48f3cad1b64d-20">
            <seg xml:id="i-7a04ba2dee9ad01a-0">
              Herr talman! Frågan är som bekant inte helt ny. Jag har haft
              kontakter med den finska regeringen, men det har då rört en annan
              fråga. Då handlade det om de boende på Åland, som var angelägna
              om att kunna se svensk tv. Det får de inte riktigt, på grund av
              upphovsrättsfrågor.
            </seg>
            <seg xml:id="i-391e444df73e8570-0">
              Jag träffade nyligen en kollega till Raimo Pärssinen som sade
              att man planerar en uppvaktning hos mig från det tvärpolitiska
              nätverk här i riksdagen som värnar svensk-finska relationer. Det
              ser jag mycket fram emot. Jag kan samtidigt säga att vi från regeringens
              sida verkligen har stärkt minoritetsspråken, vilket vi har talat
              om tidigare. Det har vi bland annat gjort via språklagen och uppdrag
              till Institutet för språk och folkminnen. Det gäller även möjligheten
              till hemspråk, förvaltningsområdena och inte minst public service,
              som har ett särskilt uppdrag att utveckla detta.
            </seg>
          </u>
          <note type="speaker" xml:id="i-45d504b221680333-0">
            Anf. 75 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-874a9ae3edd3514c-1">
            <seg xml:id="i-684aa446a9477a2b-0">
              Herr talman! I Sverige finns det i dag ca 700 000 sverigefinnar,
              mig själv inkluderad. Precis som det är viktigt för oss att stärka
              och vidmakthålla det finska språket i Sverige är det viktigt att
              det svenska språket vidmakthålls och stärks i Finland. Det är
              oerhört viktigt att man över hela Sverige kan ha samma möjligheter
              att se finsk tv som man har i Finland. Vi vet att finska språkets
              ställning har försvagats och fortsätter att försvagas. Ett bra
              sätt att revitalisera språket är naturligtvis att människor kan
              ta del av tv, kulturprogram och så vidare.
            </seg>
            <seg xml:id="i-84e892db9bafdf56-0">
              Det är alltså en jätteviktig fråga för en jättestor grupp. Det
              gläder mig att ministern känner till att det är en uppvaktning
              på gång. På mitt arbetsrum ligger det högar av brev om just detta,
              så vi får väl ordna det från den fina förening som finns här i
              riksdagen.
            </seg>
          </u>
          <note type="speaker" xml:id="i-fdc177dcfbfdd9ac-0">
            Anf. 76 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-2ffe48f3cad1b64d-21">
            <seg xml:id="i-99eca0f2744ee82b-0">
              Herr talman! Ni är varmt välkomna att komma upp och tala med
              oss om det, Raimo Pärssinen!
            </seg>
            <seg xml:id="i-04affb3107ee944e-0">
              När det gäller det Raimo Pärssinen tog upp om hur man i Finland
              har problem att stärka svenskan – för det här är ömsesidigt –
              oroar det mig i allra högsta grad att det finns en kampanj mot
              svenskan från Sannfinländarna. Den är såväl vulgär och grov som
              osaklig.
            </seg>
            <seg xml:id="i-794a52b46cd5aabb-0">
              Vi har en lång gemensam historia – drygt 600 år – och vi försöker
              på olika sätt stärka språken för att man ska kunna ta del av finska
              också i Sverige. Det har vi gjort genom bland annat språklagen
              och nya anslag. Det tycker jag är positivt, och det har vi alla
              glädje i dag. Den digitala teknik som finns i dag gör det också
              möjligt att få till exempel filmer översatta så att man lättare
              kan följa dem på exempelvis finska.
            </seg>
            <seg xml:id="i-1e1a1c40386f456b-0">
              Ni är dock välkomna, Raimo Pärssinen!
            </seg>
            <seg xml:id="i-4b011f0155f05ee5-0">
              Småföretagens anställningsmöjligheter
            </seg>
          </u>
          <note type="speaker" xml:id="i-5c6a816daaab2a76-0">
            Anf. 77 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-8d1a90d364212e35-0">
            <seg xml:id="i-8c5c942f81bd19da-0">
              Herr talman! Min fråga går till statsrådet Annie Lööf.
            </seg>
            <seg xml:id="i-3e30dabe30875ff8-0">
              Att så många som möjligt har ett arbete att gå till är viktigt
              av flera skäl. Det handlar om att få känna sig delaktig och behövd,
              och för samhället i stort är det genom arbete och skatteintäkter
              vi har möjlighet att finansiera våra gemensamma åtaganden. Där
              ser vi glädjande resultat av regeringens politik: Tack vare –
              inte trots, utan tack vare – att vi sänkte skatten på arbete har
              vi fått ökade skatteintäkter totalt.
            </seg>
            <seg xml:id="i-b823ffbe97546cb6-0">
              Jag menar att vi måste se vad vi kan göra för att underlätta
              för människor att starta företag, och inte bara starta utan också
              gå vidare så att småföretagare vågar anställa. Jag bedömer att
              det finns en stor potential att skapa arbetstillfällen i landets
              alla småföretag. Min fråga är hur näringsministern tänker att
              vi på bästa sätt ska göra för att stimulera fler småföretag som
              i dag kanske inte har någon anställd alls att våga ta steget och
              anställa sin första medarbetare.
            </seg>
          </u>
          <note type="speaker" xml:id="i-9bc67ba7e270a3ea-0">
            Anf. 78 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-22">
            <seg xml:id="i-ab51deafb2d52aaa-0">
              Herr talman! Vad glad jag blir över Magnus Sjödahls fråga! Den
              delar nämligen den syn jag själv har på hur jobben ska växa fram
              i hela landet. Det är nämligen inte genom målsättningar, strategier,
              innovationspolitiska råd eller liknande som jobben skapas. De
              skapas inte ens genom konstgjorda åtgärder, som vi ibland debatterar
              här i riksdagen, utan genom att vi skapar goda villkor för jobbskaparna:
              landets småföretagare.
            </seg>
            <seg xml:id="i-ba1225b8d6a89838-0">
              Regeringen har under väldigt många år sänkt arbetsgivaravgifterna,
              och vi har sänkt egenavgifterna från årsskiftet. Det kommer vi
              att fortsätta med om finansiering finns. Vi har också minskat
              regelkrånglet – vi är den första regeringen någonsin som har minskat
              regelkrånglet. Vi har även stoppat en del krav från oppositionen,
              som månadsuppgiftslämning och annat, för att minska regelbördan.
              Vi kommer att fortsätta att arbeta med principen en dörr in för
              uppgiftslämnande, det vill säga att man ska få lämna uppgifter
              en gång till ett ställe. Det är någonting vi vill ha på plats
              under 2015.
            </seg>
          </u>
          <note type="speaker" xml:id="i-c87c8218e4226850-0">
            Anf. 79 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-8d1a90d364212e35-1">
            <seg xml:id="i-bc60d765fdde2ebf-0">
              Herr talman! Jag tackar för svaret. Det finns väldigt många enmansföretag
              – eller, om man så vill, enkvinnasföretag – i landet. Många tvekar
              inför att bli arbetsgivare, av flera skäl. Det är ett stort ansvar
              och naturligtvis en stor kostnad.
            </seg>
            <seg xml:id="i-4dacc07782d1b7cc-0">
              Hur ser statsrådet på tanken att rikta en nedsättning av arbetsgivaravgifterna
              direkt till de minsta företagen? Det handlar alltså om en form
              av grundavdrag vid debiteringen som skulle göra det avsevärt förmånligare
              att anställa den första medarbetaren. Jag tror att det skulle
              vara ett verksamt medel för att sänka tröskeln för landets alla
              soloföretagare att gå från att jobba och slita själv till att
              faktiskt bli arbetsgivare, det vill säga ta det första steget
              och sedan kunna växa vidare.
            </seg>
          </u>
          <note type="speaker" xml:id="i-b890db1158162220-0">
            Anf. 80 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-23">
            <seg xml:id="i-25b9adf5797ecf3b-0">
              Herr talman! Vi följer attityderna till företagande, och den
              faktiska statistiken, varje år. Det är väldigt glädjande att se
              att fler unga, fler kvinnor och fler äldre, alltså pensionärer,
              driver företag i dag jämfört med 2006.
            </seg>
            <seg xml:id="i-ac740998f0aff0eb-0">
              Vi har också sedan 2006 konsekvent sänkt kostnaderna, minskat
              regelkrånglet och ökat tillgången till kapital, inte minst genom
              det investeraravdrag som trädde i kraft den 1 december förra året.
              Vi kommer att fortsätta med det, för det är genom goda villkor
              för företagande vi får fler jobb i hela landet.
            </seg>
            <seg xml:id="i-213bf74c13485d05-0">
              Samlat från regeringens sida har vi inga paket vad gäller arbetsgivaravgifter
              inför nästkommande mandatperiod än, utan det återkommer vi till
              när vi presenterar Alliansens valmanifest. Från enskilda partier
              i regeringen finns det dock förslag som innebär sänkta arbetsgivaravgifter
              riktade till mindre företag.
            </seg>
            <seg xml:id="i-1a18d22ed81b5f22-0">
              Högskolebehörigheten i gymnasiernas yrkesprogram
            </seg>
          </u>
          <note type="speaker" xml:id="i-51c5047b425c5822-0">
            Anf. 81 PIA NILSSON (S):
          </note>
          <u who="pia_nilsson_f6a18a" xml:id="i-9b1756cbe6f83904-0">
            <seg xml:id="i-b7367ecea421b842-0">
              Herr talman! Min praoelev Natalie går i årskurs 8 och sitter
              uppe på läktaren. Hon undrar precis som jag, Annie Lööf, varför
              högskolebehörigheten inte är obligatorisk i alla gymnasieprogram.
              Natalie har inte gjort sitt gymnasieval än, men det är snart dags.
            </seg>
            <seg xml:id="i-c0ff3187c5399206-0">
              Det var tidigare obligatoriskt, och sedan har regeringen tagit
              bort möjligheten. Då löd huvudargumentet att alla minsann inte
              skulle bli akademiker. Sedan backade man, och nu låter man huvudmännen
              ge möjlighet för eleverna att läsa in den allmänna högskolebehörigheten
              på åtminstone sju av de tolv yrkesprogrammen – om huvudmannen
              kan ge den möjligheten. Det är alltså kommunernas välvilja det
              hänger på; det är inte ett obligatorium.
            </seg>
            <seg xml:id="i-add21a3526961e2d-0">
              Jag undrar hur huvudargumentet lyder den här gången – varför
              låter man över huvud taget kommuner göra detta? Jag undrar också:
              Varför inte släppa det här fritt? Låt det omfatta alla yrkesprogram,
              så att till och med alla elever på naturbruksgymnasier kan ta
              del av det. Varför säga att vissa får men inte andra?
            </seg>
          </u>
          <note type="speaker" xml:id="i-f59afbf517a68ad1-0">
            Anf. 82 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-24">
            <seg xml:id="i-d40dbac438048363-0">
              Herr talman! Vad glad jag blir att du väljer att praktisera i
              riksdagen, Natalie! Jag hoppas att du får lära dig mycket under
              denna vecka.
            </seg>
            <seg xml:id="i-9507f7aa9c009d50-0">
              En av de saker vi nu diskuterar är en stor villfarelse Socialdemokraterna
              försöker framföra angående det svenska skolsystemet. Det är nämligen
              inte så att man inte får någon högskolebehörighet när man går
              yrkesprogram, utan oavsett vilket program man går i skolan har
              man möjlighet att få högskolebehörighet. Regeringen Persson hade
              tidigare ett mål om att 50 procent av årskullen skulle gå vidare
              mot högre utbildning. Man nådde aldrig det. Den här regeringen
              är nu på väg upp mot 60 procent. Vi överstiger alltså vida det
              regeringen Persson aldrig nådde.
            </seg>
            <seg xml:id="i-63ef3312a75cb820-0">
              För mig är det viktigt att ha en gedigen lärlingsutbildning,
              för det praktiska och det man gör med händerna ska vara minst
              lika mycket värt som det teoretiska och det man gör på de teoretiska
              programmen. Alla som vill ha behörighet till högre utbildning
              och kunna söka vidare kan göra det även genom det skolsystem vi
              har i dag.
            </seg>
          </u>
          <note type="speaker" xml:id="i-3b81bb36ad9a3e30-0">
            Anf. 83 PIA NILSSON (S):
          </note>
          <u who="pia_nilsson_f6a18a" xml:id="i-9b1756cbe6f83904-1">
            <seg xml:id="i-8941168ca51bf2c8-0">
              Herr talman! Kallar du det villfarelse, Annie Lööf? Faktum är
              att det är ni som har tagit bort den obligatoriska högskolebehörigheten
              för yrkesprogrammen. Sedan låter ni kommunala skolhuvudmän ge
              eleverna möjlighet att läsa in det genom att använda sina individuellt
              val-poäng till detta. Det är någonting eleverna som går på de
              studieinriktade programmen inte behöver göra. Faktum är också
              att ni har backat från det ställningstagande ni hade från början,
              det här att alla inte skulle bli akademiker.
            </seg>
            <seg xml:id="i-177254e283ad848b-0">
              Det här handlar om att rusta Sveriges elever inför framtiden
              med fördjupade kunskaper, oavsett vad de ska göra. Jag kan upplysa
              Annie Lööf om att det inte är någon villfarelse att Natalie och
              hennes kompisar begriper det här bättre. De tänker söka ett program
              där de får allmän behörighet, för de inser att de behöver det
              i framtiden. De inser det, men det gör inte regeringen.
            </seg>
          </u>
          <note type="speaker" xml:id="i-357dd858eb575073-0">
            Anf. 84 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-25">
            <seg xml:id="i-f047add4a41927c1-0">
              Herr talman! Jag välkomnar att Socialdemokraterna efter år av
              regeringsinnehav nu i opposition har närmat sig borgerlighetens
              syn på kunskap i skolan och vikten av kunskap i skolan.
            </seg>
            <seg xml:id="i-ca06b158cde363fc-0">
              När vi stöpte om grundskolan för ett antal år sedan gjorde vi
              det för att ge möjligheten för elever både med praktiska kunskaper
              och med teoretiska kunskaper att nå godkända betyg. Det är i dag
              möjligt att få högskolebehörighet oavsett vilket program man går
              på. Säg inget annat!
            </seg>
            <seg xml:id="i-6c0afc1940d880ea-0">
              Vi har sett till att lärlingsutbildningarna har återinrättats
              i Sverige. Vi har sett till att speciallärarutbildningarna har
              återinrättats i Sverige. Det var två saker som en socialdemokratisk
              regering tog bort under sin tid vid makten, vilket jag tycker
              är oerhört synd i ett land som ska se till att rusta sig för framtiden.
              Vi behöver både experter och forskare, och vi behöver människor
              som arbetar inom industrin, inom hemtjänsten och liknande. Då
              måste vi inse att det behövs olika utbildningar i gymnasiet, och
              det är jag beredd att stå fast vid.
            </seg>
            <seg xml:id="i-2434c477d0b39c65-0">
              Libanon och flyktingströmmarna från Syrien
            </seg>
          </u>
          <note type="speaker" xml:id="i-8d8229d8c41d3e7b-0">
            Anf. 85 EVA LOHMAN (M):
          </note>
          <u who="eva_lohman_df68f3" xml:id="i-01dde3583c8a3820-0">
            <seg xml:id="i-99486f814737e71e-0">
              Herr talman! Jag har en fråga till statsrådet Billström. Den
              handlar om Syrien.
            </seg>
            <seg xml:id="i-284b638dbdf6faf6-0">
              I dagarna har kriget i Syrien pågått i tre år. 100 000 människor
              har dött och ungefär 600 000 är skadade. 10 miljoner är på flykt,
              varav 2,5 miljoner utanför Syrien. Sjukhusen är skadade, och de
              fungerar i dag mer som en plats att dö på än som sjukhus. Sexuella
              övergrepp pågår regelmässigt. Alla drabbas, såväl kvinnor och
              män som barn. Dessutom håller Libanon på att kollapsa, eftersom
              25 procent av befolkningen är flyktingar.
            </seg>
            <seg xml:id="i-3dc7f45cbac2c8df-0">
              Min fråga är: Hur skulle ett kollapsat Libanon påverka regionen
              och framför allt flyktingströmmarna?
            </seg>
          </u>
          <note type="speaker" xml:id="i-c183bc7d1470db4a-0">
            Anf. 86 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3d23a436c8385599-2">
            <seg xml:id="i-14cc731440f006b3-0">
              Herr talman! Jag tackar så mycket för frågan, även om jag hade
              kunnat önska att den aldrig hade behövt ställas.
            </seg>
            <seg xml:id="i-e42d8ab68b089cab-0">
              Det här är ett scenario som till varje pris måste förhindras.
              Det är så många människor som i dag har lämnat Syrien som har
              fått en tillflykt i Libanon. Ytterligare ett land i Syriens närhet
              som kollapsar skulle kunna skapa chockvågor som leder till dominoeffekter
              i hela regionen med enorma humanitära lidanden som följd.
            </seg>
            <seg xml:id="i-679aae20c3794541-0">
              Vi ska hålla i minnet när vi diskuterar de förhållandevis blygsamma
              mängder av människor som har tagit sig till Europeiska unionen
              för att söka asyl att länder, precis som Eva Lohman säger, i närheten
              av Syrien rymmer helt andra mängder. Vi pratar om 970 000 människor
              i Libanon, 640 000 i Turkiet, 600 000 i Jordanien, 230 000 i Irak
              och 135 000 i Egypten.
            </seg>
            <seg xml:id="i-08de0995d62f8fbf-0">
              Det är klart att utan att på plats hjälpa de här människorna
              att få drägliga förhållanden, utan att hjälpa de här staterna,
              kommer vi att få mycket stora problem framöver.
            </seg>
          </u>
          <note type="speaker" xml:id="i-f413d96876b0de83-0">
            Anf. 87 EVA LOHMAN (M):
          </note>
          <u who="eva_lohman_df68f3" xml:id="i-01dde3583c8a3820-1">
            <seg xml:id="i-925fcb08e306fc62-0">
              Herr talman! Sverige har ju fått i uppdrag av FN att samordna
              kvotflyktingar från Syrien på global basis. Hur framskrider det
              arbetet, och hur går det med vidarebosättningen inom EU?
            </seg>
          </u>
          <note type="speaker" xml:id="i-bbc3d0531ed86980-0">
            Anf. 88 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-3d23a436c8385599-3">
            <seg xml:id="i-f23892426c55a411-0">
              Herr talman! Precis som jag sade handlar det om att kunna göra
              olika saker samtidigt, att hjälpa människor på plats och sedan
              se till att de människor som har skyddsbehov och måste lämna regionen
              får en möjlighet att göra det på ett säkert sätt bortom människosmugglarnas
              klor.
            </seg>
            <seg xml:id="i-a63c76e0eccf86e4-0">
              Vidarebosättning är kärnan i de solidaritetsåtgärder som vi kan
              rikta mot de här människorna. Det är ett stöd till de mest utsatta
              och ett stöd till de stater som vi precis diskuterade, som har
              tagit emot väsentligt större mängder av människor.
            </seg>
            <seg xml:id="i-ca082b94ce5bf052-0">
              Det kärngruppsarbete, core group-arbete, som Sverige har fått
              i uppdrag via Migrationsverket att hantera går ut på att försöka
              skapa 30 000 platser för kvotflyktingar runt om i världen. Hittills,
              när jag står här och talar i talarstolen i dag, har 20 stater,
              varav 12 är medlemsstater i Europeiska unionen, erbjudit 18 800
              platser för vidarebosättning eller inresa på humanitär grund.
            </seg>
            <seg xml:id="i-68e6938866cc609c-0">
              Det här är ett arbete som vi kommer att fortsätta med. Jag är
              oerhört stolt över att det är Sverige av alla stater som fått
              i uppdrag att samordna detta. Det är ett erkännande av vår migrationspolitik
              och ett erkännande av den ställning som vi har som en humanitär
              stat i världen.
            </seg>
            <seg xml:id="i-0d430f878246bd09-0">
              Löneskillnaderna mellan män och kvinnor
            </seg>
          </u>
          <note type="speaker" xml:id="i-9bedc4a32c4136a6-0">
            Anf. 89 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-58489886dc50e4f7-0">
            <seg xml:id="i-18e1d23e1b1f47d1-0">
              Herr talman! I Sverige 2014 får inte kvinnor betalt för sitt
              arbete. Osakliga löneskillnader gör att svenska kvinnor går miste
              om tusentals kronor i månaden. Det motsvarar miljontals kronor
              under ett arbetsliv. Detta är naturligtvis helt oacceptabelt.
            </seg>
            <seg xml:id="i-3c8b8067b808e065-0">
              Jag undrar om näringsminister Annie Lööf kan svara på vad regeringen
              tänker göra för att kvinnor ska få betalt för sitt arbete.
            </seg>
          </u>
          <note type="speaker" xml:id="i-74be9cb43f122040-0">
            Anf. 90 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-26">
            <seg xml:id="i-3ac214aaed3c1616-0">
              Herr talman! Jag vill tacka Patrik Björck för en otroligt angelägen
              fråga, nämligen den om jämställda löner. Oavsett kön ska man ha
              samma lön för samma utfört arbete.
            </seg>
            <seg xml:id="i-a073d2c10485da9f-0">
              Som Patrik Björck vet, som mångårigt aktiv inom fackföreningsrörelsen,
              är det arbetsmarknadens parter som sätter löner. Men den offentliga
              sektorn är här en väldigt viktig aktör som arbetsgivare.
            </seg>
            <seg xml:id="i-b0bda3bae9eb69c1-0">
              Många kvinnor arbetar inom den offentliga sektorn. Av den anledningen
              har regeringen valt att inrätta karriärlärartjänster med 5 000
              eller 10 000 kronors lönepåslag för duktiga lärare. Det är ett
              sätt för staten att gå in och stödja kommuner när de sluter löneavtal.
            </seg>
            <seg xml:id="i-a90442aaecbc88b9-0">
              Jag hoppas givetvis att såväl arbetsgivare som fackföreningar
              ser till att föra upp just kvinnors löner. Det är som sagt i grunden
              inte en regeringsfråga, men i fallet med karriärlärartjänster
              har vi gjort detta.
            </seg>
            <seg xml:id="i-626b21a0a540ed7f-0">
              Jobbskatteavdraget och minskningen av den statliga skatten är
              också viktigt för många kvinnors möjlighet till mer pengar i plånboken.
            </seg>
          </u>
          <note type="speaker" xml:id="i-070d211dca2add0d-0">
            Anf. 91 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-58489886dc50e4f7-1">
            <seg xml:id="i-172502dac20419d2-0">
              Herr talman! Problemet är att regeringen medverkar till att upprätthålla
              det här oskicket. Fram till 2008 fanns det lagkrav på lönekartläggning.
              Då skulle arbetsgivare med fler än tio anställda göra kartläggning
              varje år. Detta har regeringen tagit tillbaka, och nu gäller bara
              vart tredje år.
            </seg>
            <seg xml:id="i-07ac36033c4cb86a-0">
              I en rapport från fackförbundet Unionen konstaterar man att kartläggningarna
              har blivit färre efter lagändringen. Eftersom lönekartläggningen
              ska fungera som ett instrument för att komma till rätta med osakliga
              löneskillnader innebär de färre kartläggningarna att skillnaderna
              kvarstår.
            </seg>
            <seg xml:id="i-2778dfbf9825b1b6-0">
              När JämO fick uppdraget att göra en stor undersökning av detta
              kunde man konstatera att lönekartläggningarna under 2006–2008
              hade resulterat i att över 5 000 kvinnor fick högre lön. När regeringen
              nu har medverkat till att få bort detta är det inte bara det att
              man sitter handfallen vid sidan om och låter parterna sköta det,
              utan man ökar skillnaderna genom sin politik.
            </seg>
            <seg xml:id="i-710bf889dae5a3fb-0">
              När ska regeringen återkomma med det av riksdagen beställda att
              lönekartläggningarna ska återgå till att ske varje år?
            </seg>
          </u>
          <note type="speaker" xml:id="i-77a2c49108b2b816-0">
            Anf. 92 Näringsminister ANNIE LÖÖF (C):
          </note>
          <u who="unknown" xml:id="i-2ffe48f3cad1b64d-27">
            <seg xml:id="i-120d2f1a11e4fd73-0">
              Herr talman! För att kvinnors löner ska öka krävs att arbetsmarknadens
              parter ser till att det sker. Det krävs också en skattepolitik
              som möjliggör för dem med låga och normala inkomster att få behålla
              mer pengar i plånboken. Vi i alliansregeringen har genom våra
              jobbskatteavdrag sett till att en sjuksköterska får nästan 25
              000, en månadslön, mer om året i sänkt skatt och mer pengar i
              plånboken.
            </seg>
            <seg xml:id="i-93e0e6012727b6cb-0">
              En tredje modell handlar om att även kvinnor ska ha många olika
              arbetsgivare inom välfärden att välja mellan för att på det sättet
              kunna få upp sina löner.
            </seg>
            <seg xml:id="i-f65bebd0ee8e4a41-0">
              Lönekartläggning är jätteviktigt. Men att göra lönekartläggning
              varje år, innan man ens har hunnit ha lönesamtal, ser jag inte
              som verkningsfullt. Därför tror jag att vart tredje år är mer
              effektivt för att kunna följa detta på lite längre sikt. Jag vill
              heller inte lägga onödig administration på de riktigt små företagen.
            </seg>
            <seg xml:id="i-27754c08d5843d51-0">
              Arbetskraftsinvandringen
            </seg>
          </u>
          <note type="speaker" xml:id="i-65a38a6cf9024cae-0">
            Anf. 93 HILLEVI LARSSON (S):
          </note>
          <u who="hillevi_larsson_81d8b4" xml:id="i-8a2bfeaa5085b9e9-0">
            <seg xml:id="i-6ed86a5bf9db45c2-0">
              Herr talman! Syftet med arbetskraftsinvandring är egentligen
              att fylla luckor på arbetsmarknaden där det inte finns tillräckligt
              många i Sverige med rätt kompetens. Tyvärr utnyttjas det till
              lönedumpning. Det handlar alltså om billig arbetskraft och försämrade
              villkor.
            </seg>
            <seg xml:id="i-ae43ef1debf6ee99-0">
              Det här är ett stort och växande problem. Vi kan se det inom
              byggbranschen och inom Transport, där man räknar med att en tredjedel
              av transporterna har tagits över av oseriösa företag.
            </seg>
            <seg xml:id="i-ccd1366b75936563-0">
              Det värsta exemplet är kanske bärplockarna som år efter år knappt
              har fått någon lön alls. Vissa har inte fått ett öre, andra har
              tvingats skriva under papper på en sämre lön än den man kom fram
              till från början.
            </seg>
            <seg xml:id="i-53f19bb237cb4aac-0">
              Min fråga är: Vad gör regeringen åt de här stora problemen?
            </seg>
          </u>
          <note type="speaker" xml:id="i-fc3f3bf85b53ded3-0">
            Anf. 94 Statsrådet TOBIAS BILLSTRÖM (M):
          </note>
          <u who="per_bill_00555d" next="cont" xml:id="i-b6c0653e7f06cf5f-0">
            <seg xml:id="i-d33e9d7fa95fabf7-0">
              Herr talman! Det är alltid intressant när människor använder
              uttrycket stora problem. Vi kan börja med att konstatera vad LO
              själv sade häromdagen i en artikel i Dagens Industri när det gällde
              frågan om hur många människor som egentligen omfattas av arbetskraftsinvandring
              över huvud taget. På LO:s område handlar det om 4 500–6 000 personer
              per år – stort problem! Hur mycket är då detta i förhållande till
              vår totala arbetskraft i Sverige?
            </seg>
            <seg xml:id="i-f0401fd766d9fb3e-0">
              Det är 20 279 människor som har fått arbetstillstånd i Sverige.
              Av dem har cirka hälften högskoleutbildning eller liknande. Den
              största gruppen, som utgör en dryg fjärdedel, är dataspecialister.
              Hur mycket är dessa 20 000 personer i förhållande till den totala
              arbetskraften på 4,6 miljoner sysselsatta? Jo, det är 0,4 procent.
            </seg>
            <seg xml:id="i-13a0b2871d7feddb-0">
              Hillevi Larsson säger att det är ett stort och växande problem.
              Nej, det är det absolut inte. Däremot är arbetskraftsinvandringen
              en oerhörd tillgång för vårt land, och regeringen tänker fortsätta
              kämpa för den.
            </seg>
          </u>
          <note xml:id="i-95958d117bcd0bfd-0">
            Anf. 95 ANDRE VICE TALMANNEN:
          </note>
          <u who="per_bill_00555d" prev="cont" xml:id="i-4368228d64506c03-0">
            <seg xml:id="i-030a83edc72da45c-0">
              Det fick bli veckans sista fråga och svar. Jag tackar närvarande
              statsråd och ledamöter.
            </seg>
          </u>
          <note xml:id="i-201d3a4a2e2e4399-0">
            7 § (forts. från 5 §) Kollektivtrafik (forts. TU11)
          </note>
          <note type="speaker" xml:id="i-7a9fd8c40f63adc7-0">
            Anf. 96 BENGT BERG (V):
          </note>
          <u who="bengt_berg_48756a" xml:id="i-c4f4c558395e77c6-0">
            <seg xml:id="i-000708a2f74a73d9-0">
              Herr talman! Det kära temat kollektivtrafik talade mina rödgröna
              vänner förnuftigt och gott om före frågestunden. Jag ska också
              säga några ord.
            </seg>
            <seg xml:id="i-c06f8f5822dd7a4c-0">
              Det är härligt att åka tåg. Jag åker varje vecka cirka sex timmar
              enkel resa från de blånande bergen i norra Värmland till kungliga
              huvudstaden. Det är absolut inget lidande. När jag säger att jag
              åker tåg i sex timmar får jag ofta reaktionen: Oj, så lång tid
              tar det ju att åka till Afrika från Helsingfors.
            </seg>
            <seg xml:id="i-afdb2a1a406486d0-0">
              Men jag jobbar, träffar människor, iakttar årstiderna, njuter
              och använder tiden på ett bra sätt.
            </seg>
            <seg xml:id="i-a88dd85dd7476137-0">
              Herr talman! Målsättningen för kollektivtrafiken är att fördubbla
              och förbättra samt öka tillgängligheten i det kollektiva resandet.
              Så sker också. Trots avregleringens negativa konsekvenser ökar
              det kollektiva resandet. Det kan vi tacka ett höjt miljömedvetande
              för men också det faktum att det är bra för folks ekonomi att
              resa så billigt som möjligt.
            </seg>
            <seg xml:id="i-d18aa8fb34b7a0a2-0">
              Eskilstuna har satsat mycket på busstrafiken i staden. Jag ska
              dela med mig av en bra paroll därifrån: Ta bussen när du kan,
              ta bilen när du måste.
            </seg>
            <seg xml:id="i-dc81d2fab6dc1e68-0">
              Det är ju ganska enkelt och tillämpbart.
            </seg>
            <seg xml:id="i-9d65e19fed47bfe8-0">
              Mycket kan givetvis göras för att ytterligare både förbättra
              och öka nyttjandet av kollektiva färdmedel. Försök med gratistaxor
              i Kiruna och Avesta har gjorts. Det är något vi i Vänsterpartiet
              livligt påhejar, liksom över huvud taget en sammanhållen kollektivtrafik,
              ofta med statligt stöd och ansvar.
            </seg>
            <seg xml:id="i-0d03e07f1dd1c6bc-0">
              Herr talman! Det så kallade fördubblingsprojektet, alltså att
              vi ska bli dubbelt så många som reser kollektivt, ska enligt förhoppningarna
              också resultera i regional tillväxt, minskade koldioxidutsläpp,
              ökad trafiksäkerhet, mindre trängsel och ett mer jämställt transportsystem.
              Detta tror jag att vi alla är överens om.
            </seg>
            <seg xml:id="i-08309d406d2ae3a0-0">
              Vänsterpartiet efterlyser dock fler konkreta förslag på hur dessa
              mål ska uppnås och sidovinster realiseras med siktet inställt
              i första hand på 2020. Jag hoppas att tillvaron inte upphör då
              utan att vi hela tiden ska gå mot ett större miljö- och klimatmedvetande.
            </seg>
            <seg xml:id="i-acd0cf2227cd137d-0">
              Tiden går som bekant ibland snabbare än tåget, och därför måste
              det undan för undan tas beslut som främjar såväl kollektivtrafikens
              ökning som de medföljande positiva miljöförbättringarna. En bättre
              samordning av kollektivtrafiksystemen är nödvändig, med praktiska
              biljettsystem och ett övergripande ansvar för resenärernas väl
              och ve.
            </seg>
            <seg xml:id="i-aee1369a62828d40-0">
              När jag åker tåg kan jag ibland höra någon sucka: Säga vad man
              vill om SJ men fram kommer man förr eller senare.
            </seg>
            <seg xml:id="i-8056db87b5edd4a9-0">
              Det ska vi kanske inte nöja oss med, utan vi ska givetvis räkna
              med att komma fram i tid.
            </seg>
            <seg xml:id="i-1e62631f5b67e9e2-0">
              Det förtjänar att påpekas att alla medborgare ska ha lika bra
              villkor också på transporternas område. Människor som bär på olika
              funktionsnedsättningar ska erbjudas bra service och goda omständigheter
              för sitt resande.
            </seg>
            <seg xml:id="i-347fcdb39a466bd9-0">
              Folk på landsbygden ska också få flexibla lösningar för sina
              resor, och allt, i stort som smått, må gynna ett gott miljötänkande.
              Man kan inte nog betona resandets betydelse när det gäller arbets-,
              studie- och fritidspendlande runt om i landet. Här gäller det
              också att kunna kombinera olika transportslag.
            </seg>
            <seg xml:id="i-ca587af669c8bba7-0">
              Herr talman! Vänsterpartiet har genom Siv Holma alltid värnat
              om Gotlandstrafiken, och kommer så att göra även i framtiden.
              Här gäller liksom i andra sammanhang att få landet att hålla samman
              och att ge medborgarna bra förutsättningar för goda liv också
              ute i Östersjön.
            </seg>
          </u>
          <note xml:id="i-692d7d1a81766085-0">
            Jag yrkar bifall till reservation nr 9.
          </note>
          <note type="speaker" xml:id="i-a1c892ea1e7e018e-0">
            Anf. 97 LOTTA FINSTORP (M):
          </note>
          <u who="lotta_finstorp_9c7765" next="cont" xml:id="i-dc44b6dfc8ea0cb9-0"/>
          <note xml:id="i-ab2f52b9b84a2ae9-0">
            Herr talman! Låt mig börja med att yrka bifall till förslaget
            i betänkandet och avslag på samtliga motioner och reservationer.
          </note>
          <u who="lotta_finstorp_9c7765" prev="cont" xml:id="i-a663cd475610e128-0">
            <seg xml:id="i-84c12aaf98691647-0">
              Kollektivtrafiken är en av de viktigaste pusselbitarna för att
              lösa vår tids samhällsutmaningar. När allt fler flyttar in till
              städerna och fler ska få plats på en mindre yta måste också fler
              åka kollektivt.
            </seg>
            <seg xml:id="i-1e7636e8dccc7108-0">
              För att möjliggöra det måste kollektivtrafiken vara ett attraktivt
              färdsätt. Faktorer som punktlighet, pris och turtäthet spelar
              stor roll när människor ska välja mellan bilen och kollektivtrafiken.
              Det är därför viktigt att kollektivtrafiken får rätt förutsättningar
              att kunna vara ett bra alternativ till bilen.
            </seg>
            <seg xml:id="i-7f1bb06c2b10ebba-0">
              Alliansregeringen tar kollektivtrafikfrågorna på stort allvar.
              Den nya kollektivtrafiklagen, som antagits under denna mandatperiod,
              har till syfte att öka kollektivtrafikresandet. Med den nya lagen
              från 2012 skapas förutsättningar att öka det kollektiva resandet
              och möjligheten att anpassa kollektivtrafiken efter de förutsättningar
              som råder lokalt runt om i landet.
            </seg>
            <seg xml:id="i-bb5dfa20d0748e5e-0">
              Men vi nöjer oss inte med det utan gör noggranna uppföljningar
              för att säkerställa att lagen verkat i avsedd riktning. Trafikanalys
              har därför av regeringen fått uppdraget att utvärdera effekterna
              av den nya lagstiftningen.
            </seg>
            <seg xml:id="i-db10c69e8856a313-0">
              Jag ser med stor glädje att det i budgetpropositionen för 2014
              framgår att utbudet av lokal och regional kollektivtrafik har
              ökat de senaste åren. I våra tre största städer har resandet ökat
              mer än vad utbudet har ökat. Den allt kraftigare urbaniseringen
              ser ut att ha ökat efterfrågan på kollektivtrafik, vilket är positivt.
            </seg>
            <seg xml:id="i-6e270c6f6075e353-0">
              Även i våra mer glesbefolkade delar måste kollektivtrafiken förstås
              vara tillgänglig och välfungerande. Kollektivtrafiken måste vara
              attraktiv och anpassad efter de förutsättningar som finns i olika
              delar av landet, och det ser väldigt olika ut.
            </seg>
            <seg xml:id="i-7fd0f7a0436545e4-0">
              En attraktiv och effektiv kollektivtrafikmarknad skapas såväl
              genom ökad konkurrens som genom en resenärsanpassad samordning.
            </seg>
            <seg xml:id="i-b376212ee8926042-0">
              Kunskapen om resenärens behov finns främst hos kommuner och regioner.
              Därför är de nya regionala kollektivtrafikmyndigheternas uppdrag
              att öka resandet på ett grundläggande sätt för att få fler att
              resa kollektivt. Jag är därför övertygad om att den nya kollektivtrafiklagen
              i kombination med de många initiativ som tagits av branschen kommer
              att bidra till en ökad och förbättrad kollektivtrafik.
            </seg>
            <seg xml:id="i-e24558c94621344e-0">
              I debatten fokuseras nästan alltid på spår och järnhjul, men
              kom ihåg att de flesta av Sveriges pendlare åker buss!
            </seg>
            <seg xml:id="i-48bb06d3f1206473-0">
              Herr talman! Trots den bild man kan få i medierna emellanåt är
              de flesta kollektivtrafikkunder nöjda med sin resa. I Svensk Kollektivtrafiks
              årsrapport Kollektivtrafikbarometern kan man se att hela 80 procent
              ger betyg fyra eller fem på en femgradig skala, vilket man ändå
              får konstatera är ett väldigt gott betyg.
            </seg>
            <seg xml:id="i-ee25c9153749689d-0">
              Alliansregeringens arbetslinje, som ökat sysselsättningen med
              200 000 personer, syns även på infrastrukturområdet. I infrastrukturpropositionen
              från hösten 2012 prioriteras åtgärder som förbättrar pendlingsmöjligheterna
              genom satsningar på spårburen kollektivtrafik.
            </seg>
            <seg xml:id="i-2af8059802ce27e1-0">
              Arbetspendlingens betydelse för tillväxt och jobbskapande i hela
              landet ska inte underskattas, och det är därför mycket glädjande
              att regeringen prioriterar just detta.
            </seg>
            <seg xml:id="i-8aa7ac8be75eb46e-0">
              Herr talman! Priset är en av flera viktiga faktorer för att fler
              ska välja att åka kollektivt. Av den anledningen är det av stor
              vikt att till exempel prisutvecklingen noggrant följs från politiskt
              håll.
            </seg>
            <seg xml:id="i-4df00576e41209b5-0">
              Trafikanalys har fått i uppdrag av regeringen att följa den nya
              lagen, och en av de faktorer som analyserats är just prisutvecklingen.
              Av Trafikanalys rapport Utvärdering av marknadsöppningar i kollektivtrafiken
              framgår att det är svårt att mäta priser och att det är problematiskt
              att sammanställa och jämföra vad det kostar att resa mellan olika
              kollektivtrafikutövare då förutsättningarna i olika län skiljer
              sig åt och olika system tillämpas för betalning, zonindelning
              och rabatter. Den underskottstäckning som sker i respektive region
              är också olika stor.
            </seg>
            <seg xml:id="i-0beb2d2c0b215332-0">
              SKL har tagit fram en intressant rapport. Den kom i januari 2014
              och heter Vad förklarar kollektivtrafikens snabba kostnadsökning?
              Där framgår att kommunernas och landstingens kostnader för kollektivtrafik
              ökade med 7,5 procent per år mellan åren 2007 och 2012.
            </seg>
            <seg xml:id="i-a26126b34a83a702-0">
              SKL är noga med att betona att denna ökning huvudsakligen beror
              på att det körs alltmer trafik och att kommunerna och landstingen
              satsar på att miljö- och tillgänglighetsanpassa fordonen. Det
              är i grunden väldigt glädjande att man satsar mycket på att få
              fordonen mer miljövänliga och att fler ska kunna åka med.
            </seg>
            <seg xml:id="i-fa2d20c84e4d0bbf-0">
              Av rapporten framgår också att tågtrafiken blivit allt vanligare.
              Det handlar om att arbetsmarknadsregionerna har ökat, och då blir
              pendlingssträckorna längre. Det är dyrare att ha fler människor
              som åker på spår än som åker buss.
            </seg>
            <seg xml:id="i-6ca6836e606d11c5-0">
              Herr talman! Vissa motionärer verkar ignorera det faktum att
              den lokala och regionala kollektivtrafiken framför allt är ett
              ansvar för kommuner och landsting. Från min tidigare roll som
              kommunal- och landstingsråd vet jag att det är enorma skillnader
              i hur det ser ut i landet, hur man ser på kollektivtrafiken och
              hur mycket skattepengar man lägger in i underskottstäckning.
            </seg>
            <seg xml:id="i-c24d936bc1fee3fc-0">
              Jag vet därför att alltför detaljerade föreskrifter från nationell
              nivå om hur kollektivtrafiken ska vara utformad och utrustad riskerar
              att begränsa möjligheterna för de regionala kollektivtrafikmyndigheterna
              att ta hänsyn till de olika förutsättningar som gäller för respektive
              län.
            </seg>
            <seg xml:id="i-e4ec4e16d6ab6047-0">
              En av de stora utmaningar som fortfarande kvarstår inom kollektivtrafikområdet
              är ett gemensamt system för bokning, vilket tidigare tagits upp
              av andra talare. Det handlar om betalning och distribution av
              biljetter.
            </seg>
            <seg xml:id="i-ebbb697beee570df-0">
              Det måste ändå poängteras – och det är tydligt i den nya lagstiftningen
              – att det i första hand är branschens ansvar att tillhandahålla
              och komma fram till en sådan lösning. Regeringen följer noga utvecklingen
              inom området och kommer vid behov att vidta åtgärder.
            </seg>
            <seg xml:id="i-0caffcd75d401203-0">
              Viljan från branschen att nå en lösning kan ingen ta miste på.
              X2AB arbetar i nära samverkan med de regionala kollektivtrafikmyndigheterna,
              länstrafikbolagen, trafikföretagen och berörda statliga myndigheter
              för att skapa samsyn i branschen om hur biljett- och betallösningar
              i kollektivtrafiken kan utvecklas och fungera.
            </seg>
            <seg xml:id="i-437570dece7e6d61-0">
              Ett av målen med projektet är att ta fram en nationell reseplanerare.
              Den ska finnas och ha en köpfunktion redan sommaren 2014.
            </seg>
            <seg xml:id="i-8b637dc73590966c-0">
              Gunnar Alexandersson har regeringens uppdrag att göra en översyn
              av järnvägens organisation i syfte att ta fram förslag till förbättringar
              som gör att järnvägssystemet på bästa sätt möter framtidens krav
              på ett effektivt och hållbart transportsystem.
            </seg>
            <seg xml:id="i-ce66bc858026f6ba-0">
              Delbetänkandet En enkel till framtiden överlämnades till regeringen
              i november 2013. Inför det fortsatta arbetet lyfter Alexandersson
              fram ett antal rekommendationer för ett ökat resenärsperspektiv,
              till exempel att utreda möjligheten att ålägga aktörerna att ansluta
              sig till Resplussystemet, etablera en gemensam portal för information
              och biljettförsäljning och att utreda Linkons nuvarande ställning
              och alternativen till SJ AB:s ägarskap. Branschens arbete får
              härmed ett rejält stöd i utredarens rekommendationer.
            </seg>
            <seg xml:id="i-0b7e7c0c0fbe6b04-0">
              Herr talman! Kollektivtrafiken ska vara för alla. Ett av de områden
              som måste förbättras för att den ska vara just det är tillgängligheten
              för människor med funktionsnedsättningar.
            </seg>
            <seg xml:id="i-66a9a7b65f0c30c8-0">
              Trafikutskottets uppföljning Hela resan hela året! visar att
              det fortfarande finns många hinder som försvårar resandet. Uppföljningen
              visar att det görs olika insatser för att öka tillgängligheten.
              Men det arbetet är i många delar inte samordnat, och det finns
              mycket kvar att göra.
            </seg>
            <seg xml:id="i-ffe99e73a2e6afd0-0">
              Statistik från SKL visar att antalet resor med färdtjänst minskat
              under senare år till följd av att kollektivtrafiken och den fysiska
              miljön har blivit alltmer tillgänglig för funktionsnedsatta.
            </seg>
            <seg xml:id="i-d926daf2ec0a6a1e-0">
              Arbete som bedrivs för att öka tillgängligheten för funktionsnedsatta
              är bland annat Trafikverkets projekt Stationer för alla. Målet
              med projektet är att 2015 ska totalt 150 stationer ha anpassats
              genom exempelvis ökad belysning, fler sittplatser, ledstråk, skyltning
              med symboler och liknande.
            </seg>
            <seg xml:id="i-2e49ee9fa68a4327-0">
              Redan i dag erbjuder Jernhusen och Trafikverket ledsagning på
              ett antal stationer, vilket innebär att den med funktionsnedsättning
              kan få gratis ledsagning på tågstationen.
            </seg>
            <seg xml:id="i-49ae6bde2072f382-0">
              Vidare har regeringen presenterat en strategi för genomförande
              av funktionshinderspolitiken i Sverige under 2011–2016, bland
              annat på transportområdet. Exempelvis har Transportstyrelsen som
              en del i arbetet med att genomföra strategin fått i uppdrag att
              göra en översyn av lagen om särskild kollektivtrafik för funktionsnedsatta.
            </seg>
            <seg xml:id="i-a091a5e67d8d80eb-0">
              En samlad lagstiftning skulle ge de regionala kollektivtrafikmyndigheterna
              det samlade ansvaret för all typ av trafik och därmed samordning
              av olika transportslag.
            </seg>
            <seg xml:id="i-7d5224c84e7bbd1c-0">
              Herr talman! Som jag nämnt tidigare är det viktigt att det finns
              en fungerande kollektivtrafik i hela landet, både i glesbygden
              och i storstäderna, utifrån olika förutsättningar.
            </seg>
            <seg xml:id="i-6d7eaf6de0485377-0">
              Det behövs därför en väl fungerande samordning av olika sorters
              kollektivtrafik för att utnyttja offentliga medel optimalt i syfte
              att skapa tillgänglighet. Därför är det oerhört viktigt att vi
              i debatten inte ställer olika kollektivtrafikslag mot varandra
              utan låter våra partikolleger på lokal och regional nivå anpassa
              kollektivtrafiken efter de olika förutsättningar som finns i landet.
            </seg>
          </u>
          <note type="speaker" xml:id="i-8b45cec81d4aac92-0">
            Anf. 98 ROZA GÜCLÜ HEDIN (S) replik:
          </note>
          <u who="roza_guclu_hedin_a13aa9" xml:id="i-026cb5656ce93dc8-1">
            <seg xml:id="i-5b8b31b9e79c4d94-0">
              Herr talman! Jag tycker att det är jättebra att vi har i princip
              samma uppfattning i de här frågorna. Jag bedömer att vi har lite
              olika sätt att se på vägen – hur vi når dit.
            </seg>
            <seg xml:id="i-fac4cd497a0b999c-0">
              Jag har roat mig med att titta på lite gamla protokoll inom detta
              område, och jag fastnade på en debatt mellan dig, Lotta Finstorp,
              och Stina Bergström om just pris. Du nämnde det även här och lyfte
              fram att prisutvecklingen har förändrats, att landstingens kostnader
              har ökat och så vidare. Du nämnde också att du vet hur det är
              att sitta i kommunen och landstinget och behöva prioritera mellan
              vad vi ska satsa på i kollektivtrafiken.
            </seg>
            <seg xml:id="i-19c4e7dda6d0c6d6-0">
              Jag undrar därför om den allmänna uppfattningen inom alliansregeringen
              och Moderaterna är att man, som du sade i debattinlägget mellan
              dig och Stina Bergström, inte är beredd att subventionera mer.
              Är det inte, utifrån de rapporter vi ser, nödvändigt att staten
              går in och bidrar med mer stöd?
            </seg>
          </u>
          <note type="speaker" xml:id="i-3a4654017a1a9de7-0">
            Anf. 99 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-43fc537b6429a925-0">
            <seg xml:id="i-ba291c0d796b8a6f-0">
              Herr talman! Redan i dag är priset subventionerat med ungefär
              50 procent, om man tittar över hela landet. Det en ganska stor
              del som är underskottstäckt med skattemedel, och så tror jag att
              det måste vara. Det ser väldigt olika ut. Dessutom är det inte
              vi i riksdagen som bestämmer i vilken grad man ska subventionera
              biljetterna, utan enligt den nya lagstiftningen är det de regionala
              kollektivtrafikmyndigheterna.
            </seg>
            <seg xml:id="i-2d1d536a6f51c957-0">
              Lagstiftningen ger vid handen att vi har en marknadsöppning.
              Fler aktörer kommer att komma in på marknaden när det gäller både
              buss och spår. Det förutsätter också de 522 miljarder som alliansregeringen
              nu satsar historiskt på att vidareutveckla och att lappa och laga
              den gamla slitna infrastruktur som vi har, framför allt på järnväg.
            </seg>
            <seg xml:id="i-7fb4891e800e39e8-0">
              Vi måste få till större kapacitet där för att det ska bli fler
              operatörer. Ju fler aktörer vi får in – vi lever fortfarande till
              stor del i ett monopol – kommer också prisbilden att förändras.
              I och med marknadsöppningen kan den regionala kollektivtrafikmyndigheten
              bestämma beträffande den upphandlade trafiken att det ska vara
              en allmän trafikplikt på en viss linje där man vill subventionera
              ett visst antal procent med skattepengar.
            </seg>
            <seg xml:id="i-12221bc8a6192b34-0">
              Det ena utesluter inte det andra. Det är precis som lagstiftningen
              ger vid handen, att man som regional politiker har alla möjligheter
              att vara med och avgöra var allmän trafikplikt och därmed skattesubvention
              ska läggas in.
            </seg>
          </u>
          <note type="speaker" xml:id="i-45be9af7aa5b92ef-0">
            Anf. 100 ROZA GÜCLÜ HEDIN (S) replik:
          </note>
          <u who="roza_guclu_hedin_a13aa9" xml:id="i-026cb5656ce93dc8-2">
            <seg xml:id="i-2c2228942652820a-0">
              Herr talman! Tack för svaret Lotta Finstorp! Det jag fastnar
              vid är att det för Moderaterna är viktigare att marknaden ska
              sköta och lösa allt. Det framgår också i betänkandet. Där sägs
              det: Utskottet är fortfarande av den uppfattningen att konkurrens,
              på en väl fungerande marknad, leder till snabb förnyelse, prispress
              och till att samhällets resurser används på ett effektivt sätt.
            </seg>
            <seg xml:id="i-63c010758b8bb68d-0">
              Samtidigt visar all statistik att det inte går i den takt vi
              vill. Vi vill ju att fler och fler ska resa kollektivt, men statistiken
              visar att så inte är fallet. Någonstans blir jag lite full i skratt,
              skulle jag kunna säga. Det låter lite grann som er moderata politik
              som handlar om jobben: Sänker vi skatten minskar arbetslösheten.
              Men med en arbetslöshet på över 400 000 personer i dag vet vi
              att den politiken inte fungerar.
            </seg>
            <seg xml:id="i-ac10a7a9bd7649dd-0">
              Lotta Finstorp! Marknaden kan inte lösa detta själv, uppenbarligen.
              Allt tyder på det.
            </seg>
            <seg xml:id="i-f0d77961d6a1bc12-0">
              Vi har tidigare sagt att vi vill se över kollektivtrafiklagen.
              Vi hör från flera håll att detta bara har ökat den administrativa
              belastningen och inte lett till att fler reser kollektivt. Precis
              som du själv nämner ser det väldigt olika ut i olika delar av
              landet. Här i Helsingfors har det kanske skett en viss ökning,
              även om det kan diskuteras. Men i övriga delar av landet hör vi
              bara signaler om att det har ökat den administrativa belastningen,
              vilket i sin tur leder till ökade kostnader för dem som administrerar
              detta, som i sin tur hamnar i kommuner och landsting och så vidare,
              och då måste man prioritera något annat.
            </seg>
            <seg xml:id="i-ce672cee5cb00285-0">
              Lotta Finstorp! Vilka fler förslag har ni? Hur ska vi öka resandet
              med det kollektiva?
            </seg>
          </u>
          <note type="speaker" xml:id="i-cd0b5cd4c83b00e7-0">
            Anf. 101 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-43fc537b6429a925-1">
            <seg xml:id="i-c4ab6c464a8d3cb7-0">
              Herr talman! För att göra en historisk exposé bakåt: Avregleringen
              på järnväg började 1988. Det vi har gjort under den här mandatperioden,
              med den nya kollektivtrafiklagen, är att vi har marknadsöppnat
              också på bussidan. Man kan säga att vi under lång tid har gått
              hand i hand, både socialdemokrater och allianspartier, för att
              se en marknadsöppning på både tåg och buss.
            </seg>
            <seg xml:id="i-a867bd1625859747-0">
              Min absoluta uppfattning – och det är också vad vi ser nu – är
              att det har ökat. Vi har ökat antalet kollektivtrafikresenärer.
              Om utbudet är större och man har mer att välja på är bland annat
              en attraktiv punkt som man har sett. Det är inte bara priset som
              gör om man åker kollektivt, utan det ska vara bekväma bussar,
              de ska gå i tid och de ska ha en styrd tidtabell, så att man vet
              att den går var tionde minut eller en gång i timmen, som vi som
              bor på landet får vara glada åt om vi har tåg.
            </seg>
            <seg xml:id="i-06dcc0edc759993b-0">
              Man kan titta på SKL:s kartläggning, som de har gjort precis
              nu. Den visar att det körs alltmer trafik. Det har de konstaterat.
              Antalet utbudskilometer har ökat med 16,7 procent. Det har blivit
              en öppning.
            </seg>
            <seg xml:id="i-e765bb422e133fc8-0">
              Det jag ser som en hämsko mot att ännu fler operatörer kan köra
              är att man lägger allmän trafikplikt på väldigt många linjer på
              landsorten. I Helsingfors ser det ut på ett annat sätt. Här finns
              det en buss som går från Nacka och norr om staden. Den är rent
              kommersiell. Det finns flera exempel, som Trosabussen, och det
              finns någonstans i Västmanland också.
            </seg>
            <seg xml:id="i-4321586fad51862e-0">
              Det kommer mer och mer. Men lägger man allmän trafikplikt på
              alltför många linjer i ett län hämmar man konkurrensen, och då
              blir det inga nya bussoperatörer som kommer att köra på de linjerna.
              Att konkurrera mot en linje som är skattesubventionerad med 50
              procent är nästan omöjligt.
            </seg>
            <seg xml:id="i-79c3e9bf10010757-0">
              Jag är förhoppningsfull.
            </seg>
          </u>
          <note type="speaker" xml:id="i-01e6c1056fc4ec8c-0">
            Anf. 102 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-1026257814f96f91-1">
            <seg xml:id="i-232086792d8ecc3d-0">
              Herr talman! Jag tänkte att jag skulle fortsätta att diskutera
              detta med marknadsandelen, som Roza Güclü Hedin hade funderingar
              över. Det är precis som du säger: I den senaste kollektivtrafikbarometern
              finns det lite siffror på detta. Vi ser att det ser väldigt olika
              ut i landet.
            </seg>
            <seg xml:id="i-2311b27cb2fafa6c-0">
              I mitt eget hemlän, Värmland, har marknadsandelen de tre senaste
              åren stått och stampat på 12,3 procent. I Skåne minskar den, liksom
              i Västmanland, Södermanland, Halland, Örebro och Dalarna. Där
              går alltså marknadsandelen ned. Den ökar framför allt i Helsingfors.
              Tittar man på hela riket ser vi att det är en ökning på ungefär
              0,6 procent från 2011 till 2012. Det går alldeles för långsamt
              om vi ska uppnå målet med en fördubblad marknadsandel för kollektivtrafiken.
              Jag försökte räkna lite grann och ser att vi kommer bortanför
              2050-målet. Det säger sig självt att det inte duger.
            </seg>
            <seg xml:id="i-3c63c5b1b7caf813-0">
              Jag ser att priset är mycket viktigt för frågan hur vi ska bli
              fler som åker kollektivt. Priset har ökat så mycket att det är
              dubbla kostnaden sedan 1995, medan kostnaden för att åka bil ligger
              på samma nivå eller till och med har minskat lite, beroende på
              vad man har för bil. Då behöver det göras något från riksdagen
              och regeringen.
            </seg>
            <seg xml:id="i-9f163c6e08adec87-0">
              Om vi håller oss till de saker som vi kan besluta om – och lämnar
              kommuner och landsting därhän – ser vi att regeringen har gjort
              en del saker som har gjort att det har blivit dyrare att åka kollektivt.
              Man har höjt banavgifterna. Man har också tagit bort det statliga
              stöd till inköp av nya spårfordon som fanns när regeringen tillträdde.
            </seg>
            <seg xml:id="i-2b6dca7242e520aa-0">
              Jag skulle vilja höra om Lotta Finstorp ser att det är ett problem
              att det går så långsamt med kollektivtrafiken och undrar vad hon
              tänker att regeringen skulle kunna göra för att snabba på.
            </seg>
          </u>
          <note type="speaker" xml:id="i-03294145aaeb3087-0">
            Anf. 103 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-43fc537b6429a925-2">
            <seg xml:id="i-1724b2f73f3626aa-0">
              Herr talman! Det är inte bara priset som avgör om man åker kollektivt
              eller inte – det tror jag är viktigt att komma ihåg. Man kan jämföra.
              I Sörmland, där jag bor, kostar ett månadskort ungefär 3 000 kronor
              för att åka med SJ till Helsingfors. Ska man däremot köra bil
              samma sträcka och parkera den i Helsingfors kommer man långt över
              den kostnaden, om man åker varje dag. Det har alltså lite att
              göra med hur man har subventionerat från länen.
            </seg>
            <seg xml:id="i-b45142dfe3d13763-0">
              Ju mer trafik vi lägger över på spår, desto dyrare blir biljetten.
              Det är ju dyrare än att åka buss. Det tror jag att man också ska
              ha med i tankarna. Debatten har varit högljudd när det handlar
              om att man inte ska åka med gummihjul utan ska åka på spår, åka
              med järnhjul på spår. Det skulle på något sätt vara bättre. Men
              man kan titta på de nya bussarna. De är otroligt miljöanpassade
              när det handlar om motorer och så vidare och vilket bränsle som
              de drivs med.
            </seg>
            <seg xml:id="i-4afe5f52067e2456-0">
              Vi måste se till att bussen får en renässans i Sverige. Det är
              trångt på spåren. Det kommer att ta tid innan vi har byggt ut
              hela järnvägssystemet för att få över ännu fler tåg och kanske
              operatörer på spåren.
            </seg>
            <seg xml:id="i-f60f0f01301c61f3-0">
              Nu händer det mycket. Jag ser bara vad man gör i mitt län. Nu
              kommer den regionala kollektivtrafikmyndigheten att leasa tåg
              och låta en operatör köra medan man äger tågen själva. Det kan
              också vara något som gör att det blir fler som reser.
            </seg>
            <seg xml:id="i-3ddaa38dc2e73763-0">
              Jag tycker inte att man om en ny lagstiftning som kom 2012 kan
              säga: Det har inte blivit något. Den kanske skulle ha kommit tidigare,
              för att vi skulle ha fått se fler operatörer som vill ta oss till
              och från arbetet främst. Det är ju i de sambanden som vi behöver
              öka andelen kollektivtrafikresenärer.
            </seg>
            <seg xml:id="i-26418255f3c852c8-0">
              Jag är väldigt förhoppningsfull, och branschen arbetar jättemycket
              för att få fler att åka, bland annat med incitamentsavtal för
              fler resenärer.
            </seg>
          </u>
          <note type="speaker" xml:id="i-119f2bc65f93f9d1-0">
            Anf. 104 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-1026257814f96f91-2">
            <seg xml:id="i-8784819508585a9d-0">
              Herr talman! Jag vet inte om jag ska tolka det som Lotta Finstorp
              sade som att hon inte tycker att man behöver göra någonting från
              statligt håll för att underlätta för dem som åker kollektivt och
              för att stoppa den mycket kraftiga höjningen av biljettpriserna.
              Visst är det så att det inte bara är biljettpriset det handlar
              om när jag ska bestämma mig för att åka kollektivt eller ta bilen.
              Men det är en viktig anledning, särskilt om jag har dåligt om
              pengar och det faktiskt blir billigare att ta bilen till badhuset
              med barnen eller någon annanstans.
            </seg>
            <seg xml:id="i-a042d34e6dd522f1-0">
              Jag skulle lite mer precist vilja fråga Lotta Finstorp om de
              saker som regeringen har gjort och som har höjt kostnaderna för
              biljetterna. Vilken inställning har regeringen till exempel till
              de höjda banavgifterna? Tänker man fortsätta att höja dem och
              även höja biljettpriserna?
            </seg>
            <seg xml:id="i-bab25bdeca8570dc-0">
              Det är klart att vi ska satsa på bussar också, men det är tågen
              – pendeltåg, spårvagnar och så vidare – som är dyra att köpa in
              för regionerna. Man var därför mycket tacksam för det statliga
              stöd till inköp av nya spårfordon som vi i Miljöpartiet drev igenom
              2002 och som fanns ända till 2008 då alliansregeringen tog bort
              det. Det användes mycket ute i regionerna för medfinansiering
              av statliga fordon. Nu får man köpa tågen i stället och lägga
              den kostnaden på biljettpriserna. Det är resenärerna som får betala.
            </seg>
            <seg xml:id="i-b29df6b516d9053f-0">
              Jag tycker att regeringen i den nationella planen borde återinföra
              detta stöd, och jag skulle vilja höra vad Lotta Finstorp tycker
              om det och om banavgifterna. Det är mina två frågor.
            </seg>
          </u>
          <note type="speaker" xml:id="i-c87c407411afd8cb-0">
            Anf. 105 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-43fc537b6429a925-3">
            <seg xml:id="i-6e18253656d27879-0">
              Herr talman! När det gäller frågan om banavgifterna vill jag
              säga att jag tycker att alla ska bidra. Vi betalar vägtrafikskatt.
              Då måste vi också betala när vi använder spåren. Jag ser inga
              som helst problem med det.
            </seg>
            <seg xml:id="i-c16995848f9d8694-0">
              I SKL:s utredning, där man har tittat på varför biljettpriserna
              har ökat, tas det mycket tydligt upp vad det handlar om. Man skriver
              att det körs alltmer trafik, att vi arbetspendlar längre sträckor
              och att utbudet av tågtrafik har ökat tre gånger mer per år än
              exempelvis bussutbudet. Och det är dyrare att köra på spåren.
              Oavsett om vi talar om banavgifter eller inte är det en högre
              kostnad.
            </seg>
            <seg xml:id="i-0842a69bf03eb46a-0">
              Det är också viktigt vilka år vi jämför med. Det har inte varit
              så bra statistik före 2007. Därför är det lite svårt att säga.
            </seg>
            <seg xml:id="i-c955305330ce68a0-0">
              Sedan fick jag frågan om vad som kan göras på statlig nivå. Som
              jag tog upp i mitt anförande är det viktigt att vi låter våra
              regionala kollektivtrafikmyndigheter avgöra hur utbudet ska se
              ut i respektive län. Om vi på statlig nivå börjar detaljreglera
              kommer det att bli en enorm hämsko för det län som ser ut på något
              annat sätt och där man faktiskt behöver ha en annan sorts trafik.
              Därför tror jag inte att det är rätt väg över huvud taget.
            </seg>
            <seg xml:id="i-6a39cc6cfeed1aa9-0">
              Jag tror inte heller på att subventionera fordon. Det här har
              inte varit någon stor fråga för oss i Sörmland, utan man har där
              bestämt att man leasar tåg och sedan upphandlar operatör. Jag
              tror att det kan vara mycket klokt. Sedan kan man säkert prova
              olika delar. I Värmland har ni varit mycket duktiga på anropsstyrd
              trafik. Det är nog ett utmärkt sätt för till exempel glesbygden.
              Man får tänka i lite nya banor just för att det ser så olika ut.
              Hur kan vi göra? Kan vi göra på det här sättet i stället? Den
              satsning som vi gör på tunnelbanan i Helsingfors, där det pendlas
              mycket, är en sådan otroligt stor och viktig satsning.
            </seg>
          </u>
          <note type="speaker" xml:id="i-cce19ad1fc178fbc-0">
            Anf. 106 LARS TYSKLIND (FP):
          </note>
          <u who="lars_tysklind_527bfb" next="cont" xml:id="i-f948e805e4d17459-0">
            <seg xml:id="i-7c62c5a3ee3e9e1e-0">
              Herr talman! Jag börjar med att instämma i Lotta Finstorps anförande
              och kan konstatera att dagens betänkande om kollektivtrafik rör
              motionsyrkanden från allmänna motionstiden 2013.
            </seg>
            <seg xml:id="i-18a8cdc4f8cf2a15-0">
              Man har ofta många egna erfarenheter från kollektivtrafik eftersom
              den berör nästan varenda enskild människa. Man kan också säga
              att kollektivtrafiken är mycket avgörande i många människors vardag.
              Jag tror därför inte att vi har olika uppfattningar om kollektivtrafikens
              värde. Man kan ibland i denna debatt få intryck av att det finns
              en sådan skillnad, men den finns definitivt inte.
            </seg>
          </u>
          <note xml:id="i-c3171620b64d2b0f-0">
            Jag yrkar bifall till förslaget i betänkandet och avslag på samtliga
            reservationer.
          </note>
          <u who="lars_tysklind_527bfb" prev="cont" xml:id="i-88bf01d1d0f4cbeb-0">
            <seg xml:id="i-18ed6ee82feb8026-0">
              Inledningsvis kan jag konstatera att det pågår mycket arbete
              inom detta område.
            </seg>
            <seg xml:id="i-2d7ed11c8eee571e-0">
              Från Folkpartiet har vi utgångspunkten att en väl fungerande
              kollektivtrafik bygger på ett delat ansvar där staten, regionen
              och branschen har viktiga roller och samverkar. Alla som samverkar
              måste naturligtvis sätta resenären i centrum. Det nämns ofta,
              och det kanske låter lite klyschigt. Men om man inte gör det missar
              man hela målsättningen med kollektivtrafiken. Kollektivtrafiken
              har inget egenvärde om inte resenärerna är med. Det är en förutsättning
              både för den upphandlade trafiken och för den kommersiella trafiken.
              Det finns inget motsatsförhållande mellan att sätta resenären
              i centrum och att ha lönsamhet. Om inte resenären uppskattar turen
              blir det ingen lönsamhet kommersiellt. Detta sammanfaller.
            </seg>
            <seg xml:id="i-c7b5b9ab24fcf56d-0">
              Vi i Folkpartiet tycker att det är bra att branschen nu jobbar
              i partnersamverkan och har ett tydligt mål om en fördubblad kollektivtrafik
              fram till 2020 och på sikt även en fördubblad marknadsandel.
            </seg>
            <seg xml:id="i-b29d0c223290aabc-0">
              Jag tror inte att man kan jämföra olika delar av landet rakt
              av, eftersom det är väldigt olika förutsättningar. Det har tagits
              upp här tidigare. Om man tar hela kollektivtrafiken utgör tunnelbanan
              över 20 procent, och den är inte så utbredd i landet utan ganska
              lokal.
            </seg>
            <seg xml:id="i-a4802dcc15a4c615-0">
              Från Folkpartiet vill vi också tydligt framhålla att kollektivtrafiken
              inte är något undantag när det gäller att konkurrens främjar attraktivitet
              och effektivitet. Enligt betänkandet är det egentligen bara Vänsterpartiet
              som står för en helt annan åsikt och kräver att kollektivtrafiklagen
              ska rivas upp. Man vill förhindra att kommersiell kollektivtrafik
              fritt ska kunna etableras över hela landet. Men jag får säga som
              vanligt att Vänsterpartiet är konsekvent och vill återreglera
              på alla plan, oberoende av konsekvenser.
            </seg>
            <seg xml:id="i-a1d4c12340de26b4-0">
              Herr talman! Från den 1 januari 2012 har vi en ny lag om kollektivtrafik.
              Den innebär att vi har fått regionala trafikmyndighetsnämnder
              och regionala trafikförsörjningsprogram med frihet till länsgränsöverskridande
              kollektivtrafik, frihet att etablera kommersiell kollektivtrafik
              och ett gemensamt system för trafikinformation.
            </seg>
            <seg xml:id="i-9fff0a757643b292-0">
              Precis som Lotta Finstorp tog upp i sitt anförande pågår en uppföljning
              kring detta, både av kollektivtrafiklagen och av avregleringen
              av järnvägen, som jag tror skedde på hösten 2010. Man följer upp
              båda dessa saker.
            </seg>
            <seg xml:id="i-d325cc6183e975c6-0">
              Det har kommit ett antal rapporter för 2011, 2012 och 2013. I
              den senaste, som kom i december 2013, konstateras det att när
              det gäller den långväga persontrafiken på järnväg kommer det under
              2014 att tillkomma två nya snabbtågsoperatörer på sträckan Göteborg–Helsingfors.
            </seg>
            <seg xml:id="i-5e2ffa132203c894-0">
              När det gäller den regionala kollektivtrafiken har ytterligare
              turer tillkommit. Bland annat har två kommersiella linjer tillkommit
              där den regionala trafikmyndighetsnämnden har lagt ned motsvarande
              linje. Det är intressant att bussbolaget väljer att fortsätta.
              Det finns en sådan linje i Skåne och en i Jämtland. Tydligen ansåg
              man från den aktören att det ändå fanns grund att köra vidare.
            </seg>
            <seg xml:id="i-ade1a06fa87a262e-0">
              Ett hinder som lyfts fram i rapporten är att den upphandlade
              trafiken många gånger är bunden av mycket långa avtal. Därför
              är den tidsrymd från när lagen trädde i kraft mycket viktig när
              man tar ställning till om den är bra eller dålig, och det har
              inte gått speciellt lång tid – bara drygt två år.
            </seg>
            <seg xml:id="i-2f180c168c2a598d-0">
              Herr talman! När det gäller kollektivtrafik finns det ett nyckelord,
              och det handlar om tillgänglighet. Det kan gälla både generellt
              och även tillgänglighet för personer med funktionsnedsättning
              och hur dessa människor ska kunna använda kollektivtrafiken. Detta
              har vi tittat på i trafikutskottet under förra året.
            </seg>
            <seg xml:id="i-16d525b84b75f1bc-0">
              I december presenterade vi resultatet och gjorde en sammanställning
              under namnet Hela resan hela året! – En uppföljning av transportsystemets
              tillgänglighet för personer med funktionsnedsättning . Den viktigaste
              slutsatsen som drogs var väl att utvecklingen går långsamt. Det
              har varit svårt att få hela resan att fungera. Det finns vissa
              delar som fungerar, men om inte hela resan fungerar blir det inte
              lätt. Det skapar otrygghet, vilket i sin tur får människor med
              funktionsnedsättning att avstå från resorna. En mer generell sammanfattning
              kan vara att användarperspektivet måste sättas mer i fokus och
              stärkas.
            </seg>
            <seg xml:id="i-d5ad7e9228b43e38-0">
              Herr talman! Jag vill i sammanhanget ta upp att det är glädjande
              att regeringen så sent som i början av mars beslutade om en lagrådsremiss
              som innebär att bristande tillgänglighet för personer med funktionsnedsättning
              ska införas som en ny form i diskrimineringslagen. Det är ett
              brett förslag och berör många områden; den finns på alla de områden
              som diskrimineringslagen omfattar – utbildning, hälso- och sjukvård
              och så vidare. Också kollektivtrafiken finns med, och då handlar
              det om själva resmöjligheten.
            </seg>
            <seg xml:id="i-69292b75d6aec82b-0">
              Det som inte finns i diskrimineringslagen är anpassning av allmänna
              platser och liknande. Det ingår inte i förslaget, utan det handlar
              om personens möjligheter att komma åt att resa. Exempel på det
              kan vara att få turlistan uppläst om man har synnedsättning, att
              få särskild hjälp att boka en biljett och att ledstång inom stationsområdet
              ska finnas. Genom att utvidga diskrimineringslagen till att gälla
              bristande tillgänglighet för personer i dessa sammanhang får den
              enskilda personen ett verktyg för att kunna driva sitt fall i
              domstol. Det har inte varit möjligt tidigare. Nu stärker vi den
              enskilda människan i sådana situationer. Det är en del av tillgängligheten.
            </seg>
            <seg xml:id="i-a3071fe368badc09-0">
              En annan del av tillgängligheten som många tagit upp gäller ett
              lättbegripligt och samordnat biljettsystem, med betoning på lättbegripligt.
              Då talar vi om alla typer av resenärer. Stina Bergström sade att
              för ett antal år sedan tyckte var tredje att det var svårt att
              köpa biljetter, men jag tycker att också var tredje är ganska
              mycket. Det är ett område som vi naturligtvis måste arbeta med.
              Det är inte bra som det är. Det finns således grader i helvetet,
              som man säger.
            </seg>
            <seg xml:id="i-b0c807163ca0f3d1-0">
              I reservation 4 kräver S, MP och V att ett biljettsystem ska
              lagstiftas fram. Det känns lite grann som att vi då går händelserna
              i förväg. Ska vi göra det precis när branschen kommit långt i
              det arbetet? Det känns som en illa vald tidpunkt. Inom samarbetsorganisationen,
              som av någon anledning går under namnet X2AB, samverkar de regionala
              trafikmyndigheterna, länstrafikbolagen, trafikföretagen och berörda
              statliga myndigheter. Även en statlig myndighet tillhör alltså
              branschen i det här sammanhanget. De har som en absolut målsättning
              att komma fram till en samsyn om biljett- och betalsystem inom
              kollektivtrafiken. Det är ett krav som de har på sig. En målsättning
              som de satt upp är att till sommaren eller så fort som möjligt
              ta fram en nationell reseplanerare med köpfunktion.
            </seg>
            <seg xml:id="i-b29ce76a52e1168d-0">
              Min och Folkpartiets utgångspunkt är att branschen ska kunna
              lösa det, annars kvarstår det som regeringen tydligt uttalar,
              nämligen att om det inte blir en tillfredsställande samordning
              och om ett sådant system inte kommer på plats blir lagstiftning
              aktuellt. Men att i detta läge, när branschen verkar vara så nära,
              tvinga dem med lagstiftning känns som en felvald tidpunkt. När
              en bransch själv bestämmer någonting blir det oftast mycket mer
              anpassat till den branschen och får hög acceptans.
            </seg>
            <seg xml:id="i-d236adf8302f4e9d-0">
              Herr talman! Låt mig också säga några ord om Gotlandstrafiken.
              Även om det finns två reservationer i betänkandet finns det stor
              samsyn i den frågan. Den träff vi i går hade om Gotlandstrafiken
              visar att det finns stor samsyn. Jag roade mig med – vilket kan
              verka lite konstigt – att gå igenom motioner och skriva ett ja
              så fort jag höll med. Lågt räknat kom jag fram till 16 ja. I princip
              tyckte jag likadant som motionärerna. Och det är precis det jag
              tycker att utskottet i sin majoritetstext uttrycker. Det finns
              därför egentligen ingen anledning att reservera sig.
            </seg>
            <seg xml:id="i-e0dda67c723502b7-0">
              Gotland är för sin utveckling beroende av väl fungerande förbindelser,
              och det finns absolut ingen som inte har den ambitionen. Det är
              en självklarhet att Gotland ska kunna leva och ha bra färjeförbindelser.
              Från Folkpartiets sida förutsätter vi att den fortsatta processen
              ger ett nytt avtal om Gotlandstrafiken som tillgodoser näringslivets
              och resenärernas och miljöns behov av goda, långsiktiga, hållbara
              transporter. Att Gotlandstrafiken fungerar väl är viktigt såväl
              för näringslivet som för dem som bor på Gotland, för dem som ska
              till Gotland i arbete och inte minst för turismen.
            </seg>
            <seg xml:id="i-7efb4d3902ec9ad6-0">
              De faktorer som lyfts fram med energieffektivisering och miljövänliga
              bränslen är naturligtvis möjligheter som ska tas till vara. Vi
              får inte fastna i fartdiskussionen. Vi kan ha krav på hastigheter
              och sådant, men vi måste även ha andra krav. Det finns inget motsatsförhållande
              i det. Det finns båtar och motorer som är konstruerade så att
              de är betydligt mindre bränslekrävande än dagens båtar.
            </seg>
            <seg xml:id="i-652f50d727449474-0">
              Jag ser med andra ord ingen större skillnad mellan utskottsmajoritetens
              text och de reservationer som finns.
            </seg>
          </u>
          <note type="speaker" xml:id="i-ea76d394c614d417-0">
            Anf. 107 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-1026257814f96f91-3">
            <seg xml:id="i-e9ed95894d89d223-0">
              Herr talman! Det gläder mig att Lars Tysklind och jag är överens
              om att det finns grader i helvetet. Var tredje tyckte 2008 att
              det var svårt att köpa biljetter. I år tycker varannan svensk
              att det är alldeles för krångligt att köpa en biljett inom kollektivtrafiken.
            </seg>
            <seg xml:id="i-214ff9d9b8c083d1-0">
              Därför kan man tycka att eftersom branschen inte har lyckats
              skapa ett enhetligt biljettsystem måste vi lagstifta för att det
              ska hända någonting. Lars Tysklind säger att ja, det tänker vi
              göra men de ska få en viss tid på sig att försöka lösa problemet.
              De har inte lyckats sedan 2008, utan det blir krångligare och
              krångligare. Ändå ska branschen få mer tid på sig. Vi ska inte
              lagstifta.
            </seg>
            <seg xml:id="i-b0e04b5f82988d14-0">
              Min enkla fråga är: Hur lång tid ska de få på sig? Jag undrar
              vad Lars Tysklind har för deadline för när det ska vara löst,
              innan vi inför lagstiftning så att det händer någonting. Det är
              det ena som jag skulle vilja debattera med Lars Tysklind.
            </seg>
            <seg xml:id="i-ce2627b9918630ce-0">
              Det andra är den marknadsöppning som nu sker mellan Helsingfors
              och Göteborg. Lars Tysklind tog upp att två nya operatörer kommer
              in, vilket blir jättebra för konkurrensen inom kollektivtrafiken
              och kommer att gynna resenärerna. Det tror jag också att det kan
              göra, men då tror jag att vi måste ställa krav på samordning.
              Det finns inga diskussioner om ett gemensamt biljettsystem med
              gemensamma månadskort, vilket skulle kunna innebära att Lars Tysklind
              måste skaffa sig två månadskort för att åka ned till Strömstad.
              Det finns inte heller någon diskussion om gemensamma informationsbutiker
              och sådant. Tvärtom har SJ på grund av detta nu stängt sina resebutiker
              på 15 ställen i landet. Vad har blivit bättre genom det, Lars
              Tysklind?
            </seg>
          </u>
          <note type="speaker" xml:id="i-80dd609caa82b17e-0">
            Anf. 108 LARS TYSKLIND (FP) replik:
          </note>
          <u who="lars_tysklind_527bfb" xml:id="i-80a6513efaae2b6c-0">
            <seg xml:id="i-229ba7d8c2901a0c-0">
              Herr talman! Låt oss ta detta med biljettsystem, om det inte
              lyckas, och när vi tänker lagstifta. Min utgångspunkt är att vi
              inte ska behöva lagstifta. Som jag sade i mitt anförande är branschen
              inte en och annan bussoperatör utan det är alltifrån statliga
              myndigheter till egentligen alla inblandade. Vi kan förstås utgå
              från vilket årtal som helst, men jag utgick från skrivningarna
              i samband med att den nya kollektivtrafiklagen kom. Det var där
              regeringen krävde att det skulle samordnas. Nu arbetar branschen
              för att få en nationell reseplanerare med köpfunktion till sommaren.
              Fine, vi får väl se om de lyckas med det.
            </seg>
            <seg xml:id="i-7ba8085a5ad2fda7-0">
              Jag tror definitivt inte att det skulle gå så vansinnigt mycket
              fortare om vi lagstiftade. Det tror knappast Stina Bergström heller.
              Aktörerna finns ju ändå kvar, och de måste samordna sig. Nu gör
              man det under ett paraply i en partnersamverkan. Jag ser väldigt
              positivt på att man går den vägen.
            </seg>
            <seg xml:id="i-f1d69a17469e2473-0">
              När det gäller marknadsöppning finns det naturligtvis väldigt
              mycket mer att göra. Det har varit monopol under så långa tider
              att det inte är säkert att det här med tilldelning av spår och
              så vidare är fulländat.
            </seg>
            <seg xml:id="i-8ad2f8b79ca1bb42-0">
              Statens riktigt stora uppgift i detta sammanhang har inte diskuterats.
              Det är att hålla infrastrukturen i gott skick genom att ha tillräckligt
              med resurser till drift och underhåll. Det är den riktigt stora
              statliga insatsen även när det gäller kollektivtrafik.
            </seg>
            <seg xml:id="i-ba77f8960e513849-0">
              Jag tror att det finns mycket att göra i tilldelningsprocesserna.
              Genom att vi nu satsar så mycket på drift och underhåll av till
              exempel järnväg får vi också betydligt mindre störningar, och
              det ger en kapacitetsökning.
            </seg>
          </u>
          <note type="speaker" xml:id="i-27d059e574e201f5-0">
            Anf. 109 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-1026257814f96f91-4">
            <seg xml:id="i-94304852ff7b9c91-0">
              Herr talman! Jag tackar Lars Tysklind så mycket för svaret. Men
              jag saknar svar på en fråga. Det är tre operatörer som ska köra
              tåg mellan Helsingfors och Göteborg. Man har delat upp de olika
              tåglägena emellan sig. En resenär som ska pendla rätt ofta mellan
              Helsingfors och Göteborg vill skaffa sig ett rabattkort av något
              slag, årskort eller månadskort, för att det ska bli billigare.
              Men de tre operatörerna samarbetar inte. Jag har träffat alla
              tre. Det finns inte några sådana planer om samordning än. Jag
              anser att vi behöver lagstifta om det här. Är det flera operatörer
              som ska köra på en sträcka måste de samordna sig kring sina biljettsystem.
              Vi behöver få in en skrivning i kollektivtrafiklagen om detta.
            </seg>
            <seg xml:id="i-f430d9bf47e6674d-0">
              Då var min fråga till Lars Tysklind: Vad har blivit bättre för
              resenärerna när man har öppnat konkurrensen? Vi ser inte att det
              skulle ha hänt något mer än att det blivit fler operatörer, att
              SJ stängt sina resebutiker och att det blivit längre restider
              med de nya tåglägena för arbetspendlarna. Jag skulle vilja ha
              lite mer svar på den frågan.
            </seg>
          </u>
          <note type="speaker" xml:id="i-96664d27479a698b-0">
            Anf. 110 LARS TYSKLIND (FP) replik:
          </note>
          <u who="lars_tysklind_527bfb" next="cont" xml:id="i-f948e805e4d17459-1">
            <seg xml:id="i-5368b296158a5c69-0">
              Herr talman! För det första har inte operatörerna startat än.
              Det är väl punkt ett. Men det vore märkligt om just den här typen
              av konkurrens inte skulle ge någonting på prissidan. Då skulle
              det här vara ett särskilt undantagsområde, och det tror jag inte
              på.
            </seg>
            <seg xml:id="i-d123669e148c7bd5-0">
              När det gäller samordning tror jag att det som utredaren Gunnar
              Alexandersson tog fram är viktigt. Hur det ska fungera med samordningen
              och Resplussystemet var ett område utredningen skulle titta på.
              Jag tror att man kommer att vara tvingad att diskutera det här.
              Det finns naturligtvis en konkurrenssituation, och man kan inte
              avslöja varandras affärsidéer fullt ut. Men jag tror att alla
              operatörer kommer att inse att man även som operatör vinner på
              att samordna sig. Jag är inte så orolig för detta.
            </seg>
            <seg xml:id="i-c4c3152a46add842-0">
              Om man lägger ned resebutiken i Uppsala blir Uppsala av med en
              typ av service. Men de flesta orter i Sverige har egentligen inte
              haft den här servicen på väldigt länge, och det har fungerat relativt
              bra ändå. SJ som trafikföretag måste rimligtvis kunna se över
              och prioritera var man ska lägga sina kostnader i systemet. Alla
              kostnadssänkningar man kan få till stånd bör till syvende och
              sist gynna resenären genom sänkta priser på biljetter. Vad jag
              förstår köps den absoluta majoriteten av biljetterna i dag via
              internet. Man kan beställa själv via internet, men man kan naturligtvis
              även ringa kundtjänst och så vidare. De här butikerna har fått
              en allt mindre roll i sammanhanget. Efter en viss punkt kanske
              en stängning kan vara högst relevant.
            </seg>
          </u>
          <note xml:id="i-aff309a5658536c5-1">
            Ajournering
          </note>
          <note xml:id="i-1639f27eaebec4cb-0">
            Kammaren beslutade kl. 15.54 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lars_tysklind_527bfb" prev="cont" xml:id="i-88bf01d1d0f4cbeb-1">
            <seg xml:id="i-08ae12c8408ff3b8-1">
              Återupptagna förhandlingar
            </seg>
          </u>
          <note xml:id="i-1d614dcb9bc026b1-0">
            Förhandlingarna återupptogs kl. 16.00.
          </note>
          <note xml:id="i-50fcd1f634d5bac5-0">
            8 § Beslut om ärende som slutdebatterats den 12 mars
          </note>
          <note xml:id="i-4aa8ef0ae4357b6d-0">
            Punkt 4
          </note>
          <note xml:id="i-e94e36d8ade02702-0">
            Punkt 5
          </note>
          <note xml:id="i-257cef3034210c8c-0">
            Punkt 6
          </note>
          <note xml:id="i-f1e7990d23aa8dae-0">
            Punkt 7
          </note>
          <note xml:id="i-7e75ef23ed7623e2-0">
            Punkt 15
          </note>
          <note xml:id="i-7a58f79c3c28e7b6-0">
            Övriga punkter
          </note>
          <note xml:id="i-66171609576c6f60-0">
            9 § Beslut om ärende som slutdebatterats vid dagens sammanträde
          </note>
          <note xml:id="i-72617cedd0e61912-0">
            Punkt 10
          </note>
          <note xml:id="i-8333064c58f381b3-0">
            Punkt 13
          </note>
          <note xml:id="i-7e75ef23ed7623e2-1">
            Punkt 15
          </note>
          <note xml:id="i-7a58f79c3c28e7b6-1">
            Övriga punkter
          </note>
          <note xml:id="i-0c4a893767d8b062-0">
            10 § (forts. från 7 §) Kollektivtrafik (forts. TU11)
          </note>
          <note type="speaker" xml:id="i-5d0adf89dedb2206-0">
            Anf. 111 GÖRAN LINDELL (C):
          </note>
          <u who="hans_linde_857e1f" xml:id="i-6e586dc71e32f8a6-0">
            <seg xml:id="i-49cc5e2f6e673054-0">
              Fru talman! Kollektivtrafik är ett område som i den politiska
              diskussionen ofta omges av ett slags positivt skimmer till skillnad
              från privata resor, i synnerhet med bil.
            </seg>
            <seg xml:id="i-195e06e289df1248-0">
              Det finns många anledningar att bejaka kollektivtrafik som ett
              bra sätt att resa, framför allt där många människor bor på en
              relativt liten yta. Men även kollektivtrafik har sina utmaningar
              och ett behov av innovativa lösningar för att bättre och enklare
              lösa människors behov av att resa. Det gäller också miljöaspekter,
              om den ska göra skäl för sitt positiva rykte. Vi är många som
              har sett de stora bussarna stånka omkring mer eller mindre tomma
              i områden där efterfrågan saknas. Med detta vill jag bara säga
              att även om jag som Centerpartist självklart ser kollektivtrafiken
              som en viktig del i framtidens resande behövs innovation och nytänkande
              på många områden för att den ska förtjäna sin position framöver.
            </seg>
            <seg xml:id="i-dba07c889e9d2baa-0">
              I det sammanhanget tror jag att den nya lagstiftningen som öppnar
              upp för konkurrens och som bejakar nytänkande är viktig. Jag tror
              på lösningen att lägga ett stort ansvar på de regionala trafikhuvudmännen
              som har bra kontakt med utvecklingen inom sin respektive region.
            </seg>
            <seg xml:id="i-ce6bc890523a4b30-0">
              Jag menar också att det partsöverskridande arbetet inom det så
              kallade X2AB-projektet är viktigt och inger hopp. Här samlas konkurrerande
              företag och trafikanordnare runt samma bord med ett gemensamt
              mål om att bidra till en snabbare utveckling av kollektivtrafiken.
            </seg>
            <seg xml:id="i-dd6c4d0f90bad7ba-0">
              Från oppositionspartierna hörs i varierande tonläge numera ofta
              röster som talar om att begränsa konkurrensen och om återförstatligande
              och återreglering, trots att många av de förslag som nu kritiseras
              tidigare bejakats. Det skulle ge fel signaler och leda utvecklingen
              alldeles fel. Mångfald och konkurrens må leda till ett och annat
              misstag, men det är ändå den typen av organisering som främjar
              nyskapande och effektivitet bäst. Det finns det övertygande exempel
              på, och det är just den typen av utveckling som kollektivtrafiken
              behöver.
            </seg>
            <seg xml:id="i-94cf2eaec49c2233-0">
              Fru talman! I flera motioner tas kostnadsökningarna av biljetterna
              upp, men totalkostnadens utveckling nämns inte. Av olika skäl
              ökar den också snabbt, alltså även den delen som betalas genom
              skatten. Det finns uppgifter på ungefär 7–8 procent per år under
              den senaste femårsperioden. Även om vi vet att detta är en fråga
              för lokal och regional politik i första hand är det rimligen en
              grannlaga uppgift för dem som ska avväga det ökade utbudet av
              resor och resmöjligheter och vad de får kosta. Samtidigt ska de
              avväga hur mycket av detta som ska betalas via skatten eller av
              den som köper biljetten. Pengarna måste läggas på ett eller annat
              sätt, och en krona kan bara användas en gång. Så enkel är verkligheten.
            </seg>
            <seg xml:id="i-10c830cedd8e0d3a-0">
              Gemensamma biljett- och bokningssystem är en huvuduppgift för
              det nämnda X2AB-projektet. Jag hoppas verkligen att man inom detta
              projekt ska komma fram till fungerande modeller relativt snart.
              Alternativet med att i lag reglera sådana frågor leder ofta till
              sämre lösningar som tar lång tid att förverkliga. Men jag uppskattar
              ändå regeringens formulering i anslutning till propositionen om
              ny kollektivtrafiklag. Den formuleringen översatt till vardagsspråk
              lyder ungefär så här: Se till att lösa detta själva, annars kommer
              krav via lagstiftning.
            </seg>
            <seg xml:id="i-eb07e2f02a39dc02-0">
              Fru talman! Gotlandstrafiken är värd ett litet, speciellt kapitel
              i detta betänkande. Gotlandstrafiken har varit statens ansvar
              sedan 1971, och en återkommande fråga är de upphandlingar av trafiken
              som regelbundet måste till och som gäller för den kommande tioårsperioden
              från och med 2017 och är inne på högvarv.
            </seg>
            <seg xml:id="i-1a1fa01180f97077-0">
              För Centerpartiet är det en grundläggande utgångspunkt att färjetrafiken
              till Gotland ska ses som en del av den samlade infrastrukturen
              i landet. En väl fungerande färjetrafik är nödvändig för att knyta
              samman Gotland med fastlandet likaväl som järnväg eller huvudstråk
              på landsvägen mellan olika regioner på landbacken. Region Gotland
              har själva tagit fram ett dokument, som de kallar Gotländska ståndpunkter
              , som väl beskriver vad Gotland behöver för en fungerande infrastruktur
              med fastlandet.
            </seg>
            <seg xml:id="i-66eab341984e642b-0">
              Med detta som utgångspunkt och med en tydlig anvisning till Trafikverket
              om att upphandla en ny period utgår vi i Centerpartiet från att
              vi får en lösning till stånd som innebär fortsatt goda förbindelser
              mellan Gotland och fastlandet i det som kallas för söder- och
              norrläge, alltså Oskarshamn och Nynäshamn. Vi har ställt oss positiva
              till att ett alternativ med statlig trafik tas fram men vill samtidigt
              hoppas på att det finns konkurrenskraftiga privata lösningar.
              Vi hoppas också att upphandlingen sker på ett sådant sätt att
              innovationer och ny teknik successivt kan förbättra både trafik-
              och miljöaspekter.
            </seg>
            <seg xml:id="i-ee475bc2bbf791e6-0">
              Att sommartrafiken sedan ger underlag för ytterligare turer och
              nu i år även innehåller en linje mellan Västervik och Visby är
              som det brukar heta grädde på moset.
            </seg>
            <seg xml:id="i-55694e2bbf58b59b-0">
              Fru talman! Med dessa ord vill jag yrka bifall till förslaget
              i trafikutskottets betänkande TU11 och yrka avslag på samtliga
              reservationer.
            </seg>
          </u>
          <note type="speaker" xml:id="i-fb7a82d8d5212344-0">
            Anf. 112 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-1026257814f96f91-5">
            <seg xml:id="i-3165b40322acbab3-0">
              Fru talman! Jag begärde replik eftersom jag tycker att det är
              intressant att diskutera kollektivtrafik på landsbygden. Göran
              Lindell tog upp det, och jag håller fullständigt med om att det
              är viktigt att vi släpper fram nya innovativa idéer för att få
              fungerande kollektivtrafik också på landsbygden.
            </seg>
            <seg xml:id="i-c3fa92e1948963bc-0">
              Miljöpartiet har en reservation om det i betänkandet. Det är
              förslag som har avstyrkts av utskottets majoritet, av bland annat
              Centerpartiet och Göran Lindell. Det handlar bland annat om byabussar
              som på vissa ställen i landet kan vara en väldigt bra idé. Där
              det inte finns kollektivtrafik och det inte heller finns underlag
              för att köra bussar – det blir de tomma bussarna som Göran Lindell
              talade om – köper kommunen i stället en buss som man kan hjälpas
              åt att köra med till närmaste knutpunkt där man kan ta sig vidare
              eller om man åker in och har gemensamma ärenden. Det har fungerat
              bra på många håll där man har bedrivit det som försöksverksamhet.
              Men för att det ska kunna permanentas och spridas till andra delar
              av landet måste man ändra regelverket. Det har utskottet nu avslagit.
            </seg>
            <seg xml:id="i-a3acc7363e5756aa-0">
              Det finns andra regelverk när det gäller yrkestrafiken som reglerar
              till exempel hur många ställen man får stanna på för att plocka
              upp samåkningskompisar innan det börjar räknas som yrkestrafik.
              Vi behöver göra ändringar i regelverket för att också släppa fram
              alternativa möjligheter för att ta sig fram på landsbygden.
            </seg>
            <seg xml:id="i-a8c6f1c88f7890a8-0">
              Varför tycker inte Göran Lindell att vi ska underlätta för byabussar
              och för olika samåkningsprojekt på landsbygden?
            </seg>
          </u>
          <note type="speaker" xml:id="i-8ab5b47f48054ed8-0">
            Anf. 113 GÖRAN LINDELL (C) replik:
          </note>
          <u who="hans_linde_857e1f" xml:id="i-6e586dc71e32f8a6-1">
            <seg xml:id="i-081c712d3279b3cc-0">
              Fru talman! Tack för frågan, Stina Bergström!
            </seg>
            <seg xml:id="i-c4aeeec493945f83-0">
              Frågan om kollektivtrafik är, som jag sade, bemängd med utmaningar
              av olika slag beroende på var i landet vi befinner oss.
            </seg>
            <seg xml:id="i-2f94e3e90a76f63c-0">
              Inledningsvis måste vi erkänna att vi när vi talar om landsbygd
              och glesare befolkade delar av vårt land alltid på ett annat sätt
              än i tätbefolkade områden kommer att bli tvungna att förlita oss
              på privata lösningar, i första hand personbilen. Vi kommer aldrig
              att hitta system som är tekniskt, ekonomiskt och praktiskt så
              konkurrenskraftiga att de kan närma sig tätheten och andelen av
              resorna som i tätorterna. Vi måste erkänna det.
            </seg>
            <seg xml:id="i-1a190941f7afe3ef-0">
              Stina Bergström och jag är kanske inte riktigt överens om målen
              när det gäller det, men grunden är att det i stora delar av vårt
              land är och kommer att vara nödvändigt med möjligheter för biltrafik.
              Då är det desto viktigare att den är så miljövänlig som det krävs
              för att vi ska kunna ha ett hållbart samhälle även framöver.
            </seg>
            <seg xml:id="i-a48c42ad00e628b7-0">
              Jag tror också att grunden för trafik på landsbygd handlar om
              just kreativa möjligheter för de olika trafikanordnare som finns.
              Jag är inte beredd att gå in på alla detaljer i det sammanhanget.
              Jag skulle mycket väl kunna tänka mig att det finns en och annan
              detalj i regelverk och annat som vi kan titta på, och i princip
              är jag positiv till sådant. Men det grundläggande måste vara att
              ansvaret ligger på dem som finns ute i regionerna, som själva
              får organisera trafiken och de innovativa lösningarna.
            </seg>
          </u>
          <note type="speaker" xml:id="i-f56b6d9d61534313-0">
            Anf. 114 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-1026257814f96f91-6">
            <seg xml:id="i-85c54d8c106d9f0c-0">
              Fru talman! Självklart kommer bilen alltid att behövas på landsbygden,
              men många av oss som bor på landsbygden vill också kunna samåka
              på ett lätt sätt. Det finns de som av olika skäl inte kan ha egen
              bil men ändå vill bo på landsbygden. Därför tycker jag att det
              är väldigt viktigt att vi underlättar när det gäller regelverket.
            </seg>
            <seg xml:id="i-be48435e918229c8-0">
              Självklart hjälper kommuner och landsting till att organisera
              även sådana här lösningar, men själva regelverket måste komma
              på sin plats. Därför är det väldigt sorgligt att man avstyrker
              vårt förslag om att ändra i regelverket så att de försök med byabussar
              som har ägt rum skulle kunna permanentas och spridas till andra
              platser i landet. Därför vill jag återigen fråga varför man nu
              vill avslå de här förslagen i dagens betänkande.
            </seg>
          </u>
          <note type="speaker" xml:id="i-0f4fbc2f6d5c77bf-0">
            Anf. 115 GÖRAN LINDELL (C) replik:
          </note>
          <u who="hans_linde_857e1f" xml:id="i-6e586dc71e32f8a6-2">
            <seg xml:id="i-8d370ea643d40fc3-0">
              Fru talman! Jag vill inte på något sätt negligera att många har
              svårt att använda bil eller inte har möjlighet att utnyttja den
              typen av lösningar. Det krävs i grunden en kollektivtrafikliknande
              lösning, och det förekommer många olika varianter av det i hela
              vårt land. Det tror jag kommer att fortsätta utvecklas.
            </seg>
            <seg xml:id="i-cf44aaad3660ed30-0">
              Det finns ofta ett antal faktorer som inte gör det helt enkelt
              att lova att ändra den ena eller andra detaljregeln, och den diskussionen
              är jag inte beredd att gå in på i dag. Men i grunden har vi en
              positiv inställning till att det ska finnas vettiga möjligheter
              att använda privatbil som kommunikationsmedel, i synnerhet på
              landsbygden. Vi bejakar också alla möjligheter till flexibla lösningar
              för att göra kollektivtrafiken både effektiv och användbar för
              dem som bor i de mer glesbefolkade delarna av landet. Detta är
              vi helt överens om.
            </seg>
          </u>
          <note type="speaker" xml:id="i-780d24aa5d602cc6-0">
            Anf. 116 CHRISTER ENGELHARDT (S):
          </note>
          <u who="christer_engelhardt_630d76" xml:id="i-1ac9b3f67cb5a933-0">
            <seg xml:id="i-29f9438e841ee6e6-0">
              Fru talman! Färjetrafiken till och från Gotland är avgörande
              för Gotlands utveckling och tillväxt. Färjetrafiken är Gotlands
              landsväg till fastlandet, vilket innebär att den är det enda alternativet
              för godstransporter och för större delen av de resande. Grundläggande
              för en positiv utveckling av Gotland är tillgång till minst den
              bastrafik som finns i dag.
            </seg>
            <seg xml:id="i-df6e3969e6d0fc1f-0">
              Nuvarande trafiksystem har lett till en positiv regional utveckling
              på många områden. Trafiksystemet har också inneburit en kraftig
              ökning av både transporterat gods och antalet passagerare. Gotlänningarna
              har fördubblat sitt resande sedan början av 2000-talet, då det
              blev möjligt med snabba förbindelser med moderna färjor. För näringsliv
              och invånare är fortsatt god tillgänglighet till Gotland avgörande.
              Det är även i fortsättningen nödvändigt med snabba överfarter
              varje dag året runt.
            </seg>
            <seg xml:id="i-e7220e46284bdb04-0">
              För Gotlands utveckling är det viktigt att ön binds samman med
              övriga Sverige i ett transportsystem som gör det möjligt att leva
              och bo på Gotland. Men det är också viktigt att trafiksystemen
              ska inrymma utvecklingsmöjligheter. Därför anser jag det viktigt
              att Gotlandstrafiken ska ses som en naturlig del av den nationella
              infrastrukturen och behandlas i likhet med de vägar, broar och
              järnvägar som staten ställer till förfogande i övriga delar av
              landet. Färjetrafiken till och från Gotland är mycket mer än kollektivtrafik,
              som den sorterar under i dagens betänkande.
            </seg>
            <seg xml:id="i-a3a1f6cfc6338675-0">
              Det är nu viktigt att vi alla hjälps åt att gå vidare utifrån
              det färjetrafiksseminarium som hölls här i riksdagen i går, där
              flera av ledamöterna från trafikutskottet, näringsutskottet och
              miljö- och jordbruksutskottet deltog. Färjetrafiken till och från
              Gotland är inte enbart en trafikpolitisk fråga, utan den är också
              av seminariet i går att döma en minst lika viktig näringspolitisk
              fråga.
            </seg>
            <seg xml:id="i-daca8c9e35ef85f6-0">
              Fru talman! Färjetrafiken till och från Gotland är som sagt avgörande
              för Gotlands utveckling, och låt den nu få utvecklas så att Gotland
              fortsättningsvis kan vara en konkurrenskraftig del av Sverige.
              Det är det som gör att människor fortsättningsvis väljer att bosätta
              sig och verka på Gotland.
            </seg>
            <seg xml:id="i-a1e1a6704d08e192-0">
              Med detta yrkar jag bifall till reservation 9 om Gotlandstrafiken.
            </seg>
          </u>
          <note xml:id="i-5e4675d9eed70acf-0">
            I detta anförande instämde Krister Örnfjäder (S).
          </note>
          <note type="speaker" xml:id="i-ab5da2fba5531549-0">
            Anf. 117 GUSTAF HOFFSTEDT (M):
          </note>
          <u who="gustaf_hoffstedt_af0926" xml:id="i-c16d87569c62dced-0">
            <seg xml:id="i-633c2acfff2d68a8-0">
              Fru talman! Precis som föregående talare, Christer Engelhardt,
              nämnde var alltså representanter från Gotland här i riksdagen
              i går. Det var i en av samlingslokalerna i riksdagen som blev
              så proppfull att vi fick pressa in stolar för att alla skulle
              kunna få plats. Inte minst var det många ledamöter från trafikutskottet
              som var på plats. Jag tror att alla partier utom Sverigedemokraterna
              och Vänsterpartiet var där, och jag vill verkligen uttrycka mitt
              varma tack för det. Det är väl ungefär samma närvaro här i kammaren
              nu, för övrigt.
            </seg>
            <seg xml:id="i-07881b74815b726c-0">
              Just nu är Gotlandstrafiken föremål för ett upphandlingsförfarande,
              och då får inte riksdagsledamöter eller andra interferera i själva
              upphandlingen. Det som ledde fram till upphandlingen har varit
              en ganska jobbig period, får jag tillstå. Det är inte så konstigt.
              För oss gotlänningar är detta det allra viktigaste. Även om det
              hela faller väl ut är det inte så konstigt om själva upphandlingsförfarandet
              präglas av oro.
            </seg>
            <seg xml:id="i-18fd94fb30374239-0">
              Nu har vi i upphandlingsunderlaget fått in det vi vill ha i termer
              av två fastlandshamnar – nu har det till och med blivit tre under
              åtminstone en del av året, tack vare ett privat initiativ – och
              ökad miljöhänsyn. En lång avtalstid är viktigt med tanke på att
              vi som bor på ön och alla som besöker vår ö ska kunna veta vad
              som gäller lång tid framöver.
            </seg>
            <seg xml:id="i-610f00fa38e213e4-0">
              Två andra viktiga diskussioner – kanske de allra viktigaste –
              har gällt dels hastighet, dels pris. Hastigheten är särskilt viktig
              för den som reser ofta. Då är det helt avgörande att det går fort
              och att restiden blir kort för att det ska vara attraktivt att
              pendla mellan Gotland och fastlandet. Restiden, eller hastigheten
              om man så vill, är också helt avgörande för godset. Det är kanske
              lite mer förvånande: Vad spelar det för roll om det tar en timme
              extra att frakta gotländska morötter? Detta är dock viktigt och
              avgörande, och det beror naturligtvis på den alldeles speciella
              logistik som gäller för inte minst livsmedel producerade på Gotland.
              Med mycket kort respit ska man kunna lägga ordrar som ska levereras
              till centrum på fastlandet.
            </seg>
            <seg xml:id="i-ae20a8177bb51656-0">
              Den andra stora diskussionen har gällt pris. Det är inte så svårt
              att begripa att också det har stor betydelse för Gotlandstrafiken.
              Det är viktigt med ett attraktivt pris för att man ska kunna bo
              på Gotland, dels för en själv, dels för att anhöriga ska ha möjlighet
              att besöka en. Det är också viktigt för besöksnäringen. En stor
              utmaning för Gotland är nu inte de kapitalstarka turisterna utan
              snarare familjer, skolbesök och liknande som räknar varje krona.
              Där behöver vi göra ett arbete och hålla koll på att prisnivån
              inte drar i väg.
            </seg>
            <seg xml:id="i-7f8903458df17a19-0">
              Till sist vill jag återigen ta upp detta med frakten. Morotsodlare,
              äggproducenter och andra lantbrukare på Gotland konkurrerar givetvis
              med lantbrukare i Skåne eller Västerbotten. För den gotländske
              bondens skull får inte heller fraktpriserna dra i väg.
            </seg>
          </u>
          <note xml:id="i-2f57722fd4e1dd01-1">
            Överläggningen var härmed avslutad.
          </note>
          <note xml:id="i-896b7aa271c8d2e0-0">
            11 § Proportionell fördelning av mandat och förhandsanmälan av
            partier i val
          </note>
          <note type="speaker" xml:id="i-d647429c98e9a9f2-0">
            Anf. 118 MIA SYDOW MÖLLEBY (V):
          </note>
          <u who="mia_sydow_molleby_80af82" next="cont" xml:id="i-e3e5c22e1e8dcbe8-0">
            <seg xml:id="i-ef3e1a369c0d3168-0">
              Fru talman! Vi ska nu ge oss i kast med konstitutionsutskottets
              betänkande nr 16, Proportionell fördelning av mandat och förhandsanmälan
              av partier i val . Det är ett av flera betänkanden i vår som rör
              olika delar av valförfarandet.
            </seg>
          </u>
          <note xml:id="i-307c81f8cc39430a-0">
            I det här betänkandet behandlas en proposition från regeringen
            som framför allt bygger på de förslag som 2011 års vallagskommitté
            lämnade till regeringen i april 2013.
          </note>
          <u who="mia_sydow_molleby_80af82" prev="cont" xml:id="i-8780279b80431917-0">
            <seg xml:id="i-ad877300cfc10c8c-0">
              Vårt valsystem bygger på att vi väljer företrädare till de olika
              parlamentariska församlingarna, och mängden röster ett parti får
              ska ligga till grund för hur många personer som företräder partiet
              i riksdagen, landstingsfullmäktige och kommunfullmäktige.
            </seg>
            <seg xml:id="i-2e1bf4bf5c82b961-0">
              Det system vi har just nu är ganska bra, men det går att göra
              bättre. Och de förslag som läggs fram här gör systemet bättre.
              Proportionaliteten ökar.
            </seg>
            <seg xml:id="i-199a881fcb65da21-0">
              I riksdagen i dag har S och M fler riksdagsledamöter än de borde
              ha, utifrån hur många som har röstat på dem. Och fyra mindre partier
              har varsitt mandat för lite. Det beror på att utjämningsmandaten
              inte kan kompensera fullt ut för sned fördelning av de så kallade
              fasta mandaten. Jag tänker inte här gå in närmare på själva tekniken
              för mandatfördelningen. Men det viktiga med det här förslaget
              är att det inte kommer att bli på samma sätt efter valet 2018.
              Det är vid det valet som de nya reglerna kommer att gälla.
            </seg>
            <seg xml:id="i-e3c98b101645fc2f-0">
              Då kommer mandaten att fördelas enligt nya regler, så att det
              blir mer riksproportionellt. Men fortfarande kan relativt stora
              grupper vara helt utan representation eftersom vi har en spärr
              för när partier över huvud taget börjar få några mandat.
            </seg>
            <seg xml:id="i-74cfce3f61d82077-0">
              I val till riksdagen är spärren, som alla vet, 4 procent. Det
              finns inga förslag om att förändra det, inte heller om att göra
              några förändringar vad det gäller spärren till landstingen. De
              större förändringarna i förslaget i det här betänkandet gäller
              valet till kommunfullmäktige. I dag finns det ingen spärr alls
              där. Det finns inte heller några utjämningsmandat. I det här förslaget
              införs både och.
            </seg>
            <seg xml:id="i-82d32b14d92f5d93-0">
              Vid val till kommuner som har valkretsar kommer det att införas
              utjämningsmandat, och det är väldigt bra. I dag kan den faktiska
              spärren vara väldigt hög om det är flera valkretsar och få mandat
              per valkrets. Valkretsarnas gränser kan också påverka mandatfördelningen
              mellan partier.
            </seg>
            <seg xml:id="i-dfd02d18801d8cc6-0">
              Detta gör att det ibland väcks frågetecken om huruvida partier
              som har en styrande ställning beslutar om valkretsarna utifrån
              det de tror gynnar dem bäst. Sådana diskussioner har ibland förts.
              Med det här förslaget kommer inte valkretsarnas utformning att
              påverka resultaten. Då försvinner grunderna för de misstankarna,
              och det är bra.
            </seg>
            <seg xml:id="i-c1f0c6b950c308c8-0">
              Systemen bör alltid vara utformade så att väljarnas val är det
              som avgör vilka företrädare det blir. Man ska aldrig ens behöva
              misstänka att partier i maktposition tar beslut om formsakerna
              på ett sådant sätt att det skulle kunna påverka utgången av ett
              val.
            </seg>
            <seg xml:id="i-1ec493847527d0fb-0">
              Därför är det väldigt olyckligt att det med det här förslaget
              införs två olika spärrnivåer i kommunerna. I dag finns det inte
              någon fastlagd spärr där när det gäller småpartier. Det är i stället
              den så kallade naturliga spärren som gäller, det vill säga det
              krävs en viss procent för att kunna få mandat, eftersom det finns
              ett begränsat antal platser. Man brukar säga att gränsen är ungefär
              2 procent för ett fullmäktige med 35–41 ledamöter.
            </seg>
            <seg xml:id="i-bd5eb1c2f37e6d34-0">
              Nu införs en fastlagd spärr på just 2 procent i kommuner som
              inte har en valkretsindelning och en spärr på 3 procent i kommuner
              som har en valkretsindelning.
            </seg>
            <seg xml:id="i-bd4caa9a8fb8b60d-0">
              Samtidigt ska kommunerna i större utsträckning själva få fatta
              beslut om valkretsindelningen. Kommuner av en viss storlek ska
              inte längre vara tvungna att ha ett visst antal valkretsar. Detta
              öppnar för nya misstankar om att beslut kan tas i formsaker som
              påverkar valresultatet.
            </seg>
            <seg xml:id="i-cb67134f1cc787f3-0">
              I kommunerna är det vanligare än på riksnivå att folkliga opinioner
              får genomslag i valen genom bildandet av lokala partier. Med en
              spärrgräns på 2 procent kommer deras möjligheter att komma in
              i fullmäktige inte att förändras nämnvärt gentemot det som gäller
              i dag, då den faktiska gränsen ofta ligger där. Men med en spärr
              på 3 procent blir det svårare för mindre partier att få representation.
            </seg>
            <seg xml:id="i-6b912cb31fff0148-0">
              Större partier hävdar ganska ofta att det är svårt att styra
              en kommun med väldigt många små partier. Det ligger väl någonting
              i det. Men det är tveksamt om det ska vara möjligheten att höja
              spärren, genom att dela upp kommunen i valkretsar, som ska vara
              botemedlet mot detta.
            </seg>
            <seg xml:id="i-62a6c34328f8b06a-0">
              Det kanske är så att det är ett gemensamt ansvar för både stora
              och små partier att få till ett fungerande styre i kommunen, utifrån
              de fasta och givna regler som finns, och att det borde vara botemedlet
              mot problemen med att styra en kommun.
            </seg>
            <seg xml:id="i-6f12c7e70d6de11f-0">
              Man ska som väljare aldrig ens behöva fundera över om kommunens
              valkretsindelning har kommit till för att den rådande majoriteten
              vill hålla folkopinioner och nya partier borta från fullmäktige.
              Den typen av möjligheter riskerar tilltron till systemet. Det
              gör faktiskt att tilltron kan minska, och det är dåligt för demokratin.
            </seg>
            <seg xml:id="i-dc8afd3134c35795-0">
              Vänsterpartiets uppfattning är därför att spärrgränsen bör vara
              2 procent i alla kommuner, oberoende av om de är valkretsindelade
              eller ej och oberoende av vilka beslut fullmäktigeförsamlingen
              fattar i den frågan. Därför yrkar jag bifall till reservationen.
            </seg>
          </u>
          <note type="speaker" xml:id="i-3d72b866d3d50e6d-0">
            Anf. 119 BILLY GUSTAFSSON (S):
          </note>
          <u who="billy_gustafsson_0cc9e0" xml:id="i-93373ea02261fe67-0">
            <seg xml:id="i-ac963e2875519f9b-0">
              Fru talman! Den proposition som vi har att behandla nu har föregåtts
              av en parlamentarisk utredning. Vi kan kalla den för Vallagsutredningen,
              även om jag tror att det officiella namnet är Vallagskommittén.
              Jag hade förmånen att få ingå i den utredningen. Den utredningen
              landade till allra största del i gemensamma uppfattningar. Därför
              tycker jag att det är väldigt bra att vi nu har fått till riksdagen
              förslagen från utredningen i form av lagförslag.
            </seg>
            <seg xml:id="i-44881661c83e8ade-0">
              Jag skulle vilja ge några korta kommentarer. En självklar utgångspunkt
              för oss har varit att varje röst har samma värde. Därför är det
              bra att vi med det här förslaget nu garanterar en exakt proportionalitet
              mellan valresultat och tilldelning av mandat, alltså för de partier
              som har uppnått spärrgränserna.
            </seg>
            <seg xml:id="i-5d4fc0cea0641761-0">
              Det är bra i sig, och jag tycker om sättet vi gör det på. Vad
              vi gör är nämligen att vi bibehåller nuvarande mandatfördelningsmetod,
              men vi kompletterar den med en form av korrigeringsmekanism, som
              blir garanten för en proportionell fördelning.
            </seg>
            <seg xml:id="i-a44d74ff6cd44820-0">
              Jag tycker att det är bra att vi gjorde på det sättet och att
              förslaget har kommit från regeringen på det här viset, i stället
              för att vi skulle ha konstruerat ett helt nytt mandatfördelningssystem.
              Vallagsutredningen, eller kommittén, slutade som sagt i en bred
              samsyn. Så har det också varit när det gäller det här betänkandet.
              Men det finns, som vi hörde av Mia tidigare, en reservation i
              betänkandet som handlar om att ha en gemensam spärr i kommunvalen
              på 2 procent.
            </seg>
            <seg xml:id="i-407522bb92b3db1b-0">
              Jag måste erkänna att jag kan känna en viss sympati för den uppfattningen.
              Men jag har utifrån någon form av helhetsbedömning kommit fram
              till att regeringens förslag trots allt är att föredra. Min utgångspunkt
              för det ställningstagandet har varit att det i utredningen fanns
              en bred majoritet för det förslag som nu läggs fram, och om inget
              avgörande har kommit fram efter att utredningen har lämnat sitt
              förslag finner jag inte något skäl att ändra uppfattning. Om man
              har det förhållningssättet tycker jag dessutom att det stärker
              vårt utredningsväsen.
            </seg>
            <seg xml:id="i-01a2561d06a045db-0">
              Förutom det handlar det om att på något sätt väga delvis oförenliga
              intressen mot varandra. Å ena sidan ska varje röst vara lika mycket
              värd. Å andra sidan handlar det om medborgarnas rätt att kräva
              att kommuner, landsting, regioner och landet ska vara möjliga
              att styra. Med en mängd partier med kanske ett eller två mandat
              skulle vi kunna hamna i en situation där det blev helt ostyrbart.
              Det vore väldigt olyckligt att hamna i en sådan situation. De
              här två intressena måste vägas mot varandra.
            </seg>
            <seg xml:id="i-73da8e5551044e27-0">
              Fru talman! Jag tycker att det här är ett ganska utmärkt exempel
              på politikens uppgift att väga olika intressen mot varandra. Och
              jag tycker att både utredningen och vi i KU:s majoritet har kommit
              fram till en rimlig avvägning på det här sättet.
            </seg>
            <seg xml:id="i-e82722dbda26303e-0">
              Slutligen skulle jag vilja säga några ord om den ändrade valkretsindelningen
              i Västra Götaland. Det har framkommit en viss oro från kollegerna
              i Västra Götaland för att den nya indelningen skulle kunna komma
              att tillämpas om det skulle uppstå en situation med extraval eller
              omval före det ordinarie valet 2018.
            </seg>
            <seg xml:id="i-df91f6357ff79978-0">
              Därför tycker jag, fru talman, att det är angeläget att här klargöra
              att utskottet som svar på oron i betänkandet slår fast att den
              nya valkretsindelningen ska tillämpas första gången vid ordinarie
              val 2018. Om de andra situationerna uppstår är det nuvarande indelning
              som gäller.
            </seg>
          </u>
          <note xml:id="i-229a2d5b4231e89e-0">
            Fru talman! Jag yrkar bifall till förslaget i betänkande KU16
            och avslag på reservationen.
          </note>
          <note type="speaker" xml:id="i-059de57a82242927-0">
            Anf. 120 SEDAT DOGRU (M):
          </note>
          <u who="unknown" next="cont" xml:id="i-b979f0c9ee8072bb-1">
            <seg xml:id="i-24edf4479da65d48-0">
              Fru talman! Det här betänkandet behandlar regeringens proposition
              som innehåller förslag om bland annat ändringar i vallagen och
              regeringsformen om att bättre säkerställa mandaten till riksdag,
              kommun och landsting. Jag tänkte kort dra igenom ärendet.
            </seg>
          </u>
          <note xml:id="i-2e6665d5d9949517-0">
            Vid 1988 års val uppkom avvikelser från riksproportionaliteten
            vid val till riksdagen. Likaså vid senaste valet 2010 uppkom stora
            avvikelser från riksproportionaliteten då åtta partier tog plats
            i riksdagen. Det kan tänkas att liknande situationer uppkommer
            i framtida val.
          </note>
          <u who="unknown" prev="cont" xml:id="i-c4e69e1a050d1cc1-1">
            <seg xml:id="i-fde125aac288aa8d-0">
              För att ta höjd för detta och för att få en mer rättvis och proportionell
              fördelning av mandaten till riksdagen föreslås en modell som innebär
              att om ett parti fått fler fasta mandat än vad som svarar mot
              en riksproportionell fördelning ska överskjutande mandat återföras
              och fördelas som fasta valkretsmandat mellan de övriga partierna
              i valkretsen.
            </seg>
            <seg xml:id="i-6373b7e2d17bdeef-0">
              Vidare förslås en ändring av den tillämpade jämkade uddatalsmetoden,
              där delningstalet ändras från 1,4 till 1,2 för att minimera risken
              för avvikelser. Detta har 2011 års vallagskommitté kommit fram
              till i sina undersökningar.
            </seg>
            <seg xml:id="i-25695b4ea53846c1-0">
              När det gäller val till kommunfullmäktige föreslås att nuvarande
              system ersätts med ett kommunproportionellt valsystem av samma
              typ som i landstingsval, det vill säga att nio tiondelar av mandaten
              till fullmäktige fördelas som fasta valkretsmandat och resterande
              som utjämningsmandat. Här föreslås också att den jämkade uddatalsmetoden
              tillämpas med 1,2 som första delningstal. Också här införs en
              modell med återföring av överskjutande mandat.
            </seg>
            <seg xml:id="i-6ad50c3b3aee129c-0">
              Mandaten till fullmäktige ska fördelas endast mellan partier
              som fått minst 2 procent av rösterna i kommunen. Om kommunen är
              indelad i två eller fler valkretsar ska mandaten fördelas mellan
              partier som fått minst 3 procent av rösterna i kommunen. Dessa
              spärrnivåer som nu införs avviker inte från den nu gällande ordningen
              då dessa naturligt uppkommer som faktiska spärrar i kommunerna.
            </seg>
            <seg xml:id="i-7ad70e8ca44dabfc-0">
              Vidare behandlas i betänkandet förslaget om att införa ett obligatoriskt
              krav på samtycke från den som nominerats som kandidat för att
              personen ska vara valbar. Den som anmält sitt deltagande ska skriftligen
              ha samtyckt till kandidaturen till Valmyndigheten eller till länsstyrelsen.
              Ett namn som tagits upp på en valsedel där personen inte har samtyckt
              ska betraktas som obefintligt. Detta görs för att skydda mot ofrivillig
              kandidatur.
            </seg>
            <seg xml:id="i-3b247d73fa960b13-0">
              Partier föreslås få trycka partisymbol på valsedlar för att väljare
              lättare ska kunna skilja valsedlarna åt. Dessa partisymboler kan
              dessutom vara i färg. Prövningen av risken för att en partibeteckning
              kan förväxlas med en annan beteckning som anmälts eller registrerats
              ska även omfatta partisymboler.
            </seg>
          </u>
          <note xml:id="i-6098fecf29ccf533-0">
            Fru talman! Jag yrkar bifall till utskottets förslag.
          </note>
          <note xml:id="i-2f57722fd4e1dd01-2">
            Överläggningen var härmed avslutad.
          </note>
          <note xml:id="i-097da7c8e967a292-0">
            12 § Granskning av meddelande om en klimat- och energipolitisk
            ram 2020–2030
          </note>
          <note xml:id="i-54acf795491f62da-0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" xml:id="i-9caa6597ed86f99a-0">
            Anf. 121 BÖRJE VESTLUND (S):
          </note>
          <u who="borje_vestlund_809cde" xml:id="i-c4e52bbdb75dbdcc-0">
            <seg xml:id="i-802ab1ef56c7e6b8-0">
              Fru talman! Vi ska nu behandla granskningen av EU-kommissionens
              meddelande om ett ramverk för klimat- och energipolitiken fram
              till 2030. Den planering kommissionen och det grekiska ordförandeskapet
              har gjort är att detta meddelande ska behandlas i energirådet
              och miljörådet för att slutligen tas upp för behandling och beslut
              på Europeiska rådet i mars.
            </seg>
            <seg xml:id="i-1f1483839582b000-0">
              Det är en ambitiös tidsplan. Om man har följt processerna i EU:s
              beslutsinsatser under en tid kan man konstatera att den kanske
              är lite för överoptimistisk. Det återstår dock att se. Det bör
              noteras att EU-parlamentet har behandlat detta meddelande, och
              parlamentet har också beslutat om sin uppfattning. Jag kommer
              att kommentera EU-parlamentet senare i anförandet. Det kan också
              noteras att finansministrarna behandlat meddelandet vad gäller
              finansieringen av paketet.
            </seg>
            <seg xml:id="i-d95919d9019d5c7a-0">
              Fru talman! Meddelandet innehåller bland annat mål om klimatutsläpp.
              Man anger att nivån på dessa ska minska med 40 procent fram till
              2030 inom EU. Man föreslår att andelen förnybar energi ska uppgå
              till 27 procent fram till 2030. Vad gäller energieffektivisering
              vill kommissionen återkomma efter utvärderingen av energieffektiviseringsdirektivet.
              Vidare föreslår man också vissa förändringar vad avser regelverket
              för handel med utsläppsrätter.
            </seg>
            <seg xml:id="i-5f03058712eaca17-0">
              Regeringens ståndpunkt är att man instämmer i kommissionens ambition
              om 40 procents utsläppsminskning inom EU men vill därutöver ytterligare
              öka utsläppsminskningen med 10 procent i form av internationella
              krediter. Regeringen stöder kommissionens förslag om 27 procent
              förnybar energi till 2030, och det ska inte bördefördelas mellan
              medlemsstaterna. Vidare stöder man förslaget om att återkomma
              om energieffektiviseringsdirektivet efter kommissionens översyn.
            </seg>
            <seg xml:id="i-7ea44a25aa5ede57-0">
              Europaparlamentet har i korthet beslutat att de tre målen ska
              vara 50 procents utsläppsminskning, 30 procent förnybar energi
              och 40 procents energieffektivisering.
            </seg>
            <seg xml:id="i-c79eb844dbfed138-0">
              Fru talman! Vi socialdemokrater föreslår 50 procents utsläppsminskning
              och 40 procents utbyggd förnybar energi fram till 2030 med utgångspunkt
              från 1990 års värden. Bindande mål om energieffektivisering ska
              sättas upp, och vi vill att regeringen ger kommissionen i uppdrag
              att återkomma om detta. Vi anser vidare att målet om minskade
              utsläpp ska bäras av EU och bördefördelas på ett kostnadseffektivt
              sätt. Flexibla mekanismer ska inte få räknas in.
            </seg>
            <seg xml:id="i-919d175d44c57cde-0">
              Kommissionen och regeringen har nu definitivt tagit av sig ledartröjan
              i ambitionerna vad gäller klimatpolitiken. Det visar också tidsutdräkten
              att ta fram Fakta-PM. Den vånda och tveksamhet regeringen uppvisar
              är slående. Först några dagar innan näringsutskottet respektive
              miljö- och jordbruksutskottet skulle få information inför energi-
              respektive miljörådet kom faktapromemorian. Enligt vår bedömning
              är det dessutom ett tecken på att regeringen har haft svårare
              och svårare att komma överens om klimat- och energifrågor, inte
              minst den urvattnade och ambitionslösa ståndpunkt som blev resultatet.
            </seg>
            <seg xml:id="i-1d51bf93d531e36b-0">
              Fru talman! Vår utgångspunkt är att vi vill se ett fossilfritt
              samhälle utan några utsläpp av växthusgaser och med 100 procent
              förnybar energi. Energisektorn står i dag för en betydande del
              av utsläppen i Europa, och det krävs omfattande förändringar av
              medlemsstaternas energisystem för att klara detta. Det hållbara
              fossilfria samhället är en möjlighet, men bara om de politiska
              ambitionerna inom klimat- och energiområdet förstärks. Omedelbara
              åtgärder måste vidtas för att klimatmålet till 2050 ska uppnås.
            </seg>
            <seg xml:id="i-69c3d10170013bb6-0">
              Att ställa om samhället till att bli långsiktigt hållbart är
              en av vår tids största utmaningar, men det är samtidigt en utmaning
              som innebär stora möjligheter. De insatser som krävs är inte bara
              bra för klimatet och för människors hälsa utan även betydelsefulla
              för konkurrenskraften. Genom satsningar på investeringar i morgondagens
              teknik, infrastruktur och förnybar energi blir det enklare för
              både människor och företag att göra klimatsmarta val samtidigt
              som fler jobb skapas.
            </seg>
            <seg xml:id="i-d4ac4cd2193e76a0-0">
              EU måste ta på sig ledartröjan i kampen för klimatet och ensidigt
              ikläda sig åtaganden om utsläppsminskningar om minst 50 procent
              till 2030 i förhållande till 1990 års värden. Dessa klimatåtaganden
              ska göras inom EU och bördefördelas på ett konkurrenskraftigt
              sätt mellan medlemsstaterna.
            </seg>
            <seg xml:id="i-8ed232deb8b631e6-0">
              De rika länderna, som i dag står för den stora delen av utsläppen,
              måste således gå före. Sverige ska tydligt stå upp för en progressiv
              energi- och klimatpolitik som stärker konkurrenskraften och som
              bygger broar till jobb och välfärd. Klimatmålen ska gälla parallellt
              med mål om sysselsättning och välfärd, inte vara underordnade
              dessa.
            </seg>
            <seg xml:id="i-156aabcca9eaafdf-0">
              Det behövs ett nytt bindande mål för produktion av förnybar energi
              till 2030. Vår bedömning är att detta mål ska vara 40 procent
              till 2030 i förhållande till 1990 års värden. För att stödja satsningar
              på produktion av förnybar energi och nå målet om ett energisystem
              baserat enbart på förnybara energikällor kan höjda ambitioner
              inom ramen för det svensk-norska elcertifikatssystemet fungera
              som en god förebild. Vidare behövs fortsatta satsningar på forskning
              och innovation. På kort sikt kan det också vara nödvändigt i ett
              inledande skede med begränsade subventioner.
            </seg>
            <seg xml:id="i-254163b97abbb1d6-0">
              Fru talman! För att nå ett hållbart samhälle krävs större fokus
              på energieffektivisering, i form av både energibesparingar och
              smartare energianvändning. Att energianvändningen ökar innebär
              att utvecklingen går åt fel håll, och det är tydligt att dagens
              styrmedel inte räcker till. Vi vill därför se bindande mål när
              det gäller energieffektiviseringen. Vi vill dock avvakta kommissionens
              utvärdering av energieffektiviseringsdirektivet innan vi är beredda
              att ange hur stort detta mål ska vara.
            </seg>
            <seg xml:id="i-4527216808ebbc24-0">
              I detta avseende är ett marknadsbaserat system med vita certifikat
              intressant då ett sådant system just innebär obligatoriska mål
              för energieffektiviseringen. Vidare är det viktigt att betrakta
              de nödvändiga energieffektiviseringsåtgärderna inte som kostnader
              utan som lönsamma investeringar, som dessutom minskar såväl sårbarhet
              som energikostnader för både hushållen och industrin vid pristoppar.
            </seg>
            <seg xml:id="i-a10405950aa9376a-0">
              Fru talman! Som jag anfört tidigare är det tydligt att regeringens
              ambitioner på klimat- och energiområdet har svalnat. I dag tycks
              ambitionerna inskränka sig att man siffertricksar med nivåerna.
              Man hänvisar till att man har högre ambitioner än vad kommissionen
              har – genom internationella krediter – men då bara om också andra
              utvecklade länder tar sitt ansvar. Vem som helst kan se att man
              inte har några högre ambitioner. Man tycker att man har gjort
              sitt.
            </seg>
            <seg xml:id="i-704d68c57a2fcff8-0">
              Den regering som tillträdde 2006 med höga klimatambitioner har
              inskränkt sig till några som vägrar ställa högre offensiva krav
              på EU-politiken. Man nöjer sig med att tillhöra dem som i allt
              väsentligt delar kommissionens analys. Det kan i det här sammanhanget
              nämnas att fler länder, dock inte Sverige, har uppmanat kommissionen
              att komma med tydliga förslag, inte minst när det gäller klimatutsläppen.
            </seg>
            <seg xml:id="i-8672e5807f020c91-0">
              I många sammanhang brukar den moderatledda minoritetsregeringens
              företrädare i riksdagen hävda att man vill skapa gröna jobb och
              satsa på nya gröna tekniker. Det har ofta hävdats från regeringshåll
              att den gröna omställningen inte minskar jobben utan tvärtom skapar
              nya framtidsinriktade arbetstillfällen. Jag tror att hela kammaren
              kan hålla med om det.
            </seg>
            <seg xml:id="i-843840136e016ac3-0">
              Jag tror dessutom att ambitionen är ärligt menad, men då måste
              politiken hänga ihop. Då måste ambitionen på klimat-, energi-
              och miljöområdet ligga på topp. Vi ska vara världsledande – ett
              begrepp vi gillar att använda om vårt land. Minoritetsregeringens
              ständiga förklaringar till sina sänkta ambitioner på EU-nivå är
              att vi redan har gjort mycket; nu måste andra länder och regioner
              också göra mycket. Annars behöver inte vi göra mer.
            </seg>
            <seg xml:id="i-a7e7850b35feb87d-0">
              Fru talman! EU-parlamentet har gjort ett inspel till kommissionen
              i klimat- och energipaketet, som jag nämnde tidigare. Det är i
              det sammanhanget intressant att notera att företrädarna för Centerpartiet
              och Folkpartiet röstade för det förslag som blev EU-parlamentets
              beslut, medan Moderaterna och KD röstade emot. Jag skulle ha velat
              sitta som en fluga på väggen när man förhandlade fram faktapromemorian
              och sett hur stackars Annie Lööf blev totalt överkörd av de andra
              partierna i minoritetsregeringen. Alliansens påstådda enighet
              i klimat- och energipolitiken, som man har pratat så mycket om,
              vet alla bara är en illusion som förmodligen bara de mest allianstrogna
              tror på.
            </seg>
            <seg xml:id="i-541caf18cc3492d6-0">
              Fru talman! Svenska folket vill ha en progressiv klimatpolitik
              i vårt land. Det visar ett flertal undersökningar. Det positiva
              är att de stora aktörerna – näringslivets organisationer, fackföreningar,
              miljöorganisationer, bondekooperativ med mera – är de som hejar
              på. Det är inte de som stoppar upp som i många andra länder.
            </seg>
            <seg xml:id="i-14d9fbc262f4cc2c-0">
              Vi tror att svenskarna har rätt, helt och hållet rätt. Men för
              att vi ska kunna få en progressiv klimat- och energipolitik krävs
              en annan regering. Den här regeringen har kastat in handduken.
            </seg>
          </u>
          <note xml:id="i-04ded56a44ece632-0">
            Med det, fru talman, yrkar jag bifall till reservation 1.
          </note>
          <note type="speaker" xml:id="i-62e26ba38c7c3a39-0">
            Anf. 122 LISE NORDIN (MP):
          </note>
          <u who="lise_nordin_7af586" xml:id="i-34800f7574e0271f-0">
            <seg xml:id="i-b99de72eb152de55-0">
              Fru talman! Inom EU pågår en kamp som är avgörande för energisystemets
              framtid och för hur vi ska klara klimatutmaningen. I dag finns
              inom EU tre mål: ett mål för minskade klimatutsläpp, andel förnybar
              energi och energieffektivisering.
            </seg>
            <seg xml:id="i-399f30acb99251cc-0">
              I dag är frågan hur målen ska se ut efter år 2020. Vilken väg
              vi väljer är avgörande för om det blir ett hållbart energisystem
              eller ett energisystem som fortsätter att vara baserat på fossil
              energi och kärnkraft. Skiljelinjen går mellan dem som vill ta
              ansvar för barnens framtid och dem som inte gör det. Länder som
              vill ha kvar kolkraft och kärnkraft vill bara ha ett klimatmål.
              Många andra länder kämpar för att även målen för förnybar energi
              och energieffektivisering ska finnas kvar.
            </seg>
            <seg xml:id="i-241c199dba113a54-0">
              Den svenska regeringen har varit förbluffande passiv i den här
              frågan. I sista stund lämnades en ståndpunkt, och det är uppenbart
              att allianspartierna har varit oeniga. I och med Alliansens passivitet
              har Sverige försuttit chansen att påverka det resultat som EU-kommissionen
              nu har presenterat, som är ett resultat av medlemsländernas inspel.
              Redan före årsskiftet var det åtta länder som i ett brev till
              EU-kommissionen valde att förespråka ytterligare mål för förnybar
              energi. Det var Österrike, Tyskland, Belgien, Danmark, Irland,
              Frankrike, Italien och Portugal. Sverige var alltså inte ett av
              de länder som ville stå upp för ett mål för förnybar energi.
            </seg>
            <seg xml:id="i-3bc4858b8123b9ee-0">
              Att regeringen dröjde till nyligen innan man gav besked i denna
              viktiga klimatfråga ska ses mot bakgrund av att riksdagen behandlade
              frågan redan i juni förra året. Medan regeringen sade pass på
              frågan i juni förra året gav Socialdemokraterna, Miljöpartiet
              och Vänsterpartiet ett gemensamt besked. Vi vill se ambitiösa
              och bindande mål för klimatutsläpp, förnybar energi och energieffektivisering.
            </seg>
            <seg xml:id="i-5ae7a75ace44a3b3-0">
              Alliansen hänvisade till att man vill ha en konsekvensanalys
              av alternativen att ha ett eller tre mål. Nu har EU-kommissionen
              presenterat sin konsekvensanalys, som tydligt pekar på att tre
              mål är det bästa. Tre mål med hög ambitionsnivå ger, jämfört med
              bara ett mål, mindre hälsofarliga utsläpp, mindre fossil energi,
              en halv miljon fler gröna jobb och mindre kostnader för importerad
              energi.
            </seg>
            <seg xml:id="i-15e7d4a09fadaff5-0">
              Att EU blir självförsörjande på energi och mindre beroende av
              import från andra länder är viktigt. Med utvecklingen i Ryssland
              och Ukraina påminns vi om riskerna med att vara beroende av import
              av energi från mindre stabila stater. Målet bör vara att minska
              importberoendet från osäkra stater och bli självförsörjande på
              förnybar energi som också ger intäkter och gröna jobb.
            </seg>
            <seg xml:id="i-af3f52a4ff596358-0">
              Regeringens snäva perspektiv på ett klimatmål gör att det är
              svårare att klara ett hållbart energisystem, vilket faktiskt är
              utgångspunkten för EU:s arbete med nya mål.
            </seg>
            <seg xml:id="i-7fcaa3555ac40df4-0">
              Även den svenska energimyndigheten säger att bindande mål på
              alla tre områden är det allra bästa och nödvändigt för att nå
              ett energisystem som är hållbart ur alla aspekter. Låt mig citera
              Energimyndigheten: Det betyder att de tre målområdena gemensamt
              ger goda förutsättningar för att driva utvecklingen mot ett energisystem
              som är ekologiskt hållbart, har konkurrenskraftiga energipriser
              och bevarar försörjningstryggheten.
            </seg>
            <seg xml:id="i-b5bde34e57d342ac-0">
              Miljöpartiets besked är tydligt. För att klara klimatutmaningen
              och bygga ett hållbart energisystem bör målet om minskade klimatutsläpp
              vara 60 procent. Andelen förnybar energi bör vara 45 procent och
              målet för energieffektivisering 40 procent.
            </seg>
            <seg xml:id="i-398c5a119e550dba-0">
              Med Sveriges möjlighet att vara ledande i klimatarbetet, den
              unika potentialen för förnybar energi och förutsättningarna för
              energieffektivisering är det under all kritik att alliansregeringen
              nöjer sig med EU-kommissionens förslag, som bara är ett bindande
              mål på 40 procents utsläppsreduktion inom EU. Att alliansregeringen
              påstått att de vill ha ett mer ambitiöst klimatmål genom att räkna
              in 10 procents utsläppsminskningar i andra länder är en dimridå.
              Den som läser regeringens ståndpunkt kan se att det där står att
              regeringen kan tänka sig detta – det är alltså inte ens ett skarpt
              förslag.
            </seg>
            <seg xml:id="i-610178366b863a58-0">
              Miljöpartiet är positivt till att Sverige och EU hjälper till
              med klimatarbetet i andra länder. Miljöpartiet är det parti som
              i budgeten avsatt de pengar för klimatfinansiering som Sverige
              lovat i internationella klimatförhandlingar. Men åtgärder i andra
              länder ska inte användas som ursäkt för att inte minska utsläppen
              på hemmaplan också.
            </seg>
            <seg xml:id="i-677adae029f690d3-0">
              För den som tar del av EU-kommissionens och Energimyndighetens
              analys av vad det innebär om man väljer ett eller tre mål är det
              väldigt svårt att förstå varför regeringen är emot bindande nya
              mål för förnybar energi och energieffektivisering. Vad kan regeringen
              ha emot bättre folkhälsa, minskade kostnader för importerad energi,
              fler gröna jobb och minskad användning av fossil energi? Kanske
              gavs svaret när den moderate EU-parlamentarikern Christofer Fjellner
              sade i radion förra veckan att ett mål för förnybar energi skulle
              hota den svenska kärnkraften. Det tycks alltså som att möjligheterna
              och fördelarna med tre bindande mål hindras av att allianspartierna
              väljer kärnkraften.
            </seg>
            <seg xml:id="i-6c72b2b86217834d-0">
              Detta hindrar att Sverige bidrar till ett tydligt globalt ledarskap
              i klimatfrågan. Om EU:s medlemsländer enas om en ambitiös position
              ökar möjligheterna för EU att driva på för ett globalt, rättvist
              och bindande klimatavtal vid klimattoppmötet i Paris nästa år.
              Om EU däremot misslyckas med att visa ledarskap blir förhandlingarna
              i Paris betydligt svårare.
            </seg>
            <seg xml:id="i-a972ca6188d76528-0">
              EU-kommissionen har tidigare visat på att det hållbara, fossilfria
              samhället är en möjlighet, men bara om de politiska ambitionerna
              inom klimat- och energiområdet stärks. Miljöpartiets mål är 100
              procent förnybar energi, och Sverige har unika möjligheter. Att
              snabbt öka andelen förnybar energi har också visat sig vara både
              enklare och billigare än vad de flesta har trott.
            </seg>
            <seg xml:id="i-7f9992cfd89858db-0">
              Sverige nådde förnybarhetsmålet för 2020 åtta år i förtid. Om
              EU bygger ut den förnybara energin i samma takt som de två senaste
              åren kommer andelen förnybar energi av den totala energianvändningen
              i EU att vara över 40 procent år 2030. Att regeringen i detta
              läge nöjer sig med ett frivilligt mål på 27 procent kan i ljuset
              av detta knappast kallas ambitiöst. Regeringens mål innebär alltså
              att vi ska sänka utbyggnadstakten av förnybar energi.
            </seg>
            <seg xml:id="i-3ad7f26a6d5e3c02-0">
              Alliansregeringen brukar rösta nej till Miljöpartiets förslag
              om klimatåtgärder i Sverige och säga att klimatarbetet ska ske
              i EU och internationellt. Men nu sviker man när vi har chansen
              att påverka EU:s klimatposition. Sverige är ett litet land, men
              vårt inflytande sträcker sig långt utanför våra gränser. För att
              EU verkligen ska anta den ambitiösa klimatplanen till 2030 som
              kan ge FN-förhandlingarna en skjuts framåt måste några medlemsländer
              visa vägen. Låt oss använda vårt inflytande och vårt höga anseende
              i klimatfrågan till att göra detta.
            </seg>
            <seg xml:id="i-5f84e872ee64bec0-0">
              Den som tar klimatansvar och vill nå ett hållbart energisystem
              ser behovet av tre bindande mål.
            </seg>
          </u>
          <note xml:id="i-ec38beb84dd65925-0">
            Fru talman! Jag yrkar bifall till reservation 2.
          </note>
          <note type="speaker" xml:id="i-3fe32bdaef4624f7-0">
            Anf. 123 ANNA HAGWALL (SD):
          </note>
          <u who="anna_hagwall_738c73" xml:id="i-cacbeeeb5b4e980a-0">
            <seg xml:id="i-8c0999c24668b024-0">
              Fru talman! Den första tanke som slår mig när jag läser om begreppet
              ramverk är att det finns goda krafter som vill skapa en bättre
              värld att leva i för oss alla. Dessa goda och kloka krafter identifierar
              problemen före oss andra, funderar på lösningar och effektiva
              åtgärder för att vi ska uppnå just en bättre värld. Vi kan känna
              tacksamhet för dessa krafter. Utan dem skulle inte världen vara
              den underbara plats som vi nu lever på. Då tänker jag på många
              av livets aspekter, som människors lika värde, jämställdhet och
              demokrati, som många före oss kämpat för och som vi njuter av
              i dag.
            </seg>
            <seg xml:id="i-8044d836983749ae-0">
              Klimatproblematiken har mänskligheten inte känt till förut. Det
              är under vår tid som problemet har uppkommit, och det bör lösas
              av oss. Just i en sådan stor fråga måste vi samarbeta, ge och
              ta för att inte förvärra och omöjliggöra för kommande generationer
              att leva ett fullgott liv på vår planet.
            </seg>
            <seg xml:id="i-a9b103f42c119d95-0">
              Oavsett vilken politisk bakgrund vi utgår ifrån kan vi enas om
              att klimatet är viktigt för alla, och jag är säker på att alla
              vi här vill väl ur vår egen synvinkel. Vi hör ju till de små kämpar
              och de goda krafter som driver frågan till lösning. Vi måste dock
              nyansera problemlösningen och försöka förstå varandras ståndpunkter.
            </seg>
            <seg xml:id="i-a3d75f85d12a8b0c-0">
              Fru talman! I de bästa av världar skulle man kunna gå till verket
              och genomdriva effektiva lösningar på problemet. Vi har dock en
              verklighet där andra aspekter i livet sätter vår problemlösningsförmåga
              på prov.
            </seg>
            <seg xml:id="i-f6347e6d838ac2d5-0">
              Skillnaderna mellan länderna även i vår europeiska union är olyckligtvis
              så stora att samma lösningar inte fungerar överallt. Länder som
              fortfarande har svårigheter att ge sin befolkning basbehoven tillfredsställda
              är mindre benägna att kräva ännu mer uppoffringar av sin befolkning.
              En människa som inte kan försörja sig och som ständigt är otrygg
              och orolig för sin existens har varken råd eller tid att tänka
              på klimatförändringar.
            </seg>
            <seg xml:id="i-1120faa73feb0849-0">
              Välmående länder som Sverige med hög levnadsstandard och tillhörande
              hög energiförbrukning måste naturligtvis ta sitt ansvar för lösningen.
              Sverige har alltid varit ett föregångsland i internationella sammanhang
              i just liknande frågor som vi nu behandlar.
            </seg>
            <seg xml:id="i-a4719f96bee7c127-0">
              I vår riksdag finns det partier som önskar långtgående förändringar
              som mitt parti tycker kan äventyra vår ekonomi och konkurrenskraft.
              Det är önskvärt att vilja det bästa och jobba för det, men även
              att vara realistisk och en smula partisk. Att i första hand gynna
              sitt eget lands intressen anser vi inte vara fel. Försämringar
              och sänkt levnadsstandard kan göra att acceptansen för miljöpolitik
              kommer att sjunka.
            </seg>
            <seg xml:id="i-c8080551102fe89a-0">
              Fru talman! Målet för minskade utsläpp av växthusgaser är satt
              till 40 procents minskning till 2030. Kommissionen tycker att
              EU bör vidta ytterligare åtgärder och att större åtaganden för
              EU i de internationella förhandlingarna kan balanseras med investeringar
              i internationella utsläppsminskningsenheter.
            </seg>
            <seg xml:id="i-5b95f82cef265348-0">
              Vår uppfattning är att bindande mål för att minska utsläppen
              av växthusgaser inte får äventyra vare sig de enskilda nationernas
              eller hushållens ekonomi. Det är nödvändigt att åtaganden inom
              EU kopplas till ansträngningar att komma fram till bindande mål
              på global nivå. Konkurrenskraften för såväl den svenska som den
              europeiska industrin får inte försämras i den utsträckningen att
              produktion flyttas till länder med mindre ambitiös klimatpolitik.
            </seg>
            <seg xml:id="i-9a8f6d40a58cfeee-0">
              Det bör göras en djupare konsekvensanalys av att en ambitiös
              klimatpolitik ensidigt förs i en begränsad del av världen, dit
              vi hör. EU står trots allt för bara 11 procent av världens utsläpp.
            </seg>
            <seg xml:id="i-dd36e82e980664b6-0">
              I det här sammanhanget vill jag framhålla vår åsikt att kärnkraften
              bör lyftas fram i stället för att man, som nu, gör försök att
              förbjuda och motarbeta den. Kärnkraftens höga effektivitet med
              säker produktion av el och minimala utsläpp av växthusgaser borde
              likställas med förnybara energikällor. Vi borde satsa mer på forskning
              för att ta vara på denna fantastiska energiproduktionsteknik och
              effektivisera utvinningen av energi ur uranråvaran. Flera länder
              i vår omvärld har insett att kärnkraften kan lösa deras energiproblem,
              att de kan förse sin befolkning med billig el för industrin och
              för behovet att värma sig och använda elektriska apparater, som
              hör till standarden i de utvecklade länderna. Låt oss unna dem
              det.
            </seg>
            <seg xml:id="i-55720c9a6573caf4-0">
              Det är mycket olyckligt att just en framgångsrik industrination
              som Tyskland har låtit sin energipolitik påverkas av en naturkatastrof
              och vidtagit åtgärder för att tillfredsställa en extrem opinion.
              Om man ändå hade vunnit på det, men det visar sig att bortfallet
              måste kompenseras med föråldrad teknik som kolkraftverk, som absolut
              inte gynnar minskningen av koldioxidutsläpp. Där ser man att orealistisk
              och icke genomtänkt politik kan förvärra läget.
            </seg>
            <seg xml:id="i-abd7264e73dac871-0">
              Energieffektivisering hör till de åtgärder som bidrar till måluppfyllelse.
              Vi tycker att effektiviseringen ska uppnås inte genom att man
              avstår från en klok användning av energi utan genom att man utvecklar
              tekniker som höjer produktiviteten. På den punkten ligger vi i
              framkant med bra innovationer och fiffiga lösningar att bidra
              med som vi gärna exporterar till andra länder.
            </seg>
            <seg xml:id="i-1cb4680748f11e22-0">
              Vi kan inte föreställa oss hur en integrerad europeisk energimarknad
              kommer att fungera med så olika utgångspunkter. I vissa länder
              är behovet av investeringar i grundläggande infrastruktur gigantiskt.
              Vem betalar de investeringarna? Hur mycket av resurstransferering
              är rimligt mellan länderna? EU-medborgarna börjar reagera på orättvis
              fördelning av pengarna, och stödet för EU kan markant minska när
              medborgarna inser hur mycket de offrar av sina inkomster för projekt
              som de inte har inflytande över. Därtill kan kriser i världen,
              såväl politiska som ekonomiska, skärpa kraven på att man ser mer
              till sitt eget hus än blir en gåvogivare av stora mått.
            </seg>
            <seg xml:id="i-3b99ab755928366a-0">
              Sverige har ett fint läge med kloka politiska beslut i det förflutna.
              Vi har en ansvarsfull klimatpolitik med minimala utsläpp och en
              bra utveckling av förnybart, och vårt tekniska kunnande är en
              förebild för andra när det gäller energieffektivisering. Vår försörjning
              är bra, vilket är extra viktigt i dessa dagar med Ryssland som
              oberäknelig aktör i vårt närområde. Nu önskar vi att även andra
              länder och stora ekonomier tar sitt ansvar.
            </seg>
            <seg xml:id="i-9ccb36095afc7736-0">
              Låt oss behålla vårt fina försprång och vara varsamma om det
              som har uppnåtts. Ingen tjänar på att Sverige förlorar sin konkurrenskraft
              och att medborgarna får det sämre på grund av för hårda klimatlöften.
            </seg>
          </u>
          <note xml:id="i-1a67a37995a4b905-0">
            Därmed yrkar jag bifall till reservation 3.
          </note>
          <note type="speaker" xml:id="i-3303da2f1da9bbe0-0">
            Anf. 124 BÖRJE VESTLUND (S) replik:
          </note>
          <u who="borje_vestlund_809cde" xml:id="i-c4e52bbdb75dbdcc-1">
            <seg xml:id="i-7f4b43decf480061-0">
              Fru talman! Sverigedemokraterna har en radikalt annorlunda klimat-
              och energipolitik än vad vi andra har. Vi vill gå åt ett håll,
              och sedan kan vi ha lite olika uppfattningar om hur fort det ska
              gå. Men i detta fall sägs det smått häpnadsväckande saker.
            </seg>
            <seg xml:id="i-3b3353f111dca470-0">
              Inte minst när vi var på delegationen i Polen förundrade vi oss
              över en del saker. Vi har den uppfattningen i Sverige, och i många
              andra delar av framför allt Europa och i andra delar av världen,
              att just utbyggnaden av förnybar energi, att få fram ett mer hållbart
              energisystem, innebär många arbetstillfällen. Jag talade i mitt
              anförande om de nya gröna jobben.
            </seg>
            <seg xml:id="i-9d21bf0a1e39611c-0">
              Jag skulle vilja att Anna Hagwall ger exempel på hur tillväxten
              och välfärden kan skadas av att man har mer förnybar energi.
            </seg>
            <seg xml:id="i-eaf5fb80bea6d157-0">
              Jag skulle också vilja ställa en annan fråga. Vi har haft många
              kärnkraftsdebatter i denna sal, och det har sagts att kärnkraften
              är billig energi. Då pratar man oftast om ny kärnkraft. Finns
              det några belägg för att den är billigare än förnybar energi?
            </seg>
          </u>
          <note type="speaker" xml:id="i-8e9ae734090db3b2-0">
            Anf. 125 ANNA HAGWALL (SD) replik:
          </note>
          <u who="anna_hagwall_738c73" xml:id="i-cacbeeeb5b4e980a-1">
            <seg xml:id="i-6a3af4d408e831c9-0">
              Fru talman! När det gäller kärnkraft vet både ni och Alliansen
              mycket väl att kärnkraftstekniken och elförsörjningen med kärnkraft
              har gett Sverige ett väldigt bra försprång i välstånd, utveckling
              av industri och levnadsstandard.
            </seg>
            <seg xml:id="i-31395e461b1567f2-0">
              Jag skulle vilja ställa en motfråga till Börje Vestlund. När
              ni nu driver att kärnkraften ska minimeras och avvecklas tror
              jag inte att ni kommer att bli särskilt populära bland era väljare
              som jobbar i den tunga industrisektorn. De är inte för att ni
              ska avveckla kärnkraften. De är livrädda för att deras arbeten
              ska upphöra om industrin flyttar från Sverige då man inte längre
              kommer att ha råd att driva fabrikerna med de höga energipriserna.
            </seg>
            <seg xml:id="i-384b340bf26762aa-0">
              Svara på den frågan i stället: Hur har ni tänkt? Ni har aldrig
              gett besked om hur ni har tänkt i den frågan. Jag tror att era
              väljare är väldigt nyfikna på om ni tänker avveckla kärnkraften
              eller om ni vill stödja den.
            </seg>
          </u>
          <note type="speaker" xml:id="i-8cb9bff501a80e10-0">
            Anf. 126 BÖRJE VESTLUND (S) replik:
          </note>
          <u who="borje_vestlund_809cde" xml:id="i-c4e52bbdb75dbdcc-2">
            <seg xml:id="i-1edfe5ec782f0aa0-0">
              Fru talman! Vi har haft samma uppfattning om energipolitiken
              i ganska många år, det vill säga att vi vill avveckla kärnkraften
              i den takt vi kan få fram förnybar energi. Det är vad vi har tagit
              upp på inte bara en partikongress utan fyra fem partikongresser.
              Där har vi sagt precis samma sak, så vi är ganska klara när det
              gäller det.
            </seg>
            <seg xml:id="i-c906001bac0c742c-0">
              Jag är inte så orolig för industrin och industrins folk. De som
              har kritiserat oss mest är Pappersindustriarbetareförbundet, som
              jag träffar med jämna mellanrum. I dag kan de konstatera: Det
              här kanske kan fungera bra. Men man måste avvakta – det ska inte
              ske någon förtida avveckling. Men det kommer att växa fram förnybar
              energi.
            </seg>
            <seg xml:id="i-b44b31dbc47ed394-0">
              Jag tycker att vi är solklara. Jag tror inte att det här är vårt
              stora problem. Jag tror inte att vi mister väljare på grund av
              energipolitiken. Det finns kanske annat som man kan kritisera
              oss för och där vi möjligen kan mista väljare, men inte i just
              detta fall.
            </seg>
            <seg xml:id="i-d51074a9e9b39d95-0">
              Anna Hagwall säger att kärnkraften har gett oss billig energi.
              Ja, just det! Den har gett oss billig energi, men kommer den att
              göra det när man bygger ny kärnkraft? Det är ju där problemet
              ligger. Vi vet till exempel att erfarenheterna från Finland är
              att kärnkraften kommer att bli en förhållandevis dyr energi för
              finnarna.
            </seg>
          </u>
          <note type="speaker" xml:id="i-eb6339a6f9d833e7-0">
            Anf. 127 ANNA HAGWALL (SD) replik:
          </note>
          <u who="anna_hagwall_738c73" xml:id="i-cacbeeeb5b4e980a-2">
            <seg xml:id="i-f50ac48a44b56f0b-0">
              Fru talman! Den negativa inställningen på sista tiden till att
              satsa på kärnkraft har inte gynnat kärnkraftsindustrin. Ni har
              bidragit till att man inte har forskat och satsat på det området.
              Jag tror att en väl fungerande kärnkraftsindustri och kärnkraftverk
              kommer att producera bra och billig energi.
            </seg>
            <seg xml:id="i-2765b27a4e3bd64f-0">
              Den förnybara energin måste ha stora subventioner, så jag tror
              tyvärr inte att den är lösningen på alla problem. Det är klart
              att mitt parti också är för att man ska övergå till förnybar energi
              mer och mer, och naturligtvis energieffektivisering. Men just
              nu är vi inte i det läget att vi kan avveckla kärnkraftverk och
              övergå till enbart förnybart, för det skulle kosta svenska folket
              alldeles för mycket.
            </seg>
          </u>
          <note type="speaker" xml:id="i-9618802f4500480d-0">
            Anf. 128 JENS HOLM (V):
          </note>
          <u who="jens_holm_9bd66a" xml:id="i-c78b771b2b271c20-2">
            <seg xml:id="i-9f037c1d84e3c327-0">
              Fru talman! Vi debatterar EU:s klimat- och energipolitik fram
              till 2030, men det är här och nu vi fattar de beslut som formar
              den framtiden.
            </seg>
            <seg xml:id="i-c3e8fde2a4fd7048-0">
              Ibland när man debatterar klimatpolitik kan man få intrycket
              att klimatförändringarna är någonting som sker någon gång i framtiden
              och att det är lite diffust vad som egentligen kommer att ske.
              Då tycker jag att vi kan se oss om i världen.
            </seg>
            <seg xml:id="i-23784c03bf053dbc-0">
              Vi kan titta på länder i syd. Vi kan till exempel åka till Bangladesh
              och se konsekvenserna av de stora översvämningar som har varit
              där de senaste åren som en följd av extrema väderhändelser som
              i sin tur är en följd av att havet stiger. Hundratusentals människor
              har varit tvungna att lämna sina hem där.
            </seg>
            <seg xml:id="i-a27fda5328156f9d-0">
              Vi skulle kunna resa till Afrika söder om Sahara, till exempel
              till Botswana där skördarna blir allt mindre, öknen breder ut
              sig och människor får allt svårare att klara brödfödan.
            </seg>
            <seg xml:id="i-c8a543d993538ac3-0">
              Vi skulle också kunna resa till de små öarna norr om Australien,
              till exempel till Tuvalu. Det landet försöker få till ett befolkningsavtal
              med Nya Zeeland för att flytta hela sin befolkning från sina öar
              eftersom öarna bokstavligen översvämmas av havet, som hela tiden
              stiger som en direkt följd av klimatförändringarna.
            </seg>
            <seg xml:id="i-abbef6b8b5c591c7-0">
              När vi pratar om klimatförändringar som någonting som sker i
              framtiden tycker jag alltså att vi ska komma ihåg att i fattiga
              länder är de en realitet – de sker här och nu.
            </seg>
            <seg xml:id="i-c681709138edb2b9-0">
              Jag tycker också att vi ska komma ihåg att vi i den utvecklade
              delen av världen, den industrialiserade delen av världen, har
              ett historiskt ansvar för klimatförändringarna. Det är vi som
              står för ungefär 70 procent av de totala utsläppen av växthusgaser
              sedan någon gång i mitten av 1800-talet.
            </seg>
            <seg xml:id="i-72d5f013ae80c7e6-0">
              Det står också inskrivet i det dokument som ligger till grund
              för de globala klimatförhandlingarna, FN:s klimatkonvention, att
              det är de rika länderna – de så kallade Annex I-länderna – som
              ska gå före och minska sina utsläpp, hjälpa de fattiga länderna
              att minska sina utsläpp samt hjälpa de fattiga länderna med kapital
              och med ny, grön teknik.
            </seg>
            <seg xml:id="i-882fa3fd5489d31e-0">
              Vi i Sverige och vi i Europa har alltså ett stort ansvar. Jag
              tycker att man ska se det här förslaget mot den bakgrunden.
            </seg>
            <seg xml:id="i-9ac5f19d66d81920-0">
              När jag tittar på förslaget som kommer från EU-kommissionen och
              på hur den svenska borgerliga regeringen har hanterat de nya klimat-
              och energimålen i det förslaget känns det som om regeringen väldigt
              mycket har varit busy doing nothing. Man har inte gjort någonting.
            </seg>
            <seg xml:id="i-b6f41f5760fcc725-0">
              I våras för ett år sedan kom grönboken från kommissionen om klimat-
              och energipolitiken för EU. Vad svarade den borgerliga regeringen
              på det? Gjorde regeringen några inspel i form av konkreta mål
              för minskade utsläpp, för energieffektivisering, för förnybar
              energi, för hur man skulle kunna reformera handelssystemet med
              utsläppsrätter? Nej, det var knäpptyst.
            </seg>
            <seg xml:id="i-84080fc47294829a-0">
              När vi har debatterat frågan i EU-nämnden eller i interpellationsdebatter
              med ansvariga ministrar här i kammaren har det varit knäpptyst.
              Man har inte velat ange någon konkret svensk position.
            </seg>
            <seg xml:id="i-77a4791823504ba2-0">
              Som nämndes här tidigare av både Börje Vestlund och Lise Nordin
              har flera EU-länder, bland annat Danmark, Tyskland, Frankrike
              och några länder till, gjort inspel med konkreta förslag till
              EU-kommissionen. De vill bland annat ha bindande mål för förnybar
              energi. Sverige var inte med och skrev under det brevet, som skickades
              in till kommissionen i slutet av förra året, och jag frågar mig
              varför. Jag frågar mig varför den här regeringen har missat chans
              efter chans att förbättra förslaget om den framtida klimat- och
              energipolitiken.
            </seg>
            <seg xml:id="i-c5de26f1fbd6eac8-0">
              Till slut, lite under galgen får man säga, kom regeringen med
              den svenska positionen. Det var inte direkt någon förbättring
              av EU:s klimatpolitik. Sverige säger att det vi ska bidra med
              är att Sverige utöver de förslag som finns nu inte vill ha några
              andra bindande mål för förnybar energi eller energieffektivisering
              utan bara ett mål för minskade utsläpp.
            </seg>
            <seg xml:id="i-7f9490e2154f2b84-0">
              Ministrarna Lena Ek och Anna-Karin Hatt säger att man vill ha
              ett högre mål för minskade utsläpp. Man ska nämligen köpa utsläppskrediter
              i andra länder. Det är väldigt osäkert om det förfarandet över
              huvud taget bidrar till minskade utsläpp. Det vi vet helt säkert
              är att det inte ställer om Sverige och att det inte ställer om
              Europa. Det skjuter bara den viktiga klimatutmaningen framför
              oss.
            </seg>
            <seg xml:id="i-f7e1a382b48ff4c9-0">
              Vi i Vänsterpartiet tycker att det är viktigt med internationellt
              samarbete, men vi tycker att det är en väldigt viktig principiell
              fråga att vi när vi sätter upp nationella klimatmål gör det här,
              på hemmaplan, för vi har att ta ansvar för våra utsläpp.
            </seg>
            <seg xml:id="i-697fc95673e4a9d4-0">
              Sedan ska vi hjälpa andra länder i den fattiga delen av världen
              med till exempel ett klimatbistånd. Det klimatbiståndet ska bestå
              av nya, additionella medel. Man ska inte göra som regeringen gör:
              ta pengar från biståndsbudgeten och kalla det för klimatbistånd.
            </seg>
            <seg xml:id="i-47521240e0094283-0">
              Vi i Vänsterpartiet vill bidra till debatten med att föreslå
              tre konkreta bindande mål för minskade utsläpp. Vi vill att utsläppen
              ska minska med minst 60 procent till 2030, vi vill ha minst 45
              procent förnybar energi och vi vill att industrin ska energieffektivisera
              sin verksamhet med minst 40 procent. Det ska vara bindande mål
              på EU-nivå.
            </seg>
            <seg xml:id="i-bd8e3f1deea8ec46-0">
              Med anledning av det vill jag yrka bifall till Vänsterpartiets
              reservation 4. Men jag är inte riktigt klar än.
            </seg>
            <seg xml:id="i-cb3f735713d0f8a8-0">
              I vårt inspel lägger vi också fram konkreta förslag på hur EU:s
              handelssystem för utsläppsrätter ska kunna förbättras. Handelssystemet
              EU ETS brukar ju kallas EU:s främsta styrmedel för att minska
              utsläppen.
            </seg>
            <seg xml:id="i-d31c6314ffbdba4c-0">
              Hur har det då gått med handelssystemet? Jo, om vi tittar på
              till exempel priset på en utsläppsrätt inom handelssystemet ser
              vi att det i dag ligger på ungefär 40 kronor per ton. Det kan
              jämföras med priset på ett ton utsläpp i Sverige med vår koldioxidskatt
              – det ligger på drygt 1 000 kronor.
            </seg>
            <seg xml:id="i-58cf73369322457e-0">
              Det är alltså en skillnad på faktor 40 mellan EU:s handelssystem
              och vår svenska koldioxidskatt. Det är så otroligt billigt att
              släppa ut inom det europeiska handelssystemet att kolkraften grasserar
              runt om i Europa och det blir allt svårare att ställa om till
              förnybart. Därför behövs en grundläggande reform av EU:s handelssystem
              med utsläppsrätter.
            </seg>
            <seg xml:id="i-c4f047e164d87a7f-0">
              Vi i Vänsterpartiet vill ha ett lägre utsläppstak inom handelssystemet.
              Det innebär konkret att den linjära utsläppskurvan som man brukar
              prata om – alltså hur mycket man ska minska antalet utsläppsrätter
              inom systemet och hur brant den kurvan ska vara – ska vara brantare.
              Vi vill kort och gott att det ska finnas färre utsläppsrätter
              inom handelssystemet. Får vi färre utsläppsrätter kan vi få upp
              priset på att släppa ut.
            </seg>
            <seg xml:id="i-d06d17405cecd9a7-0">
              Vi tycker också att man ska överväga att införa ett prisgolv
              på utsläppsrätterna. Om priset sjunker under en viss nivå ska
              man inte kunna handla inom systemet, för då blir det helt enkelt
              för billigt. Vi måste göra allt vi kan för att se till att det
              blir dyrare att släppa ut inom Europa.
            </seg>
            <seg xml:id="i-385e135e0ce8b38e-0">
              Jag tycker också att man ser ett stort stöd för en ambitiös klimat-
              och energipolitik på Europanivå. Nyligen kom det en ny eurobarometer
              från EU-kommissionen som konstaterade att ungefär 80 procent av
              EU:s medborgare ser en skarp klimatpolitik inte bara som en bra
              sak för klimatet utan också som ett sätt att komma ut ur den ekonomiska
              krisen och skapa många nya jobb.
            </seg>
            <seg xml:id="i-1aa7e6470ca075f9-0">
              Vi vet sedan tidigare att det finns ett väldigt starkt stöd i
              Sverige för en ambitiös klimatpolitik och inte minst för förnybar
              energi, till exempel vindenergi och solkraft. Egentligen har vi
              alltså alla förutsättningar att ha en ambitiösare klimat- och
              energipolitik i Sverige. Jag frågar mig: Om inte Sverige kan ta
              det här ansvaret och driva på för en ambitiösare klimatpolitik
              på EU-nivå, vilket land ska då göra det?
            </seg>
            <seg xml:id="i-bd19ba9c2bef3bbc-0">
              Jag tänker på den filippinske förhandlaren Naderev Yeb Saño,
              som jag träffade på klimattoppmötet i Warszawa i höstas. Han hungerstrejkade
              under hela klimattoppmötet eftersom han verkligen ville se en
              förändring där. I ett av sina anföranden sade han: Om inte vi
              – vem? Om inte här – var? Om inte nu – när? Jag tycker att det
              är precis det som det handlar om. Det är här och nu vi kan fatta
              de avgörande besluten som ska ställa om Europa och Sverige. Låt
              oss därför göra det!
            </seg>
          </u>
          <note type="speaker" xml:id="i-63a5f05302855601-0">
            Anf. 129 LARS HJÄLMERED (M):
          </note>
          <u who="unknown" xml:id="i-2ffe48f3cad1b64d-28">
            <seg xml:id="i-557438231562bb15-0">
              Fru talman! Jag tänkte börja med siffrorna 20 och 50. Det är
              ungefär så klimatstatistiken ser ut för Sverige just nu, den som
              vi officiellt rapporterar. Vi har minskat våra utsläpp i Sverige
              med ungefär en femtedel sedan 1990. Samtidigt har vår ekonomi
              växt med mer än 50 procent. Det är ingen slump att det blivit
              på det sättet, utan det beror på en serie kloka beslut som tog
              sin utgångspunkt i tidigt 90-tal med en koldioxidbeskattning och
              fortsatta reformer, rätt mycket under alliansregeringen, de senaste
              åren.
            </seg>
            <seg xml:id="i-56c5b77d70f8133e-0">
              20/50 är viktigt av fler skäl. I praktiken innebär det att vi
              kan kombinera en växande ekonomi med sjunkande utsläpp. Det är
              såklart viktigt för oss i Sverige som värderar företagsamhet och
              jobb och de skatteintäkter det ger för att kunna finansiera det
              vi vill med skola, infrastruktur och en mängd andra saker. Det
              är också viktigt som ett föredöme för många länder, som inte sällan
              har sin utgångspunkt i en välståndsnivå under Sveriges och som
              vill ha en ekonomisk utveckling, länder som ofta varit förvisade
              till ökad användning av fossil energi och ökade utsläpp. Sverige
              kan användas som ett exempel på att så inte måste vara fallet.
            </seg>
            <seg xml:id="i-a840160c3445ddd0-0">
              Ser vi sedan ut i världen, fru talman, vill jag utifrån de lite
              dystra sakerna som gäller klimat ändå hävda att vi haft en fantastisk
              utveckling de senaste decennierna. Jag tycker inte att vi ska
              tappa det perspektivet. Om vi tittar på den ekonomiska utvecklingen
              och globaliseringen ser vi att i praktiken hundratals miljoner
              människor har lyfts ur fattigdom de senaste decennierna. Världen
              kommer att kunna nå FN:s millenniemål om en halverad världsfattigdom.
              Många människor kan nu ta del av ett välstånd som vi i Sverige
              länge kunnat ta för givet.
            </seg>
            <seg xml:id="i-7fca7b5adf296657-0">
              Men problemen finns där såklart, fru talman. Fortfarande lever
              miljarder människor i fattigdom, och det skriks efter ekonomisk
              utveckling och välståndsmöjligheter. Det ligger förstås en utmaning
              i att kunna kombinera en sådan utveckling, men det måste inte
              gå hand i hand med fossilanvändning och ökade utsläpp. Sverige
              är och kan i detta vara ett föredöme med 20 och 50. Vi har visat
              att vi kunnat kombinera ekonomisk utveckling med minskade utsläpp.
              Vi har bland de lägsta utsläppen i världen i relation till vår
              ekonomi. Om vi jämför Sverige med OECD ser vi att vi ligger på
              ungefär hälften av snittet i OECD. Men mycket återstår att göra.
              Låt oss vara ärliga med det. Jättemycket återstår för Sverige
              och för andra länder.
            </seg>
            <seg xml:id="i-976aad7f1cd7005e-0">
              Det vi nu diskuterar är ett ramverk för EU för tiden fram till
              2030. Tanken är att EU:s 28 medlemsländer ska kunna enas om mål
              för energi och klimat och att det ska vara en grund för de FN-förhandlingar
              som förhoppningsvis ska landa i ett ramverk i Paris 2015. Där
              ligger en viktig poäng, fru talman. Ska vi klara klimatutmaningen,
              som flera tidigare talare varit inne på, handlar det om att världen
              måste samlas i någon typ av ramverk, ett gemensamt ställningstagande.
              Naturligtvis måste länder ta olika ansvar, men det behövs någon
              typ av gemensamt ramverk. Det är världens lösning. Sverige står
              för en försvinnande liten del av utsläppen, men vi har ett fortsatt
              stort ansvar. Det är dock en global lösning som måste till.
            </seg>
            <seg xml:id="i-cdf050ce6cc053b6-0">
              Vår linje i Alliansen är att EU ska besluta om klimatmål till
              2030, före FN-konferensen 2015. Låt oss börja där. Det är inte
              alla medlemsländer som tycker att man ska göra på det sättet,
              men det är det första viktiga ställningstagandet. Det andra är
              att vi vill ha ett mål om att minska utsläppen på EU-nivå med
              40 procent till 2030. Vi tycker att det ska kunna ökas till 50
              procent om vi gör en överenskommelse med andra utvecklade länder
              om ett gemensamt mål för förnybar energi på minst 27 procent,
              men vi tycker att det målet ska vara frivilligt. Länderna ska
              själva se på vad sätt de bäst kan bidra till målets uppfyllande.
              Vi tycker såklart att energieffektivisering är bra, men vi väntar
              in de utvärderingar som sker.
            </seg>
            <seg xml:id="i-081653c9a484e278-0">
              Vad händer då i dag? Det kan kanske vara läge att stanna upp
              lite grann. Låt oss konstatera att vi i Sverige har en samlad
              klimat- och energipolitik. Vi har tydliga utsläppsmål för Sverige.
              Våra egna utsläpp ska ned med 40 procent till 2020. Vi arbetar
              med visionen om en fossiloberoende fordonsflotta till 2030 och
              det långsiktiga målet om ett klimatneutralt Sverige 2050.
            </seg>
            <seg xml:id="i-25f25ebed811566e-0">
              Vi vill hålla fast vid ett robust energisystem på tre ben där
              vi värnar vattenkraften, välkomnar förnybar energi och också öppnar
              för att kunna ersätta kärnkraften. Det är ett system som redan
              i dag till stora delar ger produktion av energi utan utsläpp av
              koldioxid. Klimatpolitiken och energipolitiken är något som vi
              kombinerar med ansvar för ekonomin och en jobbpolitik. Det är
              rätt viktigt att betona att de väldigt mycket hänger ihop. Har
              man inte ordning och reda i ekonomin och en jobbpolitik får vi
              inte resurser för att kunna ha en miljöbudget.
            </seg>
            <seg xml:id="i-2f5368524c30576a-0">
              Vi får heller inte resurser till att exempelvis investera i ett
              så viktigt framtidsområde som forskning. Inom forskningen läggs
              över 1 miljard kronor på energirelevant forskning. Fullt utbyggt
              läggs i den nya forskningspolitiken 34 miljarder kronor, vilket
              långsiktigt bygger upp den svenska konkurrenskraften med nya idéer,
              nya företag, nya lösningar. Jag vill hävda att ny kunskap är en
              avgörande del av en ambitiös och ansvarsfull klimatpolitik. Det
              måste ses jämte de saker vi beslutar om att göra i Sverige och
              tillsammans i Europa samt jämte de internationella överenskommelserna.
            </seg>
            <seg xml:id="i-10978089e336164d-0">
              Alliansen har alltså en gemensam uppfattning om vad vi tycker
              om ramverket för EU till 2030. S, MP och V försöker i debatten
              ge sken av att de är eniga. De är eniga om att vi inte ska ha
              ett utan tre mål, men i övrigt spretar siffrorna. Vi kan tycka
              att det finns fördelar med att försöka hålla sig till ett klimatmål.
              Det finns forskning som tyder på att det kanske är det mest kostnadseffektiva.
              Man kan dock ställa sig frågan varför annars EU-kritiska partier
              som MP och V på detta sätt vill flytta makt från Helsingfors till
              Bryssel.
            </seg>
            <seg xml:id="i-943e86dbd897d7f8-0">
              En sak som diskuteras mycket är vad man vill med den förnybara
              energin. Det är noterbart är Börje Vestlund och Socialdemokraterna
              presenterar en siffra som enligt impact assessment, alltså den
              grund EU-kommissionen har när den tittar på vad det skulle betyda
              för Sverige, innebär att man avvecklar kärnkraften och därmed
              kan räkna med rätt kraftigt höjda el- och energipriser. Det nämner
              inte Börje Vestlund i sitt anförande. Det ärliga hade väl varit
              att till energiintensiva och andra företag sända signalen att
              vi inte behöver den energin och att basindustrin får räkna med
              höjda el- och energipriser. Det hade varit den ärliga signalen,
              kan jag tycka.
            </seg>
            <seg xml:id="i-6a4072b8484f11f0-0">
              Avslutningsvis, fru talman, vill jag säga att Sverige har gjort
              mycket, och vi är på många sätt ett föredöme. Men vi har mycket
              kvar att göra här hemma, i Europa och framför allt internationellt
              för att kunna landa i ett viktigt ramverk.
            </seg>
          </u>
          <note xml:id="i-117b17e4961d3141-0">
            I detta anförande instämde Mats Odell (KD).
          </note>
          <note type="speaker" xml:id="i-cb143e9b6965afc0-0">
            Anf. 130 JENS HOLM (V) replik:
          </note>
          <u who="jens_holm_9bd66a" xml:id="i-c78b771b2b271c20-3">
            <seg xml:id="i-fb8e6052155c17fe-0">
              Fru talman! Moderaterna har kanske inte gjort sig kända som det
              parti som varit klimatets förkämpe, men jag tycker att det var
              många fina ord från Lars Hjälmered. Det vill jag ge honom ett
              visst erkännande för. Men som alla vet är det inte vad vi säger
              som räknas, utan det är vad vi gör.
            </seg>
            <seg xml:id="i-1306f89925847857-0">
              Ordningen på EU-nivå i dag är sådan att det finns tre bindande
              mål: minskade utsläpp, förnybar energi och energieffektivisering.
              Min första fråga till Moderaterna är förstås: Är det en dålig
              ordning? Hade det varit bättre med bara ett mål också i dag? Om
              det inte är på det viset undrar jag: Vad är det som kvalitativt
              ändrar politiken till 2030?
            </seg>
            <seg xml:id="i-c733c99a2fa889ba-0">
              Sedan skulle jag vilja ta upp en annan sak. Den svenska regeringen
              öppnar som ett av få EU-länder för stora uppköp av osäkra internationella
              krediter. Jag känner inte till något annat EU-land som vill ha
              så mycket internationella krediter som det som regeringen föreslår.
              Det är någonting som avfärdas av EU-kommissionen. Kommissionen
              säger att vi måste ställa om i Europa, alltså göra allting på
              hemmaplan. Jag skulle vilja veta om regeringen har någon uppskattning
              av ungefär hur många så kallade CDM-krediter de 10 procent som
              ni öppnar för motsvarar.
            </seg>
          </u>
          <note type="speaker" xml:id="i-8574df934ee83e34-0">
            Anf. 131 LARS HJÄLMERED (M) replik:
          </note>
          <u who="unknown" xml:id="i-2ffe48f3cad1b64d-29">
            <seg xml:id="i-affdf1335cbff785-0">
              Fru talman! Jens Holm konstaterar att det som räknas är handling.
              Sverige har en klimat- och energipolitik med ett nationellt mål
              om att minska utsläppen i Sverige med ungefär 40 procent. Riksdagen
              har beslutat om detta krona för krona och gram för gram. I en
              EU-kontext är det de högsta målambitionerna. Sedan har Jens Holm
              och andra alternativa förslag jämte detta. Det är vi fullt medvetna
              om. Men vi konstaterar att ord går i takt med handling.
            </seg>
            <seg xml:id="i-c27ebf9fe87b7ed2-0">
              I frågan om det ska vara ett eller tre mål kan man landa i olika
              slutsatser. Det finns forskning som talar åt olika håll. Jag lutar
              mig till exempel på nationalekonomisk forskning som brukar peka
              på att det mest kostnadseffektiva är att försöka landa i ett mål
              för att uppnå det övergripande målet, nämligen att få ned klimatutsläppen.
              Det kan finnas för- och nackdelar med det andra sättet. EU-kommissionen
              har till exempel i sina rapporter konstaterat att det i vissa
              avseenden kan finnas fördelar med att ha fler än ett mål men att
              man måste göra massiva skattesänkningar för att de jobbeffekter
              som bland annat Lise Nordin nämnde i sitt anförande ska skapas.
              Det kan vara intressant att se om Vänsterpartiet går till val
              på massiva skattesänkningar för att lägga en grund för fler arbeten
              tillsammans med de tre mål Jens Holm själv nämner i sammanhanget.
            </seg>
            <seg xml:id="i-bcf219965ce205ac-0">
              När det sedan gäller CDM-krediterna och hjälpen till andra länder
              kan man travestera och ta utgångspunkt i vad Jens Holm själv sade
              i sitt anförande. Vi har ett ansvar att hjälpa andra länder i
              andra delar av världen. Utgångspunkten för mig är att vi såklart
              för egen del ska ha ett högt mål för konkreta saker vi gör. Men
              vi ska också genom den typen av mekanismer i vår biståndsbudget
              kunna hjälpa till med både pengar och teknik. Det tycker jag är
              att tydligt ta ansvar i klimatpolitiken.
            </seg>
            <seg xml:id="i-d2232918e30f9d78-0">
              Avslutningsvis ska jag säga att jag tycker att det är märkligt
              att Jens Holm, som annars är en EU-kritisk person, tycker att
              det är bra att på detta sätt kunna flytta makt över den svenska
              energipolitiken från Helsingfors till Bryssel.
            </seg>
          </u>
          <note type="speaker" xml:id="i-7c7da9e6b5671b39-0">
            Anf. 132 JENS HOLM (V) replik:
          </note>
          <u who="jens_holm_9bd66a" xml:id="i-c78b771b2b271c20-4">
            <seg xml:id="i-b210219f6edd5ce2-0">
              Fru talman! Jag ställde en konkret fråga till Lars Hjälmered.
              I dag finns det tre bindande mål på EU-nivå. Är det fel eller
              rätt att vi har det på det sättet på EU-nivå? Det tycker jag är
              ganska viktigt att veta, eftersom det är den ordning som vi har
              att förhålla oss till och som ni nu vill överge. Vänsterpartiet
              är mycket riktigt ett EU-kritiskt parti. Men de här målen finns
              redan här och nu. Det är det vi har att förhålla oss till. Vad
              händer ifall man bara har ett mål för minskade utsläpp? Ja, titta
              på hur EU:s utsläppshandelssystem ser ut och hur mycket det levererar!
              Det är extremt osäkert att lägga alla ägg i en och samma korg.
            </seg>
            <seg xml:id="i-31c4efb1ca6f93ef-0">
              Det är ni som är de ihärdigaste pådrivarna för uppköp av utsläppskrediter.
              Då tycker jag att det vore klädsamt om ni kunde redovisa hur mycket
              utsläppskrediter ni ämnar köpa i framtiden och om det över huvud
              taget finns så mycket utsläppskrediter i världen. Jag ställer
              mig väldigt tveksam till det, måste jag säga.
            </seg>
            <seg xml:id="i-2a87e89ab52793fa-0">
              Lars Hjälmered säger att Sverige har det högsta klimatmålet i
              Europa. Det stämmer inte. Titta på Danmark! De har 40-procentiga
              minskningar som målsättning, men de gör allting på hemmaplan.
              De förlitar sig inte på billiga och osäkra utsläppskrediter. Titta
              på Tyskland! De har 40 procent på hemmaplan. De förlitar sig inte
              heller på billiga och osäkra utsläppskrediter.
            </seg>
          </u>
          <note type="speaker" xml:id="i-75de5acc2e605a8d-0">
            Anf. 133 LARS HJÄLMERED (M) replik:
          </note>
          <u who="unknown" xml:id="i-2ffe48f3cad1b64d-30">
            <seg xml:id="i-12b16de04f05f437-0">
              Fru talman! EU:s utsläppshandelssystem fungerar inte perfekt,
              men som Jens Holm sade i sitt anförande är det kanske det viktigaste
              styrmedel vi har på unionsnivå. Utgångspunkten för oss är att
              vi vidtar sådana åtgärder att vi kan ha en stabilitet och en tillförlitlighet
              i systemet. Det viktiga är att nå det övergripande målet. Systemet
              ska vara ett medel för att klara en minskning av klimatutsläppen
              i Europa i enlighet med de mål länderna kommit överens om. När
              det gäller ett respektive tre mål är inriktningen för oss framöver
              att försöka hålla fast vid ett mål som vi tror är lämpligast och
              som mest kostnadseffektivt gör att vi klarar de uppsatta målen.
            </seg>
            <seg xml:id="i-57ddf4d726bf3164-0">
              När det gäller CDM återstår det väl att se vilka möjligheter
              som finns. Jag kan ändå tycka att det finns en moralisk aspekt
              i detta. Vi bidrar på detta sätt med pengar och teknik till andra
              delar av världen, både med den mekanismen och genom vår biståndsbudget.
              Jag tror att det är farligt att ha en alltför provinsiell syn
              och titta strikt på nationen och vår del. Vi ska ta ett stort
              ansvar, men vi måste se att det är en samlad lösning som behövs.
            </seg>
            <seg xml:id="i-1f2e02cd1e5e91b6-0">
              Avslutningsvis kan jag konstatera att vi som allians har en gemensam
              idé, vilket Jens Holm och oppositionskamraterna saknar, förutom
              detta med tre mål.
            </seg>
          </u>
          <note type="speaker" xml:id="i-0c812a64432904b7-0">
            Anf. 134 BÖRJE VESTLUND (S) replik:
          </note>
          <u who="borje_vestlund_809cde" xml:id="i-c4e52bbdb75dbdcc-3">
            <seg xml:id="i-434f1dcf8e393a46-0">
              Fru talman! Man kan jämföra oss tre partier i oppositionen, eller
              rättare sagt de rödgröna partierna. Det finns fler partier i oppositionen
              – jag ber om ursäkt. Jag kan jämföra positionerna som vi har i
              dag med hur det var vid en debatt om energipolitik när jag råkade
              vara inne i salen. Då spretade det åt helt olika håll. Vi har
              lite olika uppfattningar när det gäller snabbheten och hur mycket
              man ska göra.
            </seg>
            <seg xml:id="i-9107add2d3b883b7-0">
              Jag tycker ändå att det finns anledning att ställa ett par frågor
              i detta sammanhang. Först beskriver Lars Hjälmered hur bra det
              är att ha tydliga klimatråd och att ställa om systemen. Det ger
              arbete, välstånd och tillväxt och förstärker konkurrenskraften.
              Allt det där kan jag hålla med om. Jag tror att de flesta kan
              hålla med om just detta. Men när det kommer till ett nytt förslag
              tycker man att vi nog inte ska gå före. Jag minns diskussionen
              om 20-20-20-målet för år 2020. I den diskussionen hörde Sverige
              till de mest pådrivande. Varför är man inte lika pådrivande i
              den här processen? Tvärtom har man inte ens brytt sig om att spela
              in tillsammans med de länder som har velat ha en högre ambition.
              Nu ligger man på ungefär samma nivå som stater som är tveksamma
              och saknar den kunskap och kanske framför allt den forskning som
              vi har. Jag undrar varför man inte har högre ambitioner.
            </seg>
          </u>
          <note type="speaker" xml:id="i-4b3f50db7b7c9071-0">
            Anf. 135 LARS HJÄLMERED (M) replik:
          </note>
          <u who="unknown" xml:id="i-2ffe48f3cad1b64d-31">
            <seg xml:id="i-d6cf253f998003a6-0">
              Fru talman! Jag tror att svaret på Börje Vestlunds fråga är att
              det är han som upplever situationen så. Sedan handlar det också
              om att regeringen har gjort egna inspel. Ni hänvisar till ett
              brev som skickats. Men det är inte den enda kontakten med EU-kommissionen.
              Självklart har denna en fortlöpande dialog med departementen.
            </seg>
            <seg xml:id="i-8c313201dffd853a-0">
              Det jag kan konstatera är att vi ger ett gemensamt besked. Börje
              Vestlund säger att vi tycker lite olika i en del av energipolitiken.
              Så är det absolut. Men den väsentliga poängen i detta är att vi
              som allians landar ut i ett gemensamt besked om att värna vattenkraften,
              bygga mer av förnybar energi och också kunna ersätta en del kärnkraft.
              Vi landar ut med ett samlat regeringsalternativ. Ni talar om tre
              mål, men i övrigt talar ni för er själva och har inget regeringsalternativ
              att sätta emot Alliansens. Det spretar fullkomligt från Börje
              Vestlund och de andra på den sidan.
            </seg>
            <seg xml:id="i-3751d954d9a8fe47-0">
              Det finns två problem med det som Börje Vestlund och Socialdemokraterna
              står för, tycker jag. Det ena är att det enligt EU-kommissionens
              analyser skulle leda till höjda kostnader. Man ska vara försiktig
              med att använda exakta siffror, men allt tyder på att man kan
              räkna med 2–3 procent eller så i ökade el- och energikostnader
              till 2030 om vi följer vad Alliansen föreslår. Ska man tro EU-kommissionen
              blir det dock en ökning på 18 procent med Börje Vestlunds politik.
              Det är inte de exakta siffrorna som är väsentliga, utan snarare
              perspektiven. Det Börje Vestlund står för skulle leda till väsentligt
              ökade kostnader, om man ska tro EU-kommissionen, och detta skulle
              slå direkt mot jobb och företagsamhet i Sverige.
            </seg>
            <seg xml:id="i-3ef78a6b8611c655-0">
              Det andra problemet är att Socialdemokraterna i någon mening
              vill stänga ned kärnkraft bakvägen. Det slår direkt mot investeringsviljan
              i viktiga företag i Sverige. Jag tror att det är en dålig signal,
              fru talman.
            </seg>
          </u>
          <note type="speaker" xml:id="i-a43769f66f538377-0">
            Anf. 136 BÖRJE VESTLUND (S) replik:
          </note>
          <u who="borje_vestlund_809cde" xml:id="i-c4e52bbdb75dbdcc-4">
            <seg xml:id="i-348169bbca963737-0">
              Fru talman! Det är fascinerande när Moderaterna är med i en energidebatt.
              Oavsett vad den handlar om kommer man alltid på något sätt in
              på kärnkraften. Det är fantastiskt att man kan diskutera nästan
              vilken aspekt som helst av energipolitiken och komma in på kärnkraften.
            </seg>
            <seg xml:id="i-58d4baeb0c204c02-0">
              Jag förstår inte riktigt Lars Hjälmereds argumentation. Först
              har han en lång inledning i sitt anförande där han berättar hur
              bra, viktigt och nyttigt det är och framför allt vilket ekonomiskt
              välstånd och vilken konkurrenskraft detta har inneburit för Sverige.
              Sedan säger han att det kommer att kosta så mycket att man inte
              vill vara med på det.
            </seg>
            <seg xml:id="i-cb4ba5dd2cd9dcd5-0">
              Det är ganska svårt att se hur mycket priset på energi kommer
              att öka i framtiden. Vi vet dock en sak. Det kommer att bli dyrare
              med energi. Det pekar allt på. Hur mycket tror jag ingen av oss
              vet. I det sammanhanget ska man vara väldigt försiktig.
            </seg>
            <seg xml:id="i-7c54f233e83c3c81-0">
              Man kan inte ha två olika ståndpunkter samtidigt. Å ena sidan
              säger man att det skapar välstånd, å andra sidan säger man att
              det är så mycket problem för att energipriserna kommer att stiga.
            </seg>
            <seg xml:id="i-384e3e22c77eb37b-0">
              Vad är det egentligen Lars Hjälmered vill? Vill han över huvud
              taget ha ökade klimatambitioner i EU? Vill han ha förnybar energi?
              Frågorna måste ställas på det sättet.
            </seg>
          </u>
          <note type="speaker" xml:id="i-b95677f2976e4756-0">
            Anf. 137 LARS HJÄLMERED (M) replik:
          </note>
          <u who="unknown" xml:id="i-2ffe48f3cad1b64d-32">
            <seg xml:id="i-9828f9d0606484b6-0">
              Fru talman! Svaret på de två sista frågorna är ja från min sida.
              Det är klart att vi vill ha högre klimatmål för EU och förnybar
              energi. Det övergripande som detta handlar om är: Hur ska vi kunna
              klara en stor klimatutmaning? Jag utgår från att vi måste ha ett
              världssvar, ett FN-svar, på detta. Det är i det perspektivet man
              ska se den EU-diskussion som nu är. Det är ett samlat högt mål.
              Sverige ska naturligtvis bidra till detta. Det långsiktiga för
              Sverige är att se: Vad betyder klimatmålen för Sverige? Det handlar
              om långsiktiga förutsättningar för till exempel investeringar.
            </seg>
            <seg xml:id="i-34404b839bfe9f28-0">
              Börje Vestlund kan tycka att det är lite tråkigt att vi talar
              om kärnkraft, vattenkraft eller vad det kan vara när vi kommer
              in på en klimat- eller energidebatt. Jag kan tycka att det är
              lite viktigt att Alliansen kan ge ett långsiktigt besked i en
              så viktig fråga som energipolitiken. Den hänger tätt ihop med
              klimatpolitiken för att vi ska kunna klara de klimatmål vi har
              satt och för att både hushåll och företag ska veta vad som gäller.
            </seg>
            <seg xml:id="i-52326e41afb42918-0">
              Vi kan konstatera att vi i haft en i många stycken välfungerande
              klimatpolitik i Sverige med målet för 2050. Vi har minskat våra
              utsläpp och ökat ekonomin och kan på många sätt ses som ett föredöme
              i den delen. Det fortsätter vi gärna med. Utgångspunkten för oss
              handlar också om att titta på de åtgärder och saker vi gör. Det
              ska vara kostnadseffektivt. Då måste man värdera varje åtgärd
              för att använda skattebetalarnas pengar på ett sunt och riktigt
              sätt.
            </seg>
            <seg xml:id="i-919464b1263c4cdd-0">
              Man kan titta på det övergripande från EU och se: Vad blir effekterna
              av förslagen? Jag kan konstatera att risken är väldigt stor att
              man får en kraftig ökning av energipriserna med Börje Vestlunds
              och Socialdemokraternas förslag. Det kan vara lite vanskligt och
              måste beaktas i debatten.
            </seg>
          </u>
          <note type="speaker" xml:id="i-87257f306387ad37-0">
            Anf. 138 LISE NORDIN (MP) replik:
          </note>
          <u who="lise_nordin_7af586" xml:id="i-34800f7574e0271f-1">
            <seg xml:id="i-ba6a5c5f25e4df76-0">
              Fru talman! Alliansregeringens splittring i frågan är förklaringen
              till att Sverige har missat tåget och nu inte tillhör de länder
              som progressivt förespråkar en ambitiösare klimat- och energipolitik.
              Det har kommit frågor om hur Miljöpartiet, Socialdemokraterna
              och Vänsterpartiet ser på frågan. Redan i juni förra året enades
              våra tre partier om att det behövs tre bindande mål.
            </seg>
            <seg xml:id="i-eab95540b1be138a-0">
              I den överläggning som vi hade med energiminister Anna-Karin
              Hatt förra veckan lämnade vi en gemensam avvikande mening som
              sade att det rimliga i det här läget vore att den svenska regeringen
              åtminstone går på EU-parlamentets förslag. Det innebär högre nivåer
              än dem som alliansregeringen nu står bakom.
            </seg>
            <seg xml:id="i-3c2f51a1d68b5c39-0">
              I dag har vi nåtts av nyheten att det inte blir någon klimatproposition
              från regeringen under året. Det mål som Lars Hjälmered hänvisar
              till om noll utsläpp till 2050 skulle följas upp av Färdplan 2050
              om hur vi ska nå målet.
            </seg>
            <seg xml:id="i-a4c913d0ca659186-0">
              Nu vet vi i dag att det inte kommer att bli någon sådan proposition
              från regeringen. Målet tycks vara ett tomt mål utan någon som
              helst inriktning för hur det ska nås. Därmed tar alliansregeringen
              inte klimatansvar vare sig i Sverige eller globalt.
            </seg>
            <seg xml:id="i-0ebbb935f12fa4c7-0">
              Frågan var vad det kostar med de olika alternativen. Vi ser redan
              i dag att det byggs ut mest förnybar energi därför att den är
              mest konkurrenskraftig. De antaganden som EU-kommissionens beräkningar
              vilar på utgår ifrån att vindkraften 2030 skulle vara dyrare än
              den vindkraft vi redan bygger i dag och utgår ifrån att kärnkraften
              skulle kunna byggas billigare än i de försök som i dag finns där
              kärnkraften är dyrare än att bygga förnybar energi.
            </seg>
            <seg xml:id="i-c61416c0d357e917-0">
              Jag vill fråga Lars Hjälmered vad alliansregeringen har emot
              en fortsatt utbyggnad av förnybar energi, som är det mest konkurrenskraftiga
              energislag som EU och Sverige kan bygga ut. Varför vill ni inte
              ha ett bindande mål för förnybar energi?
            </seg>
          </u>
          <note type="speaker" xml:id="i-db3fb8b6d83552c9-0">
            Anf. 139 LARS HJÄLMERED (M) replik:
          </note>
          <u who="unknown" xml:id="i-2ffe48f3cad1b64d-33">
            <seg xml:id="i-bca2117d62f69f85-0">
              Fru talman! Vi vill ha mer av förnybar energi. Jag vill ha det
              sagt så att vi inte hamnar snett i debatten.
            </seg>
            <seg xml:id="i-99d6af3dc60d7644-0">
              Vad det handlar om är: Ska man ha ett eller fler mål? Som det
              ser ut just nu tycker vi att det är bättre att landa i ett övergripande
              mål som tar sig an den stora samhällsutmaningen, nämligen att
              få ned klimatutsläppen. Det är det snabba och korta svaret på
              den delen.
            </seg>
            <seg xml:id="i-d312c5a3a1a309e8-0">
              Du inledde repliken med att säga att ni är överens. Ja, ni är
              överens om tre mål. Men det är inte som att ni på något sätt har
              samlat er. Ni ger sken av att vara eniga, vilket ni inte är.
            </seg>
            <seg xml:id="i-6209773a875b327d-0">
              När det gäller klimatpolitiken kommer en avstämning att ske 2015
              i enlighet med det beslut som riksdagen fattade om den samlade
              klimat- och energipolitiken 2009. Då kommer också en tydlig avstämning
              att ske. Vi ska titta vart vi har kommit och vart vi som land
              är på väg.
            </seg>
            <seg xml:id="i-e206fbd511f97413-0">
              Jag kan som jag gjorde till Jens Holm konstatera att det är lite
              märkligt att Miljöpartiet på något sätt vill flytta makt från
              Helsingfors till Bryssel. Jag kan tycka att det är en poäng att
              vi själva i Sveriges riksdag och i andra sammanhang i Sverige
              kan besluta om energipolitiken. Det blir en maktförskjutning med
              det Lise Nordin föreslår som kan vara lite förvånande från det
              partiet.
            </seg>
            <seg xml:id="i-675b1fa6ad361ba6-0">
              Sedan hänvisade Lise till kostnader och sådant. Man ska ta det
              med försiktighet. Jag kan ändå tycka att det är lite intressant.
              Det finns ett forskningsföretag som heter Profu. Det har gjort
              analyser av olika framtidsbilder och klimatscenarier.
            </seg>
            <seg xml:id="i-8033dff13480c412-0">
              Där har man kunnat konstatera att det finns otroliga möjligheter
              för elexport från Sverige. Man kan konstatera att vi har en bra
              och i stort CO2-fri elproduktion i Sverige. Man konstaterar att
              det är en klimatmöjlighet men också i någon mening en affärsmöjlighet
              för Sverige.
            </seg>
            <seg xml:id="i-b96266a6a642d8ce-0">
              Lise Nordin säger att vi ska ta bort kärnkraft, minska vattenkraften
              och minska det svenska skogsbruket. Varför kan vi inte använda
              en sådan affärsmöjlighet att exportera bra el till Europa?
            </seg>
          </u>
          <note type="speaker" xml:id="i-90400c821ac0ef5d-0">
            Anf. 140 LISE NORDIN (MP) replik:
          </note>
          <u who="lise_nordin_7af586" xml:id="i-34800f7574e0271f-2">
            <seg xml:id="i-18528ad62face791-0">
              Fru talman! Den sittande regeringens klimatarbete har under de
              snart fyra år som har gått i princip förlitat sig helt och hållet
              på projektet Färdplan 2050. Det skulle bli en proposition och
              ett konkret förslag. De ambitionerna tycks i dag helt bortsopade.
              Vi vet att det inte blir någon konkret klimatpolitik från regeringen
              under det kommande året. Det är lätt att säga att det kommer en
              avstämning 2015 när regeringen inte längre sitter i majoritet.
              Då kanske vi kan få konkreta klimatförslag.
            </seg>
            <seg xml:id="i-1313a30233fc13e0-0">
              Miljöpartiet vill att Sverige ska vara medlem i EU just för att
              ta tag i de frågor som är globala och viktiga och där beslut behöver
              fattas över nationsgränserna. Klimatfrågan och energiutmaningen
              är just sådana frågor där EU behöver ett tydligt mandat för att
              leda utvecklingen i rätt riktning. EU är också en av de centrala
              aktörerna på det klimattoppmöte som sker i Paris nästa år. Om
              inte EU kommer att vara en av de ledande aktörerna finns det stor
              oro för att det inte kommer att kunna bli något globalt klimatavtal.
            </seg>
            <seg xml:id="i-6c59c8bfdde88c94-0">
              Den utbyggnadstakt av den förnybara energin som varit de senaste
              åren skulle innebära att vi når över 40 procent förnybar energi
              år 2030. Det frivilliga mål om 27 procent som regeringen står
              bakom innebär att den förnybara energin ska byggas ut långsammare
              än i dag. Jag kan inte förstå varför regeringen vill att den förnybara
              energin ska byggas ut långsammare än vad man redan gör. Det är
              i dag det mest konkurrenskraftiga energislag som kan byggas ut.
            </seg>
            <seg xml:id="i-fde451b423092ffe-0">
              Min fråga blir än en gång: Varför står inte Moderaterna och alliansregeringen
              bakom en fortsatt utbyggnad av den förnybara energin?
            </seg>
          </u>
          <note type="speaker" xml:id="i-42953a0a17296746-0">
            Anf. 141 LARS HJÄLMERED (M) replik:
          </note>
          <u who="unknown" xml:id="i-2ffe48f3cad1b64d-34">
            <seg xml:id="i-fe03bfc458a9cba3-0">
              Fru talman! Det är inte som att vi säger nej till förnybar energi.
              Jag vill säga det så att vi inte hamnar fel i debatten, fru talman.
            </seg>
            <seg xml:id="i-b03a055731732f77-0">
              Det måste landa i att det blir ett ramverk i Paris i Frankrike
              år 2015. Om vi seriöst ska klara klimatutmaningen är det vad det
              måste landa i. Det är så vi ska se debatten vi har i dag och det
              beslut som EU har att fatta framåt.
            </seg>
            <seg xml:id="i-3bc9be47e37d0c3d-0">
              Vi måste förstå att alla länder i Europa inte tycker ungefär
              som i den här debatten i dag. Det finns till exempel länder som
              tycker att EU här och nu inte ska fatta några beslut över huvud
              taget. Vi har till exempel länder som har en helt annan energimix
              än Sverige. Vi måste få lite perspektiv på debatten.
            </seg>
            <seg xml:id="i-18da008fc2097000-0">
              Vi är tydliga med att EU ska ha ett högt ställt mål för detta
              på 40 procent, och vi jobbar vidare med den förnybara energin
              och energieffektiviseringen.
            </seg>
            <seg xml:id="i-babd6dc5c5a9bb37-0">
              Jag kan avslutningsvis konstatera att det inte finns något samlat
              alternativ till Alliansen i fråga om detta, annat än att man säger
              att man ska ha tre mål.
            </seg>
            <seg xml:id="i-24c58fb8da6a3054-0">
              Jag lyfter också fram frågan från de seriösa forskningsrapporterna
              som visar på elexport. Förra året exporterades till exempel 20
              terawattimmar. Vi har CO2-snål eller CO2-fri elproduktion i Sverige
              och otroliga möjligheter att bidra på kontinenten där man har
              rätt mycket kol och rätt mycket gas och är beroende av till exempel
              Ryssland.
            </seg>
            <seg xml:id="i-7ebf6e9c98f5f21d-0">
              Med perspektivet att ta ett samlat ansvar i Europa borde vi hålla
              fast vid de miljöfördelar som vi har i vår energisektor med kablar
              till kontinenten och bidra också till andra länders omställning.
              Men Miljöpartiet delar inte uppfattningen om det samlade ansvaret.
            </seg>
          </u>
          <note type="speaker" xml:id="i-8b93434a98c3ad05-0">
            Anf. 142 ROGER TIEFENSEE (C):
          </note>
          <u who="roger_tiefensee_08d100" xml:id="i-64e8196f74aaac3f-0">
            <seg xml:id="i-33465d29490ef898-0">
              Fru talman! Ledamöter och åhörare! Det kan tyckas som att det
              är lång tid fram till klimattoppmötet i Paris i slutet av nästa
              år. På toppmötet är det tänkt att världens länder ska enas om
              ett globalt klimatavtal som omfattar alla länder och alla utsläpp,
              vilket dagens internationella klimatregim inte gör.
            </seg>
            <seg xml:id="i-5aa17c068eefe93b-0">
              Men om man börjar räkna bakåt inser man att det är viktigt att
              Europeiska rådet redan nu i mars kan ta ställning till den huvudsakliga
              inriktningen för EU:s klimat- och energipolitik för 2030. Det
              är brådskande, och Sverige är ett av de länder som uttrycker till
              EU-kommissionen och andra medlemsländer att det är just brådskande.
              Det är viktigt för att EU ska kunna agera så konstruktivt som
              möjligt vid det toppmöte som FN:s generalsekreterare har kallat
              till i september i år.
            </seg>
            <seg xml:id="i-326c5ed1ce0f28d5-0">
              Om – Gud förbjude – Europeiska rådet i mars inte leder till bra
              och framåtsyftande beslut följer ett EU-parlamentsval och en ny
              kommission, och EU är inte spelbart på sex månader. Det är viktigt
              att ha det i tankarna när det gäller allvaret inför Europeiska
              rådsmötet i mars.
            </seg>
            <seg xml:id="i-5a5fe12a41577529-0">
              Om man ser på internationella klimatförhandlingar historiskt
              har EU spelat en avgörande roll. Det är när EU har haft progressiva
              positioner som internationella klimatförhandlingar har gått framåt.
              Det är viktigt att EU har ett bra mandat för att kunna agera konstruktivt.
            </seg>
            <seg xml:id="i-3ed03e4e911b0549-0">
              Jag var själv delegat på klimattoppmötet i Doha i december 2012
              och kunde på plats se vad som händer – eller snarare inte hände
              – när EU inte har ett framåtsyftande mandat. Polen blockerade
              i princip hela klimatmötet. Man löste hur man skulle överföra
              sparade utsläppsrätter från en handelsperiod till en annan genom
              att göra dem värdelösa, men Polen kunde inte komma hem och säga
              att de hade annullerat dem. Man löste det där, men EU höll på
              att blockera hela toppmötet.
            </seg>
            <seg xml:id="i-f11cd04a5385f06c-0">
              Därför är rådsmötet i mars viktigt, därför är EU-kommissionens
              meddelande om ett klimat- och energipolitiskt ramverk till 2030
              viktigt och därför är Sveriges och den svenska regeringens förhållningssätt
              till EU-kommissionens förslag viktigt. Och jag tycker att den
              svenska regeringens förhållningssätt till EU-kommissionens förslag
              är både ambitiöst och konstruktivt.
            </seg>
            <seg xml:id="i-c170fb5c49835fe7-0">
              Det är bra att Sverige vill ha ett mer ambitiöst mål – 50 procents
              utsläppsminskningar till 2030. Det är också klokt att regeringen
              bejakar kommissionens förslag om 40 procents utsläppsminskningar
              inom EU och samtidigt vill höja ambitionsnivån genom att lägga
              till ytterligare 10 procents utsläppsminskningar i form av internationella
              insatser. Det är klokt eftersom just internationella insatser
              är en bra spelbricka i september och på kommande klimatmöten i
              de internationella klimatförhandlingarna. EU kan då agera konstruktivt,
              och vi kan bidra till att det finns utsläppsmarknader.
            </seg>
            <seg xml:id="i-e3a6f58ac103a424-0">
              Internationella insatser eller så kallade CDM, clean development
              mechanisms, är nämligen det enda erkända systemet för att skapa
              utsläppsmarknader, för att göra tekniköverföring och för att bidra
              till hållbar utveckling i utvecklingsländer. Det är det enda system
              som är FN-sanktionerat på området.
            </seg>
            <seg xml:id="i-fb1a9ad891c6ccbc-0">
              Här ser vi ett utlåtande där samtliga fyra oppositionspartier
              avvisar det här. Samtliga fyra oppositionspartier avvisar det.
              Sverigedemokraterna kanske gör det för att det är utlänningars
              utsläppsminskningar, och de vill inte bry sig om dem. Men jag
              tycker att Vänsterpartiet, Socialdemokraterna och Miljöpartiet
              borde fundera på om ni verkligen förstår innebörden i ert ställningstagande.
              Ni säger i princip att ni inte vill ha fungerande utsläppsmarknader.
              Och ni säger i princip att ni inte vill ha ett konstruktivt agerande
              från EU i internationella klimatförhandlingar. Det är innebörden
              av ert ställningstagande.
            </seg>
            <seg xml:id="i-acb5dacfb6245c5c-0">
              Mål om utsläppsminskningar är det viktigaste i detta sammanhang.
              Det är ju klimatförändringar som vi vill hindra. Samtidigt är
              det bra att regeringen också bejakar förnybar energi och att energieffektivisering
              ska vara en del i ramverket. Man ska ha ett bindande mål men samtidigt
              bejaka både förnybar energi och energieffektivisering.
            </seg>
            <seg xml:id="i-6177948226693a8b-0">
              I fråga om EU-mål levererar Alliansens energiöverenskommelse
              ny förnybar energi i en takt som vi aldrig har skådat förut. Det
              är viktigt att komma ihåg det.
            </seg>
            <seg xml:id="i-3277809da3700af3-0">
              Centerpartiets mål är att Sveriges energiförsörjning ska vara
              100 procent förnybar inom en generation. När vi gjorde energiöverenskommelsen
              var vi väldigt noga med att eventuell ny kärnkraft inte ska få
              byggas med statliga subventioner, vare sig direkt eller indirekt.
              Vi ser att marknadspriser för dem som ska bygga ny kärnkraft i
              dag ligger på 1 krona per kilowattimme. Det konkurrerar inte med
              ny förnybar energi. Kärnkraftsdelen i energi- och klimatöverenskommelsen
              skulle sossarna alltså mycket väl kunna ansluta sig till om de
              släppte prestigen.
            </seg>
            <seg xml:id="i-c06af5bd01e1ece6-0">
              När EU-kommissionen då lägger ett mål om förnybar energi inom
              EU och inte fördelar det på medlemsländerna är det desto viktigare
              vad respektive medlemsland har för egna mål. Om man läser utlåtandet
              ser man att det handlar det om bindande mål för förnybar energi
              på EU-nivå. Kom ihåg det!
            </seg>
            <seg xml:id="i-8fb3d3cb14d868f7-0">
              När det gäller mål för energieffektivisering tycker jag att det
              är rimligt att samköra sättandet av sådant mål med den utvärdering
              av energieffektiviseringsdirektivet som ska ske nu till sommaren.
            </seg>
            <seg xml:id="i-300c3a412a88c6cb-0">
              Om man ser till helheten är den svenska regeringens förhållningssätt
              till EU-kommissionens förslag ambitiöst och konstruktivt. Det
              är ambitiöst eftersom vi vill ha utsläppsminskningar om totalt
              50 procent till 2030. Det är konstruktivt i och med att målet
              om ytterligare 10 procents utsläppsminskningar med internationella
              insatser gör EU spelbart i internationella förhandlingar. Det
              är konstruktivt också genom att upplägget gör Sverige spelbart
              inom EU:s förhandlingar, vilket är viktigt.
            </seg>
            <seg xml:id="i-0052455aba572f21-0">
              Det har talats om olika brev. Ja, den svenska regeringen har
              skickat brev till kommissionen. Vi har valt att inte skriva under
              andras brev, men vi samarbetar med de brevskrivande länderna inom
              vad som kallas för Green Growth Group. Där ingår Sverige plus
              ytterligare tolv länder, bland annat Tyskland, Danmark och Storbritannien,
              som har nämnts som brevskrivare här. Det är viktigt att Sverige
              kan vara aktivt i ett sådant samarbete och driva på kommissionens
              förslag i en ambitiösare riktning. Vi vet nämligen att det finns
              andra länder som inte vill det här, som vill hålla tillbaka och
              driva kommissionens förslag i en annan riktning. Då är det viktigt
              att vara spelbar och konstruktiv.
            </seg>
            <seg xml:id="i-4a2f3f8dfe0df339-0">
              Med det vill jag yrka bifall till utskottets utlåtande och avslag
              på samtliga reservationer.
            </seg>
          </u>
          <note type="speaker" xml:id="i-87a9c3d324c37275-0">
            Anf. 143 BÖRJE VESTLUND (S) replik:
          </note>
          <u who="borje_vestlund_809cde" xml:id="i-c4e52bbdb75dbdcc-5">
            <seg xml:id="i-79f448d43dd4f079-0">
              Herr talman! Det finns ett antal frågor.
            </seg>
            <seg xml:id="i-f2ca6b5d3a0171b8-0">
              För det första vill jag ha en förklaring till påståendet om att
              vi inte förstår vilka förslag vi lägger fram. De kommentarerna
              tycker jag att Roger Tiefensee kan hålla för sig själv. Jag tror
              faktiskt att vi har lika genomtänkta förslag som Alliansen i det
              här sammanhanget.
            </seg>
            <seg xml:id="i-8e2ccf503c6676be-0">
              För det andra sägs det att vi ska släppa prestigen när det gäller
              kärnkraften. Vi har värkt fram vårt beslut, och vi har tagit samma
              beslut under många år. Det är Centerpartiet som ändrar sig när
              det gäller kärnkraften – inte vi. Vi har fört samma politik under
              många år när det gäller kärnkraften.
            </seg>
            <seg xml:id="i-4d515aa7a505cd8d-0">
              Men när jag ändå är inne på kärnkraft måste jag fråga: Delar
              Roger Tiefensee den oro som Moderaterna har gett uttryck för när
              det gäller att mer förnybar energi skulle vara ett hot mot kärnkraften
              och att den kanske skulle behöva avvecklas tidigare? Delar Roger
              Tiefensee den uppfattningen?
            </seg>
            <seg xml:id="i-c5d555ed1fe1a3d2-0">
              Det andra jag skulle vilja fråga om är just förnybar energi,
              som kanske har varit den stora vinstlotten för Centerpartiet i
              energiöverenskommelsen. Nu tänker jag inte diskutera nationell
              politik, men detta med att köra på med det förnybara har varit
              något av en grund i Centerpartiets hela energipolitik. Långt innan
              något annat parti över huvud taget talade om detta var Centerpartiet
              där.
            </seg>
            <seg xml:id="i-75db7e0e3d3867ec-0">
              Varför vill ni inte ha mer förnybart på EU-nivå? Varför är det
              inte viktigt? Detta med förnybart är ju något jag har hört Centerpartiet
              tala om åtminstone så länge jag har varit politiskt medveten.
            </seg>
          </u>
          <note type="speaker" xml:id="i-7227a7bd90a82883-0">
            Anf. 144 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-64e8196f74aaac3f-1">
            <seg xml:id="i-b1463e60f87565f2-0">
              Herr talman! Låt mig börja med den sista frågan. Ja, vi vill
              ha mer förnybart, både i Sverige – 100 procent – och internationellt,
              i EU. Men sedan är frågan hur vi blir konstruktiva och spelbara
              i en internationell förhandling.
            </seg>
            <seg xml:id="i-7bd5645f89a1b969-0">
              Näringsutskottet och miljö- och jordbruksutskottet har varit
              i Polen och hört deras ingång och bevekelsegrunder i den här frågan.
              Anledningen till att Polen gick med på tre bindande mål var att
              man var precis nya medlemmar när det diskuterades. De har varit
              tydliga med att de inte vill ha något bindande mål över huvud
              taget, inte ens när det gäller klimat.
            </seg>
            <seg xml:id="i-2649f2d5d29faa24-0">
              Vi måste alltså bli spelbara. Jag tycker att det är bra att alliansregeringen
              bejakar kommissionens förslag om ett mål om förnybart som är bindande
              på EU-nivå, men vi ska inte lura oss själva och tro att vi kan
              diktera villkoren. Det är 28 medlemsländer i EU, och därför måste
              vi vara konstruktiva och spelbara.
            </seg>
            <seg xml:id="i-4e0c74faa95abefe-0">
              Låt mig sedan ta upp den första delen, om att inte inkludera
              internationella insatser. Det var inget försök att provocera eller
              att förminska ert ställningstagande men väl ett försök att be
              er att tänka en gång till. Om man inte inkluderar internationella
              insatser i ett mål finns det ingen betalningsvilja när det gäller
              de insatserna. Och om det inte finns någon betalningsvilja när
              det gäller detta, som kommer att vara en viktig del i en internationell
              klimatregim, är det heller inga som kommer att genomföra insatserna.
              Då tror jag att vi har sagt nej till ett globalt bindande avtal,
              men jag är inte beredd att ge det nejet, utan jag vill ha ett
              globalt bindande avtal.
            </seg>
          </u>
          <note type="speaker" xml:id="i-62017088d8005e6d-0">
            Anf. 145 BÖRJE VESTLUND (S) replik:
          </note>
          <u who="borje_vestlund_809cde" xml:id="i-c4e52bbdb75dbdcc-6">
            <seg xml:id="i-2ce522d8fd693050-0">
              Herr talman! När man går in i en förhandling, vilket Sverige
              nu ska göra – och vi är bara i början av den processen än – måste
              man lägga fram sina förhandlingsbud. Att gå in i förhandlingen
              och lägga ett lägre bud än man egentligen skulle vilja på grund
              av att man ska vara spelbar är ett nytt resonemang. Jag har hört
              talas om det i fiskeförhandlingar – att man inte skulle lägga
              fram sina egna förslag för att man då inte skulle få vara med
              och diskutera. Det kanske kan vara ett argument, men jag tycker
              att det är ganska tunt.
            </seg>
            <seg xml:id="i-fb23c6d31863a7cd-0">
              I det här fallet överensstämmer det inte alls med hur Sverige
              har uppträtt tidigare i EU när det har gällt klimatet. Tvärtom
              har Sverige varit pådrivande och ställt de hårdaste kraven. Man
              har kommit en liten bit på vägen men inte ända fram. Det är normalt
              i förhandlingar. Annars vore det som om man sade: Vi får nog inte
              ut något i årets löneförhandling, så vi struntar i att begära
              någon löneförhöjning. Det är ungefär lika dumt.
            </seg>
            <seg xml:id="i-4c7ed12628599d40-0">
              Ta det internationella perspektivet och klimatförhandlingarna!
              Det tycker jag också är viktigt. Jag förstår inte varför inte
              Sverige, som är ett rikt land som har resurser, kan göra både
              och. Och varför kan inte EU, som är en förhållandevis rik region
              i världen, göra både och? Därmed är det inte sagt att andra välutvecklade
              regioner i världen inte ska ta sitt ansvar. Där ska vi vara tydliga,
              men jag förstår inte varför vi inte kan göra både och. Jag tycker
              att jag får höra väldigt vaga argument för Roger Tiefensees linje.
            </seg>
          </u>
          <note type="speaker" xml:id="i-a8b97d02bc5bc02f-0">
            Anf. 146 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-64e8196f74aaac3f-2">
            <seg xml:id="i-fd5a449850802aa9-0">
              Herr talman! Tack, Börje Vestlund, för att du börjar backa lite
              konstruktivt från det du sade i din första replik och i ditt anförande.
            </seg>
            <seg xml:id="i-abc8cf33ae299b2c-0">
              Ja, vi ska göra både och. Vi ska göra mycket på hemmaplan, men
              tanken är att lägga också internationella insatser inom målet.
              Då ska det bli en betalningsvilja, så att det inte bara ska vara
              skattebetalarnas pengar, utan kanske också företag som finns inom
              den här bubblan är beredda att betala för sina utsläppsminskningar
              i utvecklingsländerna. Det är tanken. Jag vill inte att det bara
              ska vara skattebetalarnas pengar som ska gå till internationella
              insatser, utan det ska också kunna vara företagarnas pengar.
            </seg>
            <seg xml:id="i-60cd99c46f0d2dc0-0">
              När det gäller detta med förhandlingsbud och realiteter nämnde
              Börje fiskeförhandlingar. Det är en väldigt bra parallell. När
              det var socialdemokratisk regering stödd av bland annat Miljöpartiet
              åkte fiskeministern ned till EU och sade: Torskfiskestopp! EU
              sade okej, och sedan satt de andra och förhandlade vidare. När
              Eskil Erlandsson åkte ned till EU:s ministerråd första gången
              begärde han också torskfiskestopp, men han hade också en andrahandsposition.
              Han satt kvar vid förhandlingsbordet och förhandlade ned fiskekvoter
              för första gången. Det är en parallell som är relevant här.
            </seg>
            <seg xml:id="i-6c80d389605888bb-0">
              Börje Vestlund säger att ni har ett förhandlingsbud. Men vad
              är er andrahandsposition? Det är höljt i dunkel. Det kanske ni
              kan skriva om på DN Debatt tillsammans med era kompisar, men den
              här kammaren känner inte till den.
            </seg>
          </u>
          <note type="speaker" xml:id="i-ba26e353f4e71a2b-0">
            Anf. 147 JENS HOLM (V) replik:
          </note>
          <u who="jens_holm_9bd66a" xml:id="i-c78b771b2b271c20-5">
            <seg xml:id="i-6b48d6282fa41acc-0">
              Herr talman! Vi i Vänsterpartiet har haft mycket bra samarbete
              med Centerpartiet. Jag har själv, även om jag var liten, demonstrerat
              tillsammans med centerpartister mot kärnkraft och för mer förnybar
              energi. I slutet av 1990-talet slöt vi en gemensam energiöverenskommelse
              med Socialdemokraterna, som nu har banat väg för den förnybara
              energi som växer i Sverige. Vi var helt överens om elcertifikat,
              koldioxidskatt och så vidare. Men nu känner jag inte riktigt igen
              Centerpartiet.
            </seg>
            <seg xml:id="i-f10e302d00e2ec98-0">
              När jag lyssnar på dig, Roger, känns det som att det för dig
              är viktigare att värna marknaden än klimatet. Du pratar hela tiden
              om att vi måste bygga upp marknader för att köpa utsläppskrediter
              i andra länder. Varför föreslår då inte kommissionen att vi ska
              köpa upp en massa utsläppskrediter i andra länder som en del av
              klimatmålet?
            </seg>
            <seg xml:id="i-8e7f968b03dd5aa9-0">
              I den impact assessment som har gjorts säger man att detta inte
              är en framkomlig väg, egentligen av två skäl. Det ena är att det
              inte ställer om Europa, och det andra är att den internationella
              handeln med utsläppskrediter inte fungerar, för priset på koldioxid
              är otroligt lågt. I ett sådant läge ska Sverige gå fram och köpa
              massivt med CDM, alltså utsläppskrediter, tycker ni.
            </seg>
            <seg xml:id="i-c0d9715f360c9389-0">
              Jag frågade Lars Hjälmered om ni har någon uppskattning av ungefär
              hur mycket utsläppskrediter det handlar om, men han kunde inte
              berätta det för mig. I en snabb uppskattning får jag det till
              att det innebär mer utsläppskrediter än Europa har köpt upp under
              de senaste 20 åren. Är detta trovärdig klimatpolitik, Roger Tiefensee?
            </seg>
          </u>
          <note type="speaker" xml:id="i-bbde75caac433249-0">
            Anf. 148 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-64e8196f74aaac3f-3">
            <seg xml:id="i-094e3fe0e09f6e3c-0">
              Herr talman! Jag kan förstå att Jens Holm reser ragg när man
              talar om marknader. Utsläppsmarknaden, CDM, är en del i en överföringsmekanism
              som gäller både teknik och utvecklingsmöjligheter för utvecklingsländer
              som antogs när Kyotoprotokollet antogs. Det är en del av FN:s
              klimatregim. Jag har svårt att se att det inte skulle vara en
              del av den klimatregim som beslutas 2015. Det är just därför det
              är viktigt.
            </seg>
            <seg xml:id="i-d16c2071449bf0ab-0">
              Jag håller med Jens Holm om att vi måste ha höga nationella ambitioner,
              men vi ska också ha ambitioner som inkluderar utsläppskrediter,
              just för att hjälpa och smörja internationella utsläppsmarknader
              och för att hjälpa till med tekniköverföring och investeringar
              i utvecklingsländer.
            </seg>
            <seg xml:id="i-8f782e4d53480510-0">
              Jens Holm och jag har varit på samma klimatmöte i Doha. Jag tror
              att vi var med på samma förhandlingar, men frågan är om vi tog
              in samma information. Det är en viktig del i ett nytt globalt
              klimatavtal att också ha den här delen med internationella marknader.
            </seg>
            <seg xml:id="i-6767214710ac451a-0">
              Vi kan fundera på om man ska använda någonting annat än marknad,
              för att tagga ned konfliktnivån, men jag tror att det kommer att
              vara en viktig funktion för att nå ett globalt klimatavtal.
            </seg>
          </u>
          <note type="speaker" xml:id="i-7fdb3a64741d850f-0">
            Anf. 149 JENS HOLM (V) replik:
          </note>
          <u who="jens_holm_9bd66a" xml:id="i-c78b771b2b271c20-6">
            <seg xml:id="i-a7f41ccc082df5e0-0">
              Herr talman! Jag har inget emot marknader, men jag vill att de
              ska fungera. Vi lägger fram konkreta förslag på hur EU:s utsläppshandelssystem
              ska kunna fungera genom att man tar bort mer utsläppsrätter, så
              att man kan få upp priset på att släppa ut. Då får vi höra: Det
              här är socialistiska förslag. Här går man in och styr marknaden.
              Så kan man inte göra.
            </seg>
            <seg xml:id="i-4ad8fd4b3522a7f6-0">
              Men jag menar att det är det enda sättet om vi ska få upp priset
              på att släppa ut. Det är en konkret fråga till Roger Tiefensee:
              Delar du den synen, att vi måste kunna gå in och dra undan utsläppsrätter
              från EU:s utsläppshandelssystem, mer än de 900 miljoner ton som
              man till slut kom överens om på EU-nivå?
            </seg>
            <seg xml:id="i-4e18f7ef0697a395-0">
              Jag tycker att det är otroligt viktigt att vi har principerna
              klara för oss när det handlar om utsläppskrediter. Utsläppskrediter
              är ett sätt att hjälpa Annex I-länder, alltså utvecklade länder,
              att nå sina klimatmål. Om man inte lyckas göra de nödvändiga minskningarna
              på hemmaplan ska man lite på marginalen kunna köpa utsläppsrätter
              i andra länder. Men det kan liksom inte vara en bärande del av
              en klimatstrategi. Det är också någonting som EU-kommissionen
              säger. Det är därför EU-kommissionen avfärdar det här som en del
              i den framtida klimatpolitiken.
            </seg>
            <seg xml:id="i-3007bdf4c3c36363-0">
              Jag tycker att det är lite märkligt att Centerpartiet hoppar
              ned i den tunnan och tycker att det här är otroligt viktigt. Det
              är få andra länder som driver det här med att köpa internationella
              krediter så hårt.
            </seg>
            <seg xml:id="i-3add5647d33ad3da-0">
              Jag har en annan viktig sak som jag skulle vilja ta upp. Jag
              tyckte att ett tidigare replikskifte var intressant. Vi hörde
              Lars Hjälmered från Moderaterna. Han sade: Om vi har bindande
              mål för förnybart och för energieffektivisering kan det leda till
              högre energipris, och det kan leda till färre jobb. Det vore intressant
              att veta ifall Centerpartiet delar den analysen. Det vore intressant
              att veta vad Centerpartiet vill som parti: Vill ni ha tre bindande
              mål – för minskade utsläpp, för förnybar energi och för energieffektivisering?
            </seg>
          </u>
          <note type="speaker" xml:id="i-a2904c83e6739b28-0">
            Anf. 150 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-64e8196f74aaac3f-4">
            <seg xml:id="i-f50c2cb9aafcfbbf-0">
              Herr talman! Vi kan börja med frågan om hur många mål man ska
              ha. Regeringens position att vi ska ha ett bindande mål – då pratar
              vi om mål när det gäller klimat som också ska fördelas ned på
              medlemsländerna – är bra. Att vi har ett mål på EU-nivå för energieffektivisering
              är också bra. Det är bra att hela regeringen bejakar det. När
              man gör en översyn av energieffektiviseringsdirektivet är det
              viktigt att man också återkommer med mål för den delen. Jag tror
              nämligen att just förnybart och energieffektivisering understöder
              hela klimatarbetet.
            </seg>
            <seg xml:id="i-b43013151b12e432-0">
              Sedan håller jag helt och hållet med Jens Holm när det gäller
              behovet av att reformera EU ETS-systemet. Där hade man lagt ut
              en utvecklingsplan. Sedan fick vi en finanskris som gjorde att
              vi nu har två miljarder ton i utsläppsrätter över. Det är ungefär
              vad EU släpper ut på ett år, om jag minns rätt, vilket gör att
              priset är i botten. Då får vi inte vara rädda för att gå in och
              styra.
            </seg>
            <seg xml:id="i-243bfc12a4af55b2-0">
              Det sägs ibland: Ja, men vi kommer att nå målet till 2020. Ja,
              det är rätt. Men vi måste också ha en bana när det gäller minskade
              utsläpp som gör att vi når EU:s mål till 2050. Det var precis
              det som bland annat regeringen skickade med i sitt brev till EU-kommissionen.
              Vi måste ha både utsläppsmarknader och utsläppsmål som gör att
              vi når det långsiktiga målet.
            </seg>
          </u>
          <note type="speaker" xml:id="i-dbe78d050837fae4-0">
            Anf. 151 LISE NORDIN (MP) replik:
          </note>
          <u who="lise_nordin_7af586" xml:id="i-34800f7574e0271f-3">
            <seg xml:id="i-e60fd61684b0d60d-0">
              Herr talman! Jag undrar om Lars Hjälmered och Moderaterna, efter
              att ha hört Centerpartiets Roger Tiefensee, fortfarande tycker
              att allianspartierna ger en fullständigt enig bild.
            </seg>
            <seg xml:id="i-2bcf2b4980223a69-0">
              Alliansregeringen har lagt stor vikt vid att säga att man vill
              ha mer ambitiösa klimatmål än EU-kommissionen. Vi kan titta på
              vad det är som man föreslår som inte är helt i enlighet med kommissionens
              förslag. Det handlar om 10 procents utsläppskrediter i andra länder.
              Men om vi tittar lite närmare på vad som faktiskt står i regeringens
              ståndpunkt ser vi att det står att man kan tänka sig det. Det
              är inte ens ett skarpt förslag om att man vill ha ytterligare
              10 procent.
            </seg>
            <seg xml:id="i-3ce583daa7e57517-0">
              Sedan är jag och Miljöpartiet tveksamma till att man i stället
              för att göra läxan på hemmaplan säger att någon annan ska minska
              klimatutsläppen. Miljöpartiet tycker att det är jätteviktigt att
              Sverige och EU hjälper till med klimatarbete i andra länder, men
              det handlar om att klimatfinansieringen ska till.
            </seg>
            <seg xml:id="i-26d9a7b4c1c2c942-0">
              När Fredrik Reinfeldt representerade Sverige på klimattoppmötet
              i Köpenhamn lovade han att Sverige skulle bidra med sin del av
              finansieringen av klimatåtgärder i fattiga länder. Det skulle
              innebära 2 miljarder för Sverige. De pengarna finns inte i regeringens
              budget. Det är bara vi i Miljöpartiet som i vår budget har avsatt
              2 miljarder kronor för att Sverige ska kunna bidra till internationella
              klimatåtgärder.
            </seg>
            <seg xml:id="i-310b005592016aa7-0">
              Pratet om att regeringen vill ha mer ambitiösa klimatmål tycker
              jag är väldigt tomt. Det handlar om att man kan tänka sig det,
              och det finns ingen finansiering som bygger upp det.
            </seg>
            <seg xml:id="i-dec2ed67a5a21f69-0">
              Enligt EU-kommissionens analys skulle tre mål i stället för ett
              ge en halv miljon fler gröna jobb, minskade kostnader för energiimport
              till EU, mindre kärnkraft, mer förnybar energi, mindre kolkraft
              och minskade utsläpp av hälsofarliga partiklar.
            </seg>
            <seg xml:id="i-e64c97754960ac0f-0">
              Vad har Centerpartiet och Roger Tiefensee emot det?
            </seg>
          </u>
          <note type="speaker" xml:id="i-126b7802e937c407-0">
            Anf. 152 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-64e8196f74aaac3f-5">
            <seg xml:id="i-7508565355c62c51-0">
              Herr talman! Vi har inget emot det, Lise Nordin. Men frågan är
              om Miljöpartiet har läst resten. Dessa antaganden om fler jobb
              och så vidare bygger nämligen också på att man jobbar med det
              som kallas för grön skatteväxling. Det handlar om att man jobbar
              med att använda ekonomiska styrmedel, till exempel koldioxidskatt,
              men också med att sänka skatter på arbete, till exempel.
            </seg>
            <seg xml:id="i-9404e13bcafc6652-0">
              Står Miljöpartiet i dag för grön skatteväxling? Jag såg i kammarfoajén
              tidigare i dag att ni vill ha skattehöjningar för att minska skolklasser
              – jag tror att det var det. Det är inte en del i en grön skatteväxling.
              Står Miljöpartiet för begreppet grön skatteväxling? Annars var
              ditt beröm till EU-kommissionen rätt luftigt. Jag håller helt
              med EU-kommissionen i den här delen.
            </seg>
            <seg xml:id="i-220d66fb4320f170-0">
              Sedan gällde det frågan om tre mål och det här med ett extra
              mål om 10 procent. Om jag inte är felunderrättad ställde Lise
              Nordin den frågan till Anna-Karin Hatt på EU-nämnden och fick
              svaret att det är ett skarpt förslag. Nu har vi fått det till
              kammaren också. Det är ett skarpt förslag.
            </seg>
            <seg xml:id="i-e4d4001a324397be-0">
              Det viktiga i det är just att man inkluderar ett mål om internationella
              insatser i det övergripande målet. Det är då det blir en betalningsvilja.
              Det är då det inte bara blir behov av att finansiera klimat med
              skattebetalarnas pengar, utan de som finns inne i den här klimatbubblan
              kan faktiskt också vara beredda att göra den här typen av internationella
              insatser.
            </seg>
          </u>
          <note type="speaker" xml:id="i-edfd2bdc7a66f0ba-0">
            Anf. 153 LISE NORDIN (MP) replik:
          </note>
          <u who="lise_nordin_7af586" xml:id="i-34800f7574e0271f-4">
            <seg xml:id="i-d8b29c527d4d363b-0">
              Herr talman! Jag vet inte riktigt vad Roger Tiefensee pratar
              om. Vad gäller den gröna skatteväxlingen tycker Miljöpartiet att
              det är en jättebra idé. Det som är bra för samhället ska vara
              billigare, och det som är dåligt för samhället ska vara dyrare.
            </seg>
            <seg xml:id="i-14a954a8cbc03455-0">
              Jag vet inte om Roger Tiefensee har läst EU-kommissionens konsekvensanalys
              – jag ger honom gärna ett exemplar. Det är väldigt tydligt att
              det finns stora vinster med att ha tre mål i stället för ett.
              EU:s uppdrag är nämligen bredare än bara klimat. Det handlar om
              ett hållbart energisystem, och vinsterna är jättestora.
            </seg>
            <seg xml:id="i-7faccbd9d5f1dfb4-0">
              I den här debatten är det många alliansföreträdare som talar
              om förnybar energi och energieffektivisering som en börda. Men
              det är tvärtom. Det är där vi kan göra stora miljövinster. Det
              är där det kan skapas många nya jobb. Och vi kan minska våra energikostnader.
            </seg>
            <seg xml:id="i-4442e85a069f7d22-0">
              De senaste veckorna har vi blivit påminda om hur allvarligt det
              kan vara att vara beroende av import från mindre stabila stater.
              Det finns ett stort värde i att minska EU:s beroende av import
              av energi från andra länder. EU-kommissionens konsekvensanalys
              visar bland annat att om vi antar tre mål med en hög ambitionsnivå
              för förnybar energi minskar behovet av att importera energi från
              andra stater kraftigt. Det tycker jag och Miljöpartiet är väldigt
              viktigt.
            </seg>
            <seg xml:id="i-8307f4c94c77008d-0">
              Jag kan fortfarande inte utläsa varför Centerpartiet är emot
              tre bindande mål. Det här är en fråga som har debatterats i Sverige
              i snart ett år sedan kommissionen lade fram sitt förslag första
              gången. Vad jag kan se är det den samlade miljörörelsen som står
              bakom tre bindande mål för att vi ska klara miljö- och klimatutmaningen.
              Det är allt fler företag i Sverige som har uppmanat riksdag och
              regering att anta tre bindande mål eftersom det är här man ser
              nya, viktiga arbetstillfällen.
            </seg>
            <seg xml:id="i-30177305a69e82dd-0">
              Jag lyssnar och försöker höra vad det är som gör att Centerpartiet
              och regeringen är mot de tre bindande mål som skulle vara en fortsättning
              på hur vi jobbar i dag. I dag finns tre mål, och det är det som
              har gjort att vi nu har haft en relativt positiv utveckling i
              EU på områdena. Chansen finns att fortsätta, men med den här regeringen
              är jag orolig för om Sverige över huvud taget kommer att bidra
              till att EU tar på sig ledartröjan i klimatarbetet.
            </seg>
          </u>
          <note type="speaker" xml:id="i-be019ffe1f82ef77-0">
            Anf. 154 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-64e8196f74aaac3f-6">
            <seg xml:id="i-e76d10a9b08c7b46-0">
              Herr talman! Lise Nordin säger att grön skatteväxling är en bra
              idé, men problemet är att ni inte lägger fram sådana förslag.
              Ni lägger bara fram förslag om höjda skatter på miljöutsläpp,
              men ni lägger inte fram förslag om sänkta skatter. Tvärtom vill
              ni ha dem för att genomföra reformer, men då får ni inte den positiva
              effekt som EU-kommissionen pekar på. Där haltar Lise Nordins och
              Miljöpartiets resonemang.
            </seg>
            <seg xml:id="i-3ebfed28caa54e4b-0">
              Det är viktigt att regeringen bejakar att man fortsätter att
              jobba på tre spår, det vill säga klimat, förnybart och energieffektivisering.
              Jag sade i min diskussion med Börje Vestlund att jag som centerpartist
              är van att förhandla och se på vad som kan gå igenom i förhandlingar
              i stället för att blockera förhandlingar.
            </seg>
            <seg xml:id="i-101b4ff0dce6bb85-0">
              Vi diskuterade parallellen med fiskeförhandlingarna. Det var
              Miljöpartiet som inte gav den dåvarande socialdemokratiska ministern
              möjlighet att ha en andrahandsposition. Man kunde bara uttala
              att det skulle vara ett torskfiskestopp. Motparten tackade för
              informationen, och sedan förhandlades det vidare. Torskfiskekvoterna
              sänktes aldrig.
            </seg>
            <seg xml:id="i-9995cb40c1d47d68-0">
              När Centerpartiet och alliansregeringen åkte till förhandlingarna
              för första gången uttalade vi att det skulle vara ett torskfiskestopp.
              Men eftersom vi hade en andrahandsposition kunde vi för första
              gång förhandla ned fiskekvoterna. I dag kan man med gott samvete
              äta torsk även från Östersjön. Det är skillnaden mellan Centerpartiets
              och Miljöpartiets politik. Det är skillnaden mellan resultat och
              plakat.
            </seg>
          </u>
          <note type="speaker" xml:id="i-e1f3e6226a38de27-0">
            Anf. 155 MATS ODELL (KD):
          </note>
          <u who="mats_odell_60393f" xml:id="i-66575103b7a78635-0">
            <seg xml:id="i-a5689f095d4ee4f6-0">
              Herr talman! Den här debatten innehåller mycket siffror, fakta
              och fackuttryck som kanske inte alltid är lätta att greppa för
              den som inte dagligen håller på med dessa frågor. Men en sak är
              fullständigt klar, nämligen att vi har stora utmaningar framför
              oss för att hitta lösningar som kan bemästra världens stora klimatutmaningar.
            </seg>
            <seg xml:id="i-ff92dbce6bc30d78-0">
              Då gäller det att hitta lösningar som tar hänsyn till de olika
              förhållanden som råder inte bara inom Europeiska unionen utan
              också i resten av världen. Det är globala problem vi talar om.
              Vi kan inte lösa dem i Sverige där vi har någonstans mellan 0,1
              och 0,2 procent av världens koldioxidutsläpp. Det måste vara globala
              lösningar.
            </seg>
            <seg xml:id="i-dbddec6a033c4756-0">
              Ledarskap är inte lätt. I det här sammanhanget ger oppositionen
              intrycket att bara vi fläskar på så mycket som möjligt har vi
              med oss hela världen. Roger Tiefensee har verkligen rätt när han
              säger att vi måste vara spelbara i de globala förhandlingar som
              förestår.
            </seg>
            <seg xml:id="i-9d50f7d185c312cd-0">
              I Sverige har vi redan nästan inga som helst utsläpp av växthusgaser
              i vår elproduktion. Den bygger i stor utsträckning på vattenkraft,
              kärnkraft och kommunala kraftvärmeanläggningar. Halva näringsutskottet
              besökte för någon månad sedan Polen. Där är de till 90 procent
              beroende av kolkraft för både el- och värmeproduktion. De har
              kollager som räcker i 300 år, och de anser att det är en nationell
              tillgång som de vill använda. Den hållningen ska vi möta i konstruktiva
              förhandlingar.
            </seg>
            <seg xml:id="i-d3e5133f069acedc-0">
              Utskottet är också överens med miljö- och jordbruksutskottet
              om att EU måste befästa sitt ledarskap och agera kraftfullt och
              konstruktivt för att faktiskt få till ett globalt klimatavtal
              i Paris 2015 som kan hålla den globala uppvärmningen under två
              grader. Därför måste EU visa ledarskap och besluta om ett klimatmål
              före det klimattoppmöte som FN:s generalsekreterare ska hålla
              i september i år.
            </seg>
            <seg xml:id="i-363860261e479897-0">
              Men, herr talman, det gäller att samtidigt analysera verkligheten
              noggrant. Det har inte varit så mycket av det här i dag. Risken
              är annars att åtgärder bara resulterar i ett motsatt utfall mot
              det vi har krävt eller lovat. Inget är vunnet om vi vidtar åtgärder
              som i praktiken innebär att växthusgasutsläppen flyttar till en
              annan del av världen. Vi kan ha hur stränga regler som helst som
              driver i väg alla företag till länder som inte är med. Då har
              vi inte vunnit någonting. Det är en underskattad faktor i debatten.
            </seg>
            <seg xml:id="i-5d2a5ed6d3a72417-0">
              Det här är en delikat balansgång som kräver mer eftertanke och
              klokskap än någon sorts mästerskap i renläriga överbud och mål.
              Jag tycker att de rödgröna för en kamp om vem som är bäst på området
              – det må så vara – men att tala om att ni har en gemensam politik
              är en lätt överdrift.
            </seg>
            <seg xml:id="i-a40c4e8bcbbed770-0">
              Ramverket kräver ett ambitiöst och bindande mål för hur mycket
              EU:s utsläpp av växthusgaser bör minska till 2030. Det måste också
              tydligt kopplas till de internationella klimatförhandlingarna.
              Vi i utskottets majoritet har ställt oss bakom regeringens uppfattning
              när det gäller mål för förnybar energi och för energieffektivisering.
              Men här måste för- och nackdelar med att ställa ut sådana mål
              analyseras närmare, och samverkan måste verkligen beaktas när
              det gäller synergier samt möjliga motsatsförhållanden mellan klimat-
              och energipolitiska mål och styrmedel.
            </seg>
            <seg xml:id="i-49efc7a0979c2f2c-0">
              Herr talman! Det är lindrigt talat förvånande att den rödgröna
              oppositionen så lättvindigt och utan några – i varje fall inte
              publicerade – analyser av vad deras politik skulle leda till förordar
              tre bindande mål. Dess bättre har EU-kommissionen och Konjunkturinstitutet
              analyserat effekterna av de olika förslag som finns på bordet.
            </seg>
            <seg xml:id="i-548ab45b5c0bf7f9-0">
              I kommissionens noggranna analys framgår, tycker jag, besvärande
              fakta när det gäller oppositionens förslag i dagens betänkande.
              Socialdemokraterna, de mest återhållsamma och försiktiga, föreslår
              ett utsläppsmål på 50 procent. Vad skulle det innebära? Enligt
              EU-kommissionen skulle det innebära att kostnaden skulle bli 3,4
              procent lägre bruttonationalprodukt jämfört med 0,45 procent lägre
              bruttonationalprodukt med ett mål på 40 procent. Vi talar alltså
              om dramatiska försämringar av våra försörjningsmöjligheter med
              en sådan politik – om vi får tro på kommissionens beräkningar.
            </seg>
            <seg xml:id="i-f9a4103a44ea9e47-0">
              Det svenska folkhushållet skulle alltså gå miste om någonstans
              mellan 120 och 134 miljarder kronor. I dessa tider, när alla avvikelser
              från full finansiering ska finansieras krona för krona, varifrån
              ska dessa miljarder komma – om vi inte ska tvingas till drakoniska
              nedskärningar? Har en sådan politik ingen effekt på möjligheterna
              att nå det stolta målet att Sverige ska få lägst arbetslöshet
              i Europa? Kommer effekterna att redovisas för väljarna före årets
              val? Man kan säkert diskutera smärre avvikelser i kommissionens
              beräkningar, men huvudslutsatserna är tydliga och vetenskapliga.
            </seg>
            <seg xml:id="i-1cd80e768fa68150-0">
              Som om inte det var nog ser vi också i tabell 35 i kommissionens
              impact assessment att de svenska energipriserna kommer att stiga
              med 18 procent, som Lars Hjälmered redan har berättat, med de
              tre bindande målen, de nivåer som oppositionen föreslår och där
              alla åtgärder ska vidtas i Sverige. Det skulle vara spännande
              att få en redovisning av vad detta skulle betyda för Sveriges
              konkurrenskraft, för jobben och för ekonomin i en allt tuffare
              global konkurrens.
            </seg>
            <seg xml:id="i-4e38c5eda63ec18b-0">
              Vi i Alliansen anser, i motsats till oppositionen, att kommissionens
              förslag till ett klimat- och energipolitiskt ramverk för perioden
              2020–2030 är bra och välbalanserat. Även regeringen och miljö-
              och jordbruksutskottet anser att det så snart som möjligt ska
              fastställas ett bindande klimatmål för EU till 2030. Det skulle
              göra det möjligt att minska utsläppen med 80–90 procent till 2050
              på ett bra och kostnadseffektivt sätt.
            </seg>
            <seg xml:id="i-499bfe03e6cbb49c-0">
              Det här gäller också kommissionens förslag om en utsläppsminskning
              på 40 procent inom EU. Vi tycker precis som miljö- och jordbruksutskottet,
              som trycker på vikten av att bördefördelningen mellan medlemsländerna
              görs på ett kostnadseffektivt sätt.
            </seg>
            <seg xml:id="i-132b56d5cbfc8e30-0">
              Herr talman! Kommissionen föreslår dessutom ett mål att minst
              27 procent av energin ska komma från förnybara källor, ett mål
              där det inte föreslås en bördefördelning mellan medlemsländerna.
              Vi välkomnar det förslaget och understryker, precis som regeringen,
              vikten av att se till att de här åtgärderna blir kostnadseffektiva.
            </seg>
            <seg xml:id="i-e442e6bda1418657-0">
              Vi tror att utformningen av ramverket kommer att stimulera till
              samarbete mellan medlemsstater genom att det inte är bindande.
              Här kan det svensk-norska elcertifikatssystemet, som andra har
              nämnt, stimulera till fler motsvarande lösningar i andra medlemsstater.
            </seg>
            <seg xml:id="i-f2b80ac49c176a49-0">
              Liksom regeringen tror vi att det kan finnas skäl att på sikt
              ompröva synen på förnybarhetsmålet när vi har sett hur kostnads-
              och tekniktutvecklingen har gått. Det kan vara så att det här
              rent ekonomiskt blir mer lönsamt att genomföra inte bara på miljönivå
              utan även för folkhushållet.
            </seg>
          </u>
          <note type="speaker" xml:id="i-3afa8504f1134942-0">
            Anf. 156 JENS HOLM (V) replik:
          </note>
          <u who="jens_holm_9bd66a" xml:id="i-c78b771b2b271c20-7">
            <seg xml:id="i-99e4bf9b131fdb53-0">
              Herr talman! Precis som Mats Odell besökte jag Polen i fjol.
              Det är lätt att smått chockeras över deras stora användning av
              kol och deras positiva inställning till framtida brytning av så
              kallad skiffergas. Jag håller helt med om att det är väldigt oroväckande
              signaler.
            </seg>
            <seg xml:id="i-c6877820f751fdba-0">
              Jag tror att Mats Odell och jag är relativt överens om att det
              främsta sättet att mota bort det fossila är att se till att det
              är ett högt pris på utsläppen. När utsläppshandelssystemet i EU
              sjösattes talade kommissionen om ett pris på ungefär 300 kronor
              per ton, ungefär 33 euro per ton, som ett rimligt pris för att
              handelssystemet verkligen skulle leverera. I dag ligger vi på
              ungefär på 40 kronor per ton, långt under de 1 080 kronor som
              det kostar att släppa ut ett ton i Sverige med koldioxidskatt.
            </seg>
            <seg xml:id="i-1f464241a0ba1659-0">
              Vi ser att det finns ett överskott på någonstans mellan två och
              tre miljarder ton i utsläppsrätter i utsläppshandelssystemet.
              EU-kommissionen konstaterar att problemet med det stora överskottet
              kommer att finnas kvar fram till 2020 och åren därefter, om inte
              åtgärder vidtas.
            </seg>
            <seg xml:id="i-6e46ce279907161e-0">
              Jag skulle vilja veta hur Kristdemokraterna anser att handelssystemet
              ska reformeras så att det verkligen levererar. Jag nämner ett
              konkret förslag. Kommissionen tar i sitt förslag upp att man ska
              kunna undanta utsläppsrätter när det finns stora överskott. Anser
              Kristdemokraterna att det är ett bra system?
            </seg>
          </u>
          <note type="speaker" xml:id="i-7e03a3cd80215315-0">
            Anf. 157 MATS ODELL (KD) replik:
          </note>
          <u who="mats_odell_60393f" xml:id="i-66575103b7a78635-1">
            <seg xml:id="i-18fef305d5ae5ca8-0">
              Herr talman! Jag är glad att kunna svara ja på Jens Holms fråga.
              Vi tycker att det är ett bra förslag som kommissionen har kommit
              med. Vi ska ha ett system som fungerar ungefär som en självständig
              riksbank som ska kunna dämpa effekterna av andra funktioners beslut
              om summan av dem blir skadlig. Då ska man kunna gå in och på ett
              förutsägbart sätt göra det. På samma sätt som en förändring av
              reporäntan inte ska komma som en överraskning ska det här vara
              någonting som är förväntat. Det är viktigt. Vi tycker att det
              är ett bra system.
            </seg>
            <seg xml:id="i-f5654e75c6afab17-0">
              Däremot, herr talman, håller jag inte alls med om det som Jens
              Holm sade i ett tidigare inlägg här, nämligen att tre mål skulle
              vara det bästa sättet för att minska kolanvändningen. EU-kommissionens
              analys visar att givet ett utsläppsmål på 40 procent minskar kolanvändningen
              tio gånger mer med ett mål jämfört med tre mål, nämligen 10,8
              procent jämfört med 0,9 procent. Det står att läsa i tabell 12
              på s. 68, om Jens Holm vill titta på det och analysera den vetenskapliga
              bärkraften i detta. Det beror på att ett mål ger ett högre pris
              på utsläppsrätter än vad tre mål ger. Det är just det som slår
              mot den ineffektiva kolkraften.
            </seg>
          </u>
          <note type="speaker" xml:id="i-903db0e7effabc23-0">
            Anf. 158 JENS HOLM (V) replik:
          </note>
          <u who="jens_holm_9bd66a" xml:id="i-c78b771b2b271c20-8">
            <seg xml:id="i-12f17418d3be4c51-0">
              Herr talman! Jag skulle vilja säga att ett mål skulle ha någon
              bäring ifall vi verkligen hade ett fungerande system för att få
              ned utsläppen inom EU. Men det finns inte.
            </seg>
            <seg xml:id="i-64d330f39a94c9c6-0">
              Jag tycker att det är bra att höra från Kristdemokraterna att
              man ska kunna undanta utsläppsrätter när det finns överskott,
              och det finns väldigt stora överskott i dag. Det har inte varit
              den konservativa gruppens linje i EU-parlamentet, men det är inte
              det vi diskuterar här. Jag tycker att det är bra att Kristdemokraterna
              driver det i Sveriges riksdag.
            </seg>
            <seg xml:id="i-cd9a02c89f799612-0">
              Jag tycker att Mats Odells resonemang haltar en smula. Om det
              vore så hemskt att ha bindande krav för förnybar energi och energieffektivisering
              vid sidan av minskade utsläpp, varför har vi då det i dag? Vi
              har det systemet i dag och ska ha det ända fram till 2020. Är
              det här en dålig ordning som vi har i dag, Mats Odell? Vi ser
              att det förnybara trots allt växer fram i Europa, fast inte så
              fort som det borde. Jag är rätt säker på att om vi inte hade haft
              mål inom Europa för förnybar energi hade vi inte fått se den framväxten.
            </seg>
            <seg xml:id="i-a1854e44d59c684a-0">
              Med Mats Odells resonemang borde ett land som Sverige, som har
              störst andel förnybar energi i Europa, ha fått väsentligt mycket
              högre elpriser. Vi borde kanske ha fått färre jobb. Vi har rätt
              hög arbetslöshet i Sverige, men det är inte en direkt följd av
              utbyggnaden av förnybar energi. Vi ser att utbyggnaden av förnybar
              energi gör att det totala energipriset sjunker.
            </seg>
            <seg xml:id="i-226386029ffa6407-0">
              Därför skulle jag vilja fråga vad Kristdemokraternas syn är på
              vindkraft och elcertifikatssystem, som Mats Odell nämnde tidigare.
              Vill ni att vindkraften ska finnas kvar inom elcertifikatssystemet
              efter till exempel 2020?
            </seg>
          </u>
          <note type="speaker" xml:id="i-104111ce496092f4-0">
            Anf. 159 MATS ODELL (KD) replik:
          </note>
          <u who="mats_odell_60393f" xml:id="i-66575103b7a78635-2">
            <seg xml:id="i-f40a6397936cc5c1-0">
              Herr talman! Det är viktigt, Jens Holm, att kunna hålla två tankar
              i huvudet samtidigt, eller helst ännu fler.
            </seg>
            <seg xml:id="i-8efe9878486d91e1-0">
              Sverige hade lätt kunnat plocka de lägst hängande frukterna.
              Det hade varit väldigt kostnadseffektivt att göra det. I de projektioner
              som kommissionen har gjort ser vi att om man fortsätter på den
              här linjen och driver upp det är det inte kolkraften som man tar
              bort utan kärnkraften. Det innebär med automatik två saker. Man
              tar bort koldioxidfri elproduktion som är billig så till vida
              att avskrivna kärnkraftverk är den absolut billigaste elproduktion
              som finns och bygger i stället ny intermittent elproduktion som
              är dyr och som upphör att fungera när vinden mojnar och solen
              går ned. Då måste man ha annan kraft i stället.
            </seg>
            <seg xml:id="i-19a274b353b380d9-0">
              Summan av det här – att man pressar fram att det är kärnkraften
              som ska stängas ned – är det som skapar de högre kostnaderna,
              om man går för fort fram. Jag vet att det finns många här som
              tycker att livets absolut viktigaste uppgift är att stänga ned
              våra kärnkraftverk, kosta vad det kosta vill – det är överordnat
              allting annat. Har man den uppfattningen blir politiken inriktad
              efter det.
            </seg>
            <seg xml:id="i-4ee7711cc2424623-0">
              Jag har också gått i Barsebäcksmarkerna tillsammans med Jens
              Holm. Men jag har tänkt efter, för det har kommit ny information.
              Det är inte kärnkraften som är det farligaste i dag, utan det
              är koldioxidutsläppen, klimatförändringarna och de katastrofala
              följder som dessa får. Därför måste vi ta saker i rätt ordning.
              Att då driva fram en fullständigt huvudlös nedstängning av koldioxidfri
              elproduktion när vi har en så stor ökning av koleldning runt om
              i världen vore inte bra miljöpolitik.
            </seg>
          </u>
          <note type="speaker" xml:id="i-dc16e758a8e05a0d-0">
            Anf. 160 LISE NORDIN (MP) replik:
          </note>
          <u who="lise_nordin_7af586" xml:id="i-34800f7574e0271f-5">
            <seg xml:id="i-01fab19988f9b9fc-0">
              Herr talman! Mats Odell har rätt i en sak, och det är att EU:s
              länder har olika förutsättningar för att nå klimat- och energimålen.
              Polen nämns som ett av de länder som har större utmaningar och
              som i dag använder väldigt mycket kol. I och med att den svenska
              regeringen inte ställer sig bakom ett mål om förnybar energi står
              man på samma sida som Polen i den pågående EU-kampen.
            </seg>
            <seg xml:id="i-03b3f8f70784338a-0">
              Om Sverige skulle jobba för att EU antar ett förnybarhetsmål
              skulle det innebära att vi hjälper Polen att ställa om sin energiförsörjning,
              från den fossila energin till förnybar energi. Men det tycks inte
              Mats Odell och den här regeringen vara intresserade av.
            </seg>
            <seg xml:id="i-71432441a9a6791b-0">
              Hur ogärna Mats Odell än vill det är det den förnybara energin
              som sol- och vindkraft som byggs ut allra snabbast i EU. Det beror
              på att den är mest konkurrenskraftig. Det är den förnybara energi
              som i dag kan byggas till lägsta pris per kilowattimme.
            </seg>
            <seg xml:id="i-213c6bddad9f18e6-0">
              Med det förslag som kommissionen har lagt fram och som regeringen
              stöder innebär det att den förnybara energin kommer att växa långsammare
              än i dag. Man vill alltså försämra förutsättningarna för den förnybara
              energin, vilket jag inte kan förstå eftersom den ger både stora
              miljövinster och stora ekonomiska vinster jämfört med dagens utveckling.
            </seg>
            <seg xml:id="i-9f71a71dcf0b245e-0">
              Mats Odell ställde frågan: Vad gör det för jobben, om vi antar
              ett mål om förnybar energi? EU-kommissionens analys visar tydligt
              att ett mål för förnybar energi skapar över en halv miljon nya
              arbetstillfällen. I den ekonomiska kris som stora delar av Europa
              står inför är det den förnybara energin och den nya miljötekniken
              som är en av de viktigaste sektorerna för att få i gång den utvecklingen.
            </seg>
            <seg xml:id="i-00b047f2edec0fa3-0">
              Efter dagens debatt har jag fortfarande inte fått någon klarhet
              i vad det är som regeringen är emot i detta.
            </seg>
            <seg xml:id="i-593420b34bb19246-0">
              Jag vill fråga Mats Odell, med tanke på det nuvarande läget med
              oron i Ryssland och i vissa delar av världen: Varför vill inte
              regeringen att Europa blir mer självförsörjande på energi? Ett
              förnybarhetsmål skulle minska vårt behov av att importera energi
              från osäkra stater.
            </seg>
          </u>
          <note type="speaker" xml:id="i-99173fb3e891019a-0">
            Anf. 161 MATS ODELL (KD) replik:
          </note>
          <u who="mats_odell_60393f" xml:id="i-66575103b7a78635-3">
            <seg xml:id="i-fe0fd400067f4acf-0">
              Herr talman! Det är rätt att EU-kommissionen har visat på att
              det skulle kunna skapas 500 000 nya jobb till 2030 om man genomförde
              massiva skattesänkningar på arbete. Det jag har förstått av Miljöpartiet
              och även de andra rödgröna är att vi där har kommit till vägs
              ände. Det är inte tal om något sådant, om vi nu tar det här i
              en svensk kontext.
            </seg>
            <seg xml:id="i-d0ef252a9d559271-0">
              Däremot kanske Lise Nordin har bortsett från att Konjunkturinstitutet
              har kritiserat EU-kommissionens antaganden och resultat när det
              gäller jobben. Det svenska Konjunkturinstitutet menar att effekten
              på sysselsättningen på lång sikt är låg, troligen noll. Däremot
              är det rimligt att anta att det skapas arbetslöshet i den strukturomvandlingen.
              Initialt kan det, enligt Konjunkturinstitutet, ge en del nya jobb,
              men när effekterna av de höjda energipriserna slår till kan resultatet
              bli negativt. Genom den avveckling av kärnkraften och den prisökning
              som har skett i Tyskland kostar en kilowattimme ungefär 2:60 kronor
              i konsumentledet. Detta får alltså negativa effekter.
            </seg>
            <seg xml:id="i-00f2542479e2b1af-0">
              Sverige kommer att gå från att vara en stor nettoexportör av
              koldioxidfri el till att bli en stor nettoimportör, om man får
              tro de projektioner som finns i EU-kommissionens material till
              2050.
            </seg>
            <seg xml:id="i-c8e1ca35087d3e56-0">
              Det här är inte så lättvindigt gjort. I det första läget bygger
              man ut och ersätter alla de vindkraftverk som efter 20 år måste
              monteras ned. Det kanske Lise Nordin vill glömma, men faktum är
              att innan vi börjar stänga kärnkraften måste ju all vindkraft
              stängas, eftersom den då är för gammal. Sedan måste man sätta
              upp nya vindkraftverk i minst lika stor omfattning.
            </seg>
            <seg xml:id="i-ee1d526261a2215f-0">
              Det här är ingen lätt ekvation. Det är ett alldeles för rosenrött
              och optimistiskt resonemang om detta. Jag skulle rekommendera
              Miljöpartiet att göra lite noggrannare analyser och inte ha så
              ideologiskt färgade glasögon på sig när man gör det.
            </seg>
          </u>
          <note type="speaker" xml:id="i-e175fb3d8f6630c5-0">
            Anf. 162 LISE NORDIN (MP) replik:
          </note>
          <u who="lise_nordin_7af586" xml:id="i-34800f7574e0271f-6">
            <seg xml:id="i-e8021ee0ce79682f-0">
              Herr talman! Jag personligen tycker att kärnkraftsfrågan är jättekul
              att diskutera. Det är alltid den som Mats Odell hamnar i, oavsett
              vad näringsutskottet diskuterar för frågor som rör energipolitik.
              Det kokar alltid ned till kärnkraften.
            </seg>
            <seg xml:id="i-6414f596bace54e0-0">
              Kanske är det så som den moderata EU-parlamentarikern Christoffer
              Fjellner har sagt i medierna under de senaste dagarna, att anledningen
              till att den här regeringen inte vill ha ett nytt mål för förnybar
              energi är att det skulle försämra möjligheterna att bygga ny kärnkraft
              i Sverige.
            </seg>
            <seg xml:id="i-2626ee7d9411a5b0-0">
              Jag tycker att det vore väldigt olyckligt om möjligheterna att
              ställa om till ett hållbart energisystem förhindras av en ideologisk
              övertygelse från den här regeringen om att man så gärna vill ha
              kärnkraften.
            </seg>
            <seg xml:id="i-588a4dd2ab7d37d5-0">
              Vad vi ser är att det inte går särskilt bra för kärnkraften i
              Sverige. Vi vet att OKG har lämnat in en ansökan om en permanent
              stängning av O1:an. När den kommer till stånd vet vi inte, men
              redan nu ser vi konsekvenserna av att de svenska kärnkraftverken
              börjar bli gamla och behöver stängas ned.
            </seg>
            <seg xml:id="i-339b16513f870f1b-0">
              Då står vi inför ett vägval: Ska vi som den här regeringen säga
              om den framtida energipolitiken att den som lever får se? Eller
              behövs det en tydligare riktning?
            </seg>
            <seg xml:id="i-b5616b43eae8357f-0">
              I frågan om EU:s framtida klimat- och energipolitik har Miljöpartiet
              gett ett tydligt besked till väljarna om vilken inriktning vi
              vill ha.
            </seg>
            <seg xml:id="i-78d0417505520e54-0">
              Jag undrar hur Mats Odell tänker när han säger att energipriserna
              skulle stiga om vi satsar på förnybar energi. För den som har
              hängt med och sett vad som har hänt i våra grannländer är det
              den förnybara energin som byggs ut därför att den är konkurrenskraftig.
            </seg>
            <seg xml:id="i-369e2d3ceaa51a4e-0">
              I Storbritannien har den brittiska regeringen lovat att ge ett
              statligt garanterat pris på 1 krona per kilowattimme. I Sverige
              bygger vi vindkraft för halva det priset. Om man satsar på förnybar
              energi är det uppenbart att energipriserna fortsätter att vara
              låga. Det är just det som har hänt. Den vindkraftsutbyggnad som
              har skett i Sverige har sänkt elpriserna.
            </seg>
            <seg xml:id="i-6b865a95339e57ae-0">
              Miljöpartiets besked är väldigt tydligt: Sverige, Europa och
              världen står starkare med en tydlig politik för förnybar energi
              och klimatpolitik. Vad den här regeringen vill, det väntar vi
              på att få veta.
            </seg>
          </u>
          <note type="speaker" xml:id="i-5d3c79b574efc369-0">
            Anf. 163 MATS ODELL (KD) replik:
          </note>
          <u who="mats_odell_60393f" xml:id="i-66575103b7a78635-4">
            <seg xml:id="i-5ff66cd41a68c388-0">
              Herr talman! Jag och mitt parti är inte på något sätt emot förnybar
              energi. Men att ha eviga subventioner driver bara fram en utveckling
              som i Tyskland, där allt måste subventioneras. I Tyskland subventioneras
              vindkraft, solkraft och kolkraft. Det här ser man också i Storbritannien.
              Lise Nordin säger ju själv att man där subventionerar upp till
              en krona, och det är likadant med kärnkraften. Allt är subventionerat.
            </seg>
            <seg xml:id="i-a18d33a8d073b69b-0">
              När vi har fått tillräckligt mycket väderberoende elproduktion
              händer det att det inte blåser tillräckligt mycket. Det händer
              att solen går ned – det gör den varje dag, kan jag berätta. Då
              måste det, när man har en stor basindustri, finnas någon annan
              som levererar den elen. Ju mer väderberoende vår energimix är,
              desto angelägnare är det med en ersättning. Det är därför som
              allting måste subventioneras.
            </seg>
            <seg xml:id="i-734573a76f867910-0">
              Då säger vi: Låt allt som uppfyller tuffa miljö- och säkerhetskrav
              byggas! Låt det stå på egna ben! Ny teknik kan under en introduktionsfas
              behöva subventioner. Men att bygga in de gigantiska subventionssystem
              som finns i Tyskland och som är på väg i Storbritannien ska vi
              inte göra – det ska vi slå vakt om.
            </seg>
            <seg xml:id="i-64ea37a594d7ce16-0">
              Det är oroligt i Ryssland, ja, men varför då stänga ned fungerande
              kraftproduktion? Lise Nordin säger att vi har en gammal kärnkraftsproduktion
              och att den frågan alltid kommer upp. Lise Nordin har redan tänkt
              bort kärnkraften. Den är avvecklad i hennes värld. Hennes absolut
              främsta mål i hennes politiska gärning är att se till att kärnkraften
              försvinner.
            </seg>
            <seg xml:id="i-261147a233e3e1a6-0">
              Visst kan man ha det målet, men i Sverige är kärnkraftverken
              renoverade och uppgraderade, så de har ganska lång livslängd framför
              sig. Detta har skett helt utan subventioner. Den effekthöjningen
              är större än vad all förnybar energi i Sverige står för.
            </seg>
          </u>
          <note xml:id="i-2f57722fd4e1dd01-3">
            Överläggningen var härmed avslutad.
          </note>
          <note xml:id="i-545aca8f65f98bca-0">
            13 § Bordläggning
          </note>
          <note xml:id="i-66f87dbf52a409af-0">
            Följande dokument anmäldes och bordlades:
          </note>
          <note xml:id="i-1ed208bb09343c0f-0">
            14 § Anmälan om interpellationer
          </note>
          <note xml:id="i-09ac52d21208b784-0">
            Följande interpellationer hade framställts:
          </note>
          <note xml:id="i-851db729a45e7765-0">
            den 13 mars
          </note>
          <note xml:id="i-fc25fc54fe59618d-0">
            Sara Karlsson
          </note>
          <note xml:id="i-213ee369463f0a87-0">
            Jabar Amin
          </note>
          <note xml:id="i-e0c4121f183caab3-0">
            Lars Eriksson
          </note>
          <note xml:id="i-98e2703124d7ef49-0">
            Agneta Gille
          </note>
          <note xml:id="i-251d29798fe2bc45-0">
            Per Bolund
          </note>
          <note xml:id="i-6fc7a12c098a1c7b-0">
            Raimo Pärssinen
          </note>
          <note xml:id="i-0af2cc92b5f2282f-0">
            Christina Höj Larsen
          </note>
          <note xml:id="i-da213c8b96ffe0f1-0">
            Peter Persson
          </note>
          <note xml:id="i-c16f6ed67094c3de-0">
            Patrik Björck
          </note>
          <note xml:id="i-7f249cb6f924ec98-0">
            Cecilia Dalman Eek
          </note>
          <note xml:id="i-b26cef9170335285-0">
            Marie Nordén
          </note>
          <note xml:id="i-4de93cffe0da47b6-0">
            Ann-Christin Ahlberg
          </note>
          <note xml:id="i-0767ca7a32ee9212-0">
            15 § Anmälan om frågor för skriftliga svar
          </note>
          <note xml:id="i-6bee4b1bee4d6026-0">
            Följande frågor för skriftliga svar hade framställts:
          </note>
          <note xml:id="i-851db729a45e7765-1">
            den 13 mars
          </note>
          <note xml:id="i-7f249cb6f924ec98-1">
            Cecilia Dalman Eek
          </note>
          <note xml:id="i-0b54379ec2102c4c-0">
            Lars Mejern Larsson
          </note>
          <note xml:id="i-856ba16c7322186e-0">
            Hans Olsson
          </note>
          <note xml:id="i-850d179499b02566-0">
            Christina Oskarsson
          </note>
          <note xml:id="i-850d179499b02566-1">
            Christina Oskarsson
          </note>
          <note xml:id="i-98e2703124d7ef49-1">
            Agneta Gille
          </note>
          <note xml:id="i-98cb334441755351-0">
            Carina Adolfsson Elgestam
          </note>
          <note xml:id="i-8bf2425bd7376891-0">
            Lennart Axelsson
          </note>
          <note xml:id="i-1d1adf1aa38c2196-0">
            Jörgen Hellman
          </note>
          <note xml:id="i-7bf5cfb6200cd0d6-0">
            16 § Anmälan om skriftliga svar på frågor
          </note>
          <note xml:id="i-2e8f078fe123046e-0">
            Skriftliga svar på följande frågor hade kommit in:
          </note>
          <note xml:id="i-851db729a45e7765-2">
            den 13 mars
          </note>
          <note xml:id="i-ac854a008866d01a-0">
            Jonas Eriksson
          </note>
          <note xml:id="i-ac854a008866d01a-1">
            Jonas Eriksson
          </note>
          <note xml:id="i-ac854a008866d01a-2">
            Jonas Eriksson
          </note>
          <note xml:id="i-ac854a008866d01a-3">
            Jonas Eriksson
          </note>
          <note xml:id="i-ac854a008866d01a-4">
            Jonas Eriksson
          </note>
          <note xml:id="i-065c405b77ee2e85-0">
            Amineh Kakabaveh
          </note>
          <note xml:id="i-a78ab09bf69493ad-0">
            Hans Linde
          </note>
          <note xml:id="i-a6406a4723384faa-0">
            17 § Kammaren åtskildes kl. 18.58.
          </note>
          <note xml:id="i-7dcedcfcf38689a5-0">
            Förhandlingarna leddes
          </note>
          <note xml:id="i-6e88a5039175b557-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
