<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--87</head>
          <docDate when="2011-03-22">2011-03-22</docDate>
        </div>
      </front>
      <body>
        <div>
          <note xml:id="i-63ab1e3a5622d69a-0">
            ﻿
          </note>
          <note xml:id="i-2a66a3344f18047a-0">
            Riksdagens protokoll
          </note>
          <note xml:id="i-85e46e31e37e9a9b-0">
            2011/12:87
          </note>
          <note xml:id="i-37b3e66036f759af-0" type="date">
            Torsdagen den 22 mars
          </note>
          <note xml:id="i-cb8a9a30bc965db8-0">
            Kl. 12:00 - 16:59
          </note>
          <note xml:id="i-106585ce3df68891-0">
            1 § Anmälan om inkommen granskningsrapport från Riksrevisionen
          </note>
          <note xml:id="i-31b8dd7241f5eef0-0">
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note xml:id="i-4bdfdb88fafd237e-0">
            2 § Förbättrade villkor för studerande föräldrar
          </note>
          <note xml:id="i-450d9478b11a9a82-0">
            Föredrogs
          </note>
          <note xml:id="i-a1f0b646208a24ca-0">
            Förste vice talmannen konstaterade att ingen talare var anmäld.
          </note>
          <note xml:id="i-9418bf62607c2f06-0">
            3 § Näringspolitiska frågor
          </note>
          <note xml:id="i-450d9478b11a9a82-1">
            Föredrogs
          </note>
          <note type="speaker" xml:id="i-6778b75d439fbae8-0">
            Anf. 1 MATS ODELL (KD):
          </note>
          <u who="mats_odell_60393f" xml:id="i-ec4d986bc3d9f6d0-0">
            <seg xml:id="i-d781bf0a2b2e6319-0">
              Fru talman! Alliansregeringen har under sin tid i regeringsställning
              genomfört stora och viktiga reformer på näringspolitikens område.
            </seg>
            <seg xml:id="i-901a79587d6d9822-0">
              Vi har sänkt skatten för vanliga inkomsttagare, och därmed ökat
              arbetsutbudet och sysselsättningen. Människor har fått mer pengar
              kvar i plånboken, vilket har gett ökad frihet att ta eget ansvar
              och göra egna livsval. Arbetslinjen har varit framgångsrik.
            </seg>
            <seg xml:id="i-58361c8093332f50-0">
              Vi behöver dock gå vidare. Jag och Kristdemokraterna vill se
              att arbetslinjen kompletteras med en tydlig företagslinje genom
              det arbete som nu pågår i Regeringskansliet. Vårpropositionen
              är under beredning. Företagsskattekommitténs arbete för bättre
              tillgång till riskkapital, bland annat, ska nu föras vidare till
              skarpa förslag.
            </seg>
            <seg xml:id="i-99e750d9ac3ede4c-0">
              Forsknings- och innovationspropositionen, innovationsstrategin
              och mineralstrategin är andra exempel på ett målinriktat arbete
              för att tillvarata Sveriges goda förutsättningar när det gäller
              naturresurser, energiproduktion, forskning och utbildning och
              för att stärka vår konkurrenskraft och goda position i en allt
              tuffare global konkurrens.
            </seg>
            <seg xml:id="i-677f01331491be1d-0">
              Vår chans är att satsa på kunskapsdriven tillväxt och att inte
              ha högre beskattning av medborgare och företag än vad som är nödvändigt
              men också att Sveriges ledande position som innovationsland kan
              växlas in i bättre kommersialisering av de innovationer som föds
              i vårt land.
            </seg>
            <seg xml:id="i-05a8c873523ce163-0">
              Sverige behöver fler jobb. Många människor står fortfarande utanför
              arbetsmarknaden. Vi har en ungdomsarbetslöshet som fortfarande
              är oacceptabelt hög. Unga människor ska kunna känna framtidshopp
              och se möjligheterna att försörja sig själva och sina familjer.
            </seg>
            <seg xml:id="i-5bbacbe4c965faa8-0">
              Nya jobb kan dock inte kommenderas fram av politiker. De skapas
              när enskilda människor finner det mödan värt att starta eller
              utveckla ett företag, förverkliga en idé och riskera sitt sparkapital.
              Fler och växande företag behövs för jobben, tillväxten och välfärden.
            </seg>
            <seg xml:id="i-3fb467397cd67528-0">
              Vår syn på näringspolitikens inriktning redovisade utskottet
              så sent som i december förra året i anslagsbetänkandet om utgiftsområde
              24. Samtidigt presenterade oppositionen sin syn i fyra reservationer.
            </seg>
            <seg xml:id="i-1713989df172a4e2-0">
              I dag behandlar vi motioner från allmänna motionstiden förra
              året om näringspolitiska frågor i en så kallad förenklad ordning
              där vi hänvisar till de ställningstaganden som utskottet gjorde
              förra våren och hösten. Det innebär också att vi i dag håller
              en allmän näringspolitisk debatt där de fyra oppositionspartierna
              i var sitt särskilt yttrande redovisar sin syn på hur näringspolitiken
              bör utformas.
            </seg>
            <seg xml:id="i-28208eeb2ba295ec-0">
              Goda villkor för företagande är avgörande för ekonomisk tillväxt.
              För att uppnå en hög nivå på privata investeringar krävs det att
              Sverige har ett bra företagsklimat. Politiken ska också bidra
              till en hög produktivitetstillväxt.
            </seg>
            <seg xml:id="i-7a28205fec0d2645-0">
              Regeringens politik har vi som sagt lagt fram och diskuterat.
              Vi har också diskuterat oppositionens förslag. De särskilda yttrandena
              från oppositionen är spännande läsning.
            </seg>
            <seg xml:id="i-f7b190d6235ea4f4-0">
              I det näringspolitiska recept som Socialdemokraterna presenterar
              i sitt särskilda yttrande finns ett antal goda idéer. Dock är
              det en ganska tunn soppa som serveras när man summerar substansen
              i de många välvilliga orden. Det mest substantiella är den orubbliga
              tilltron till så kallade branschprogram där statens roll i näringspolitiken
              ska stärkas. Där har vi olika uppfattningar.
            </seg>
            <seg xml:id="i-527b066d5b5ba898-0">
              Vi är dock, fru talman, helt överens om att Sverige inte ska
              möta den allt hårdare konkurrensen med en låglöne- eller lågprislinje,
              utan det är en kunskapsdriven tillväxt som skapar långsiktiga
              förutsättningar för vårt land.
            </seg>
            <seg xml:id="i-cd77da67b1b11f4a-0">
              Vad som inte står i Socialdemokraternas särskilda yttrande är
              att ni vill avveckla kärnkraften som står för över 40 procent
              av Sveriges nästan helt koldioxidfria elproduktion.
            </seg>
            <seg xml:id="i-26b63555cf76f181-0">
              Inte heller står det att den viktigaste finansieringen av era
              konkreta förslag kommer från en fördubbling av arbetsgivaravgifterna
              för ungdomar och från någon form av förmögenhetsskatt som ju tidigare
              drev ut riskkapitalet ur landet. Detta hör också till den samlade
              bilden av näringspolitiken.
            </seg>
            <seg xml:id="i-83730e8f6bfcd7a1-0">
              Miljöpartiet har också många kloka tankar. Samtidigt är man benhård
              med att kärnkraften ska avvecklas snabbare än något annat parti
              tycker. Fundera ett tag på hur det påverkar investeringsviljan
              bland Sveriges elintensiva basindustrier som är själva ryggraden
              i förädlingen av våra unika tillgångar skogen och malmen. Det
              är ofta förädlingsprocesser som pågår 24 timmar om dygnet årets
              alla dagar.
            </seg>
            <seg xml:id="i-c856f71d302d3faa-0">
              Glöm inte heller att en stor del av det snabbväxande tjänsteföretagandet
              är just tjänster för de tillverkande industriföretagen.
            </seg>
            <seg xml:id="i-0ec5fa15123ac054-0">
              Vänsterpartiet vill ha en särskild innovationsminister. Det är
              inget omstörtande förslag. Det kanske är bra, inte vet jag.
            </seg>
            <seg xml:id="i-69d1f4ed1f2a86ec-0">
              I Vänsterpartiets särskilda yttrande skriver Kent Persson att
              basen för en ekonomiskt uthållig tillväxt är en jämn tillgång
              till material, energi och kunskap. Hur detta jämna flöde av till
              exempel elektricitet ska åstadkommas när det inte blåser framgår
              däremot varken av Vänsterpartiets eller av Miljöpartiets texter.
            </seg>
            <seg xml:id="i-fcb26ec77f2710db-0">
              Näringspolitik handlar om att skapa goda förutsättningar för
              konkurrens, forskning, innovation, lärande och inte minst för
              ett gott företagsklimat. Det handlar däremot i liten utsträckning
              om att pytsa ut pengar till olika statliga myndigheter.
            </seg>
            <seg xml:id="i-757c4ee362732615-0">
              Fru talman! I grunden har samtliga partier goda intentioner.
              Recepten för ett gott företagsklimat skiljer sig dock åt, kan
              man lugnt säga.
            </seg>
            <seg xml:id="i-02ddad5e566488e3-0">
              Goda villkor för tillväxt och jobb skapas genom insatser på många
              olika områden. Det handlar bland annat om skatter, infrastruktur
              för transporter och it, villkor för och satsning på forskning,
              utbildning, handels- och investeringsfrämjande, hur arbetsmarknaden
              fungerar, sociala trygghetssystem för anställda och företagare,
              energi, miljö, landsbygdsutveckling, kultur och regional tillväxt.
              I den takt som Sverige i allt högre grad blir en kunskapsbaserad
              ekonomi ökar också betydelsen av tjänsteinnovationer.
            </seg>
            <seg xml:id="i-853aeb506c556273-0">
              Fru talman! Jag menar att regeringen bedriver en tillväxtpolitik
              som utgår från företagarperspektivet och som syftar till att skapa
              bättre förutsättningar för nystart av företag och för tillväxt.
            </seg>
            <seg xml:id="i-a6851848949c9b46-0">
              Jag nämnde att det är många politikområden som är avgörande,
              men det handlar också om att näringspolitiken utgår från olika
              perspektiv.
            </seg>
            <seg xml:id="i-f78b219a849883a1-0">
              Makroekonomisk stabilitet är en oerhört viktig ingrediens. Där
              ligger Sverige bra till. Att vi kan fortsätta att ha dessa goda
              ramvillkor drar till sig investeringar. Goda ramvillkor för företagande
              och näringspolitiska insatser är nödvändiga för att främja tillväxt.
              Det ställer krav på en flexibel arbetsmarknad, en väl fungerande
              kapitalmarknad, en utformning av skattesystemet som främjar att
              företag startas och växer och en anpassning av trygghetssystemen
              till företagarnas behov. För att skapa förutsättningar för fler
              växande företag behövs både generella och riktade insatser för
              företagande. För att fler ska bli företagare krävs att fler individer
              ser företagande som lika självklart som en anställning; dit har
              vi fortfarande ganska långt kvar.
            </seg>
            <seg xml:id="i-f74dbd757e4e28e2-0">
              Fru talman! Regeringens näringspolitik rymmer väldigt många olika
              insatser för att främja alla de saker som jag nu har talat om.
              Det handlar väldigt mycket om generella insatser, men också om
              insatser för att främja forskning, utveckling och innovation,
              konkurrensfrämjande åtgärder och regelförenkling. Det rör sig
              också om mer riktade insatser, som åtgärder för att främja kvinnors
              företagande, företagande bland personer med utländsk bakgrund,
              social ekonomi och socialt företagande. Min partikamrat Penilla
              Gunther kommer senare att utveckla Kristdemokraternas syn på socialt
              företagande och den tillväxt och sysselsättning som skapas av
              turism i vårt vackra land.
            </seg>
          </u>
          <note type="speaker" xml:id="i-755f62e190b28311-0">
            Anf. 2 CARINA ADOLFSSON ELGESTAM (S):
          </note>
          <u who="carina_adolfsson_elgestam_02d747" xml:id="i-386decd1ee7d1979-0">
            <seg xml:id="i-a557a8bef4c2b219-0">
              Fru talman! Judit bor på en gård på landsbygden. Hon driver ett
              spa. Hon drömmer om en utbyggnad med övernattning.
            </seg>
            <seg xml:id="i-b44b42f05b263e0e-0">
              Lars äger ett producerande företag som är elintensivt. Han är
              orolig för konkurrensen då hans företag ligger i elprisområde
              4. Han säger att ett öres skillnad gentemot område 3 innebär 100
              000 kronor om året för hans företag. Det är inte konstigt att
              han känner en viss oro för framtiden.
            </seg>
            <seg xml:id="i-e7949636e357b685-0">
              Andy med invandrarbakgrund driver ett företag. Han är orolig
              för kostnaderna när det gäller sjuklön.
            </seg>
            <seg xml:id="i-aef809345cda17a3-0">
              Lena som är textilkonstnär vill utveckla tyger så att vi i vårt
              mörka land på vinterhalvåret skulle kunna ha ytterkläder som lyser
              av sig själva så att vi inte behöver använda reflexer. Till det
              behövs pengar för utveckling. Hittills har Lena fått avslag på
              sina ansökningar.
            </seg>
            <seg xml:id="i-014c78270920a732-0">
              Dessa fyra företagare har drömmar om framtiden. Om de ska kunna
              förverkliga sina drömmar behövs det en näringspolitik som tar
              sin utgångspunkt i samverkan. Men det behövs också en politik
              som stimulerar den inhemska marknaden så att efterfrågan ökar.
              Det måste bli ett slut på försämringar för vissa grupper i samhället.
              Det skapar ju inlåsningseffekter så att man inte vågar ta steget
              och göra investeringar eller utbilda sig, vilket det också kan
              handla om för den enskilde. För dessa fyra företagare, liksom
              för alla andra företagare som inte har en marknad enbart i Sverige
              är det viktigt att vi har en politik för ökad export så att fler
              kan komma ut på andra marknader så att vi kan öka tillväxten.
            </seg>
            <seg xml:id="i-2b9d6ccbe46ce98b-0">
              Vi socialdemokrater anser att näringspolitiken ska bygga på insikten
              om betydelsen av värdeburen tillväxt och den kunskapsbaserade
              ekonomin i syfte att stärka den svenska konkurrenskraften och
              skapa jobb. Sverige måste konkurrera med hög kompetens och goda
              arbetsvillkor, inte med låga löner, för att vi ska stå starka
              i en alltmer globaliserad ekonomi. Det är därför med häpnad vi
              tar del av det förslag från Centern som vi kunde höra om på nyheterna
              i dag och som bejakas av Folkpartiet, att unga människor ska komma
              in på arbetsmarknaden med sänkta löner.
            </seg>
            <seg xml:id="i-c3e97cb2fbf275eb-0">
              Det vore intressant om vi kunde få veta på vilket sätt tillväxten
              ökar om vi sänker lönerna. Hur får det fler människor att våga
              investera i egen utbildning eller varor och tjänster som kan gagna
              marknaden? Jag hoppas att vi får veta lite mer om det i den här
              debatten.
            </seg>
            <seg xml:id="i-a4baff7bc69b5bf7-0">
              Fru talman! Företagsfrämjande entreprenörskap och näringslivsutveckling
              är vägen till tillväxt. För att förverkliga det krävs andra åtgärder
              än vad regeringens näringspolitik ger. Det mest tydliga förslaget
              hittills under 2012 är en sänkning av krogmomsen. Man kan undra
              hur de företagare som vill utveckla sina företag ska kunna tillgodogöra
              sig det. I en alltmer konkurrensutsatt värld kan det handla om
              överlevnad. Det känns som om Alliansen saknar politik på området.
            </seg>
            <seg xml:id="i-1c747878a6f72f11-0">
              Sverige behöver fler företag som kan skapa välfärd, tillväxt
              och näringslivsutveckling. Villkoren för entreprenörskap måste
              stärkas om framtidens jobb ska växa fram i de små och medelstora
              företagen. Den näringspolitik som vi förespråkar har som målsättning
              att underlätta för entreprenörer inom till exempel servicesektorn
              att anställa, expandera och exportera. Detta förutsätter bland
              annat att tillgången på riskkapital förbättras för små och medelstora
              företag.
            </seg>
            <seg xml:id="i-448ee81bcc033182-0">
              Andra områden inom näringspolitiken som regeringen har förhållit
              sig alltför passiv till är forskning, innovation och branschprogram.
              Det låter lite raljant när ordföranden i näringsutskottet säger
              att det som Socialdemokraterna serverar i sitt särskilda yttrande
              är en soppa. Det är vi socialdemokrater som har byggt Sverige
              starkt. Vi skulle inte ha en så bra och stark ekonomi i det svenska
              samhället i dag om det inte hade varit för den politik som vi
              har fört där arbetstagare, företagare och konsumenter ska gå hand
              i hand. Alla ska känna att de är med. Det handlar mycket om trygghet.
              Att då säga att branschprogram inte är någon framkomlig väg håller
              inte. Vi vet att det som har varit styrkan i svensk tillväxt är
              att vi har haft en samverkan mellan samhället och näringslivet,
              och att man förutsättningslöst har diskuterat vad man kan bidra
              med från olika håll.
            </seg>
            <seg xml:id="i-d81b0633d5509f8b-0">
              När det handlar om investeringar och såddkapital i tidiga skeden
              går inte riskkapitalister och privata banker in om inte samhället
              är med. Alliansens syn på samverkan och brist på tilltro till
              den är förödande. Globaliseringsrådet har pekat på detta.
            </seg>
            <seg xml:id="i-0e7b51c691cc7b5c-0">
              I den utredning som leds av Marcus Wallenberg har man mycket
              tydligt pekat på detta. För att Sverige ska ha tillväxt inför
              framtiden måste vi arbeta i samverkan.
            </seg>
            <seg xml:id="i-3d9dd3a1846f1752-0">
              Med tanke på alla de utmaningar som vi står inför med en åldrande
              befolkning, med infrastrukturen och med klimat och hållbarhet
              är det väl en utmärkt chans för Sverige om vi skulle kunna arbeta
              i samverkan för att öka tillväxten.
            </seg>
            <seg xml:id="i-908042cc57797a1c-0">
              Vi får se vad de övriga allianskollegerna säger här senare i
              debatten. Men vi är helt övertygade om att det enda sättet för
              Sverige att fortsätta vara ledande inom exempelvis det som är
              kopplat till miljöteknik är att vi arbetar i samverkan.
            </seg>
            <seg xml:id="i-f725041293c23f04-0">
              Något som Mats Odell över huvud taget inte vidrörde i sitt anförande
              är den rapport som Arbetsförmedlingen lämnade i början av året
              där man visar på en strukturomvandling inom industrin. Man säger
              att 25 000 jobb kommer att försvinna. Det är ganska tufft. Många
              kommer att bli arbetslösa. Dess värre kanske ett och annat företag
              inte kommer att finnas om ett eller två år inom industrin. Hur
              ska vi möta detta? Har alliansregeringen några förslag över huvud
              taget utifrån den strukturomvandling som pågår här och nu?
            </seg>
            <seg xml:id="i-d90f70abc92e96cb-0">
              När Mats Odell i sitt anförande säger att alliansregeringen har
              ökat sysselsättningen är det inte riktigt sant. Jag ska som exempel
              ta Kronobergs län som jag kommer från. Sedan alliansregeringen
              tillträdde 2006 har sysselsättningsgraden i Kronobergs län gått
              ned med 5,7 procent. Det är nästan dubbelt så många som är arbetslösa
              i dag jämfört med hur det var 2006.
            </seg>
            <seg xml:id="i-24eb51a9cc9a7559-0">
              Jag tror att det är mycket svårt för kronobergarna där hemma
              att känna igen sig i den bild som Mats Odell målar upp av näringslivet
              och hur bra er politik har varit.
            </seg>
            <seg xml:id="i-a96b7268e7a31940-0">
              Fru talman! Utskottet har enats om en förenklad motionsberedning
              vid detta tillfälle. Sedan är särskilt vi från oppositionens sida
              mycket förvånade över själva debattordningen här i kammaren just
              i dag. Vi kommer inför framtiden att fundera på hur positiva vi
              kommer att vara inför en förenklad motionsberedning.
            </seg>
            <seg xml:id="i-00b1992decfdfb78-0">
              Men vi gjorde strax före jul ställningstaganden i fråga om näringslivspolitiken,
              och de ställningstaganden som vi då gjorde och framförde i våra
              reservationer står vi fortfarande fast vid. Jag tycker att det
              är viktigt att markera det.
            </seg>
            <seg xml:id="i-bd3e442770ef6599-0">
              Avslutningsvis vill jag säga att för Judit, Lars, Andy och Lena,
              som drömmer om att utveckla sina företag, kommer det att vara
              viktigt att vi kan få bort genusskillnaderna, det vill säga de
              villkor och strukturer som i dag alldeles för mycket präglar samhället
              när det gäller näringsliv och arbete. De har även behov av ökad
              tillgång till riskkapital och innovationer och även att vi tittar
              på vad vi kan göra med sjuklöneperioden. Ska vi lyfta bort detta
              ansvar från arbetsgivarna? Det bör kanske tillsättas en utredning
              som kan se över detta.
            </seg>
          </u>
          <note type="speaker" xml:id="i-d8c5c051d3c61a82-0">
            Anf. 3 MATS ODELL (KD) replik:
          </note>
          <u who="mats_odell_60393f" xml:id="i-ec4d986bc3d9f6d0-1">
            <seg xml:id="i-cb5785424d7c8f20-0">
              Fru talman! Det finns exempel på något lyckat branschprogram,
              men att ha detta som någon sorts grundpelare för sin näringspolitik
              tror jag inte är en framkomlig väg. Exemplen på dem som har misslyckats
              är betydligt fler.
            </seg>
            <seg xml:id="i-4a1bacb41451b290-0">
              Strukturomvandling är ingenting som socialdemokratin historiskt
              har varit främmande för. Det har funnits inslag i socialdemokratisk
              politik som har uppmuntrat och skyndat på strukturomvandlingen.
              Man kan ta den solidariska lönepolitiken som exempel. Den hade
              till uppgift att hålla ned lönerna i de lönsamma branscherna och
              få upp dem i de olönsamma för att snabbare få fram en strukturomvandling.
            </seg>
            <seg xml:id="i-fb121207b9f8592b-0">
              Det viktiga här är att vi har ett nyskapande av jobb. När strukturer
              inte längre är livskraftiga måste det finnas andra branscher som
              står där och tar vid och efterfrågar arbetskraft.
            </seg>
            <seg xml:id="i-115fe096ea4db44b-0">
              Jag betonade inte ordet soppa utan ordet tunn, Carina Adolfsson
              Elgestam. Det står många bra saker, men när man summerar vad det
              handlar om tycker jag att det var branschprogrammen som stod kvar
              som det som i vissa delar skiljer ut den offensiva näringspolitiken.
              Däremot är de andra ingredienserna skadliga. Jag menar att ett
              återinförande av någon form av förmögenhetsskatt är en döbelnsmedicin
              att ge till patienten som driver ut kapitalet ur landet. Likaså
              kan inte en fördubbling av arbetsgivaravgifterna för ungdomar
              vara en medicin för att råda bot på ungdomsarbetslösheten.
            </seg>
            <seg xml:id="i-740d95364fa38cb0-0">
              Jag träffade representanter för callcenterföretagen som har tiotusentals
              ungdomar anställda. De sade att detta skulle vara ett dråpslag
              mot hela denna instegsbransch. De skulle få avskeda jättemånga
              för att över huvud taget finnas kvar på marknaden och i stället
              ta till andra lösningar.
            </seg>
            <seg xml:id="i-b44902552ff0af5f-0">
              Jag tror tyvärr inte att detta är ett recept för en framgångsrik
              näringspolitik.
            </seg>
          </u>
          <note type="speaker" xml:id="i-0f33e6e2ab20403a-0">
            Anf. 4 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-386decd1ee7d1979-1">
            <seg xml:id="i-439f88cc4a94fb51-0">
              Fru talman! Mats Odell står nu här i kammaren och framför lite
              skrämselpropaganda med anledning av exempelvis vårt förslag som
              gäller ungdomar på arbetsmarknaden. Han säger att en fördubbling
              av arbetsgivaravgifterna för unga skulle vara förödande. Det tror
              inte vi tvärtom. Vårt förslag handlar om att den arbetsgivare,
              oavsett vilken, som anställer en ung människa ska få en sänkning
              av arbetsgivaravgifterna, inte alla. Som det nu är har en hel
              del av dessa arbetsgivare fått en sänkning där pengarna stoppas
              direkt ned i fickan hos arbetsgivaren. Många av dessa arbetsgivare
              hade anställt i alla fall därför att de har behov av arbetskraft.
            </seg>
            <seg xml:id="i-cbc5501ce6000725-0">
              När det gäller en förmögenhetsskatt har vi i dagsläget inte något
              förslag om en sådan. Den delen handlar också om skrämselpropaganda.
            </seg>
            <seg xml:id="i-8c7be4ed70028de9-0">
              Jag skulle vilja återkomma till branschprogrammen. Mats Odell
              säger att det finns fler exempel som visar på misslyckande. Det
              skulle vara intressant att få en redovisning här i kammaren av
              vilka som har misslyckats.
            </seg>
            <seg xml:id="i-f8ee689cd6ba2623-0">
              Hur kan det komma sig att de andra medlemsländerna i EU tycker
              att branschprogram och samverkan är ett bra sätt att arbeta för
              tillväxt i Europa? Det gäller tydligen inte för tillväxten i Sverige.
            </seg>
          </u>
          <note type="speaker" xml:id="i-bf86f689703f56c2-0">
            Anf. 5 MATS ODELL (KD) replik:
          </note>
          <u who="mats_odell_60393f" xml:id="i-ec4d986bc3d9f6d0-2">
            <seg xml:id="i-1a553f59e7b6b84f-0">
              Fru talman! Jag besökte ett callcenterföretag nere i Kronobergs
              län för någon månad sedan. Det var Transcom i Strömsnäsbruk i
              Markaryds kommun. Jag tror att de har ungefär 300 anställda. Företaget
              är hotat av olika skäl. Men den kostnadsökning som skulle drabba
              denna arbetsplats i Carina Adolfsson Elgestams egen valkrets gör
              att företaget överväger att lägga ned sin verksamhet på grund
              av bristande lönsamhet. Hon talar om att detta är pengar som går
              rakt ned i ägarens fickor. Skrämselpropaganda eller inte, men
              det är i alla fall inte riktigt seriöst att säga det.
            </seg>
            <seg xml:id="i-9c2bf51ef2887d0d-0">
              Ofta är dessa instegsbranscher för unga människor inte särskilt
              lönsamma. De skapar mycket sysselsättning, och många får sitt
              första jobb där. Att då höja kostnadsläget i dessa företag leder
              i värsta fall till att de säger upp folk. Sedan får de sänkta
              arbetsgivaravgifter när de nyanställer. Men att detta kommer att
              vara ett dråpslag för en bransch som callcenterbranschen är alldeles
              uppenbart.
            </seg>
            <seg xml:id="i-3294a756d9f3586b-0">
              Sedan finns det inte några vattentäta skott mellan samverkan
              mellan statliga företag eller statliga myndigheter och olika branscher.
              Det har vi haft. Jag kan som exempel ta telekombranschen och samverkan
              mellan före detta Televerket och Ericsson. Det var framgångsrikt.
              Det var även samverkan mellan Asea och SJ och så vidare. Men det
              finns ingen anledning att göra detta till någon sorts politisk
              princip och att det är detta som vi nu ska lita på. Världen ser
              annorlunda ut än vad den gjorde på den tiden som dessa branschprogram
              var framgångsrika.
            </seg>
            <seg xml:id="i-0c328484c3e1a94a-0">
              Den här samverkan fortsätter på väldigt många områden när det
              gäller beställning och upphandling, inte minst från statliga myndigheter
              och aktörer.
            </seg>
          </u>
          <note type="speaker" xml:id="i-92c5099ac85c221f-0">
            Anf. 6 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-386decd1ee7d1979-2">
            <seg xml:id="i-851ea9bc284d5f53-0">
              Fru talman! Alla på Transcom nere i Strömsnäsbruk som kommer
              att bli arbetslösa är bara att beklaga. De blir arbetslösa, för
              företaget kommer att lägga ned verksamheten och flytta. Man kommer
              att bli arbetslös trots alliansregeringens politik sänkningen
              av arbetsgivaravgiften för unga. Är det alltså rätt eller fel?
              De här unga människorna blir arbetslösa fastän den här politiken
              gäller. Det kan man fundera över.
            </seg>
            <seg xml:id="i-944feb5e567c5365-0">
              När en sådan här arbetsplats försvinner är det också ett problem
              med tanke på det lilla samhälle som Strömsnäsbruk är. Det är då
              vi behöver en politik för omställning utifrån hur nya arbetstillfällen
              kan skapas i Strömsnäsbruk och runt Markaryd för dem som där blir
              arbetslösa. Det är här ni i regeringen inte har någon politik.
              Ni anser ju att marknaden själv ska sköta sådant här.
            </seg>
            <seg xml:id="i-b82b8891af739e24-0">
              Det blir oerhört tydligt när jag frågar Mats Odell om exempel
              på misslyckade branschprogram. Mats Odell vet inte riktigt vad
              ett branschprogram är, vad vi avser med branschprogram. De branschprogram
              vi hitintills haft har betytt oerhört mycket för svensk utveckling,
              inte minst inom fordonsindustrin. Det gäller också det som varit
              inom läkemedelsindustrin, inom teknikutveckling och så vidare.
            </seg>
            <seg xml:id="i-f734810cd93baf30-0">
              Det handlar inte om att man på statliga företag sätter sig ned
              och gör saker och ting, utan det handlar om forskning och utveckling.
              Det handlar om att använda exempelvis Vinnova och andra riskkapitalbolag
              i statlig regi som i samverkan med näringslivet tittar på hur
              vi på bästa sätt kan använda pengarna för att kunna konkurrera
              i en alltmer global värld.
            </seg>
          </u>
          <note type="speaker" xml:id="i-339834c48ae3fd11-0">
            Anf. 7 JOHAN JOHANSSON (M):
          </note>
          <u who="johan_johansson_241f8c" xml:id="i-8a5f7feb08e32c63-0">
            <seg xml:id="i-cc3f776aebd03b95-0">
              Fru talman! Målet med näringspolitiken är att stärka den svenska
              konkurrenskraften och att skapa förutsättningar för fler jobb
              i fler och växande företag för att därigenom bryta utanförskapet.
            </seg>
            <seg xml:id="i-fa2d345bfacc0daf-0">
              Här i kammaren brukar det finnas krav på stora satsningar. Ofta
              presenteras sådana både av allianspartierna och av oppositionen.
              Ibland kan man missta sig och tro att det är just stora satsningar
              som behövs. Så är ibland fallet men långt ifrån alltid.
            </seg>
            <seg xml:id="i-f87dc2fd61c36043-0">
              Jag tänker tala om de små men avgörande satsningar som regeringen
              gör för att just stärka den svenska konkurrenskraften och skapa
              förutsättningar för fler jobb i fler och växande företag.
            </seg>
            <seg xml:id="i-4a9c0b31a7f1a0d3-0">
              Kunskapsekonomi är ett begrepp som lanserades på 1990-talet och
              något som vissa partier fortfarande slänger sig med. Visst, kunskap
              är centralt i en globaliserad värld med högt konkurrenstryck.
              Men viktigare är hur kunskapen omsätts därav fokus på innovationer.
              Förmågan att omsätta kunskap i innovationer är det centrala för
              att skapa välstånd i en ekonomi.
            </seg>
            <seg xml:id="i-c05038c14be895e6-0">
              Den lilla men viktiga satsningen på att utveckla indikatorer
              för innovation är ett exempel. Statistiska centralbyrån tillförs
              5 miljoner per år i fyra år för att i samverkan med Tillväxtverket,
              Tillväxtanalys och Vinnova ta fram indikatorer som kan leda till
              bättre beslutsunderlag, till beslutsunderlag av högre kvalitet.
            </seg>
            <seg xml:id="i-7d148b4475ea6eba-0">
              Jag tror att det är mycket väl använda pengar. Väl utvecklade
              indikatorer kommer att vara till hjälp när det gäller att förbättra
              precisionen i de statliga åtgärderna. Förhoppningsvis leder det
              till en effektivare resursanvändning.
            </seg>
            <seg xml:id="i-e4dad10f22054870-0">
              Även i näringspolitiken borde prickskytte vara bättre än bombmattor.
            </seg>
            <seg xml:id="i-5a12b8f7515138ab-0">
              För att kunna få ännu effektivare samhällslösningar, exempelvis
              för en väl fungerande hälsa och omsorg samt för en miljövänligare
              offentlig sektor, krävs det nya tag!
            </seg>
            <seg xml:id="i-1d2a7e0fa66f326a-0">
              Offentlig innovationsupphandling är ett sådant område som behöver
              utvecklas. Därför tillförs Vinnova 24 miljoner kronor under 2012
              och därefter 9 miljoner kronor årligen detta för att stötta uppbyggnaden
              av kompetens, metod och erfarenhet avseende innovationsupphandling,
              som komplement till det ordinarie upphandlingsstödet. En sådan
              här insats handlar om att förverkliga hela Sveriges innovationspotential.
            </seg>
            <seg xml:id="i-509275db4f630eaa-0">
              Fru talman! Oavsett om affärsidén är att starta en bowlinghall
              eller ett miljöteknikföretag som renar utsläppen från vår industri
              krävs det riskvilligt kapital. Tillgången till riskkapital är
              mycket viktig, särskilt i tidiga skeden. Här kan staten naturligtvis
              göra en insats.
            </seg>
            <seg xml:id="i-0ee3be4fc0bead9f-0">
              Men som ni kunde se i gårdagens Dagens Nyheter används inte allt
              statligt riskkapital. En anledning är att statens kapital i vissa
              fall ska kompletteras med privat kapital. Den principen är god
              då de privata investerarna tillför inte bara kapital utan även
              kunskap.
            </seg>
            <seg xml:id="i-9f1311a8ffdabf72-0">
              Tyvärr har Sverige alldeles för få av dessa så kallade affärsänglar
              som behövs i en fungerande marknadsekonomi.
            </seg>
            <seg xml:id="i-cd8774175d9c5ce1-0">
              Här har regeringen satt i gång ett arbete som syftar till att
              stärka finansieringen till företag i tidiga faser genom att se
              över möjligheterna att skapa en tydligare aktörsstruktur gällande
              riskkapitalinvesteringar. Det gäller också effektivisering av
              kapitalanvändningen.
            </seg>
            <seg xml:id="i-3ed15daec5399c19-0">
              Fokus är naturligtvis på att öka kundnyttan genom ett tydligare
              och effektivare system, på att göra det möjligt att få ut mer
              av systemet utan att nödvändigtvis tillföra mer kapital samt på
              att skapa en mer flexibel statlig organisation.
            </seg>
            <seg xml:id="i-804df27b62c944aa-0">
              Statens roll på det näringspolitiska området ska vara att skapa
              generellt goda förutsättningar för företagande och utveckling,
              inte att ge särskilt stöd till en viss näring.
            </seg>
            <seg xml:id="i-d23f33f555689045-0">
              Allt entreprenörskap kommer underifrån. Därför är näringsklimatet
              och de generella förutsättningarna så viktigt. Hela tanken med
              branschprogram går stick i stäv med hur man får ett mer entreprenöriellt
              Sverige.
            </seg>
            <seg xml:id="i-6d953c2650690e3d-0">
              Entreprenörskap kan inte planeras fram, utan det växer fram genom
              starka individers lust, nyfikenhet och personliga drivkrafter
              när det gäller att lösa viktiga problem.
            </seg>
            <seg xml:id="i-d060a09c376f8d7a-0">
              Jag finner det märkligt att Socialdemokraterna inte inser detta
              utan tror sig kunna förutse vilka branscher som kommer att vara
              framtidens vinnare och att de sedan kan fostra företag som kan
              bli vinnande företag på en global marknad. Branschprogram är inte
              rätt väg att följa.
            </seg>
            <seg xml:id="i-e09ceef6ffe2749c-0">
              Näringslivsklimatet och attityder till entreprenörskapet genomsyrar
              allt och är viktiga förutsättningar för hur svensk konkurrenskraft
              faktiskt ser ut. Jag känner därför att det är på sin plats med
              en historisk betraktelse, inte minst efter Carina Adolfsson Elgestams
              historiebeskrivning.
            </seg>
            <seg xml:id="i-4ced690545acb6ac-0">
              Det var en Ericsson med LM Ericsson, en Dahlén med Aga, en Wenström
              med Asea, en de Laval med Alfa Laval, en Gabrielsson med Volvo,
              en Wingqvist med SKF, en Kamprad med Ikea och en Persson med Hennes
              vi avgör inte vad som är förenligt med lagen eller inte, utan
              det är någonting som prövas när lagen är på plats, och det är
              den.
            </seg>
            <seg xml:id="i-2f3b9c2b15474c57-0">
              Polisutbildningen
            </seg>
          </u>
          <note type="speaker" xml:id="i-39c0f18bddabb09d-0">
            Anf. 54 JOHAN PEHRSON (FP):
          </note>
          <u who="johan_pehrson_35cd8a" xml:id="i-88615618ebaec4e5-0">
            <seg xml:id="i-56b0ce566269921e-0">
              Herr talman! Jag har en fråga till justitieministern som gäller
              behovet av att reformera den svenska polisutbildningen.
            </seg>
            <seg xml:id="i-b0c29945b66cd53b-0">
              Svensk polis står inför mängder av utmaningar. Det gör de flesta
              organisationer, men just polisen har ett visst behov av att öka
              sin dynamik. En viktig del i detta är en modern och effektiv polisutbildning.
              Det förs fram mängder av förslag om att det ska bli en akademisk
              utbildning rakt av, precis som många andra utbildningar, och här
              tror jag att man behöver tänka efter lite extra.
            </seg>
            <seg xml:id="i-9978d539218c4ff6-0">
              Min fråga till justitieministern är därför om hon är beredd att
              snart återkomma med ett förslag på en reformerad polisutbildning
              som tar till vara några viktiga saker: att det finns en basal
              grundutbildning som alla poliser ska gå igenom där man har fokus
              på yrkeskunnandet, att man också säkrar att poliser får bättre
              och återkommande chanser till vidareutbildning, för vi behöver
              också ha poliser som är specialister, och att vi kombinerar detta
              med att ta in specialister från sidan.
            </seg>
            <seg xml:id="i-587f15b147f946bb-0">
              Erfarenhet och kunnande är viktigt för det basala polisarbetet,
              men vi behöver också ha specialister rätt in i verksamheten. Kan
              justitieministern komma tillbaka med ett sådant förslag?
            </seg>
          </u>
          <note type="speaker" xml:id="i-ee3b8ca01bded9c3-0">
            Anf. 55 Justitieminister BEATRICE ASK (M):
          </note>
          <u who="unknown" xml:id="i-35d8cad8f12a8e0d-0">
            <seg xml:id="i-be5f2adbde9da7b6-0">
              Herr talman! Jag delar uppfattningen att polisarbetet är komplext
              och kräver många olika kompetenser. Det ser vi till exempel med
              den snabba utvecklingen av it. Ska man beivra och utreda brott
              på nätet är det inte bara den traditionella polisutbildningen
              som är nödvändig, utan man behöver annan kunskap. När vi arbetar
              med ekonomiska brott är det ofta nödvändigt med en ekonomiutbildning,
              så vi behöver många ingångar och specialister i polisverksamheten.
            </seg>
            <seg xml:id="i-f81c8c7163976357-0">
              När det gäller den grundläggande polisutbildningen har vi gjort
              en utredning som regeringen behövde komplettera. Därför gavs 2010
              i uppdrag till Rikspolisstyrelsen att dels kostnadsberäkna dagens
              utbildning, för det hade man inte riktigt gjort, dels titta på
              kostnaderna för framtida alternativ.
            </seg>
            <seg xml:id="i-415603c17f6bc587-0">
              Detta tillsammans med en del andra förändringar har vi nu på
              skrivbordet på Justitiedepartementet, och vi arbetar för att under
              det här året kunna lägga fram en proposition till riksdagen.
            </seg>
          </u>
          <note type="speaker" xml:id="i-74793f4ac420e6dd-0">
            Anf. 56 JOHAN PEHRSON (FP):
          </note>
          <u who="johan_pehrson_35cd8a" xml:id="i-88615618ebaec4e5-1">
            <seg xml:id="i-26cc0bf56b391cf8-0">
              Herr talman! Det som är viktigt när detta bereds är att vi kommer
              fram till en lösning där man inte slänger ut det basala i det
              grundläggande polisarbetet, eftersom det är ett yrkeskunnande
              man inte kan teoretisera för långt. Detta är centralt för Folkpartiets
              del. Värdet av att jobba en lång tid i yttre tjänst kan inte föras
              in i teorier i en högskolesal.
            </seg>
            <seg xml:id="i-ef618ea010c0a587-0">
              Vill justitieministern bygga vidare på de erfarenheter som finns
              där polisutbildning i praktiken bedrivs på högskolor i dag och
              till och med ge högskolepoäng för en hel del av det innehåll som
              rimligen också i dagens polisutbildning betecknas som rätt akademiskt?
            </seg>
          </u>
          <note type="speaker" xml:id="i-1e50f80c363b02c0-0">
            Anf. 57 Justitieminister BEATRICE ASK (M):
          </note>
          <u who="unknown" xml:id="i-35d8cad8f12a8e0d-1">
            <seg xml:id="i-dc46a61d4c610464-0">
              Herr talman! Det är alldeles uppenbart att universitet och högskolor
              är bäst på att bedriva utbildning i vissa av de ämnen som är helt
              nödvändiga för poliser att ha i sin grundutbildning. Vi har goda
              erfarenheter av den polisutbildning som bedrivs både i Umeå och
              i Växjö, och det har varit illa att poliser inte har kunnat få
              högskolepoäng i de fall där de faktiskt har skaffat sig de kunskaper
              som detta motsvarar.
            </seg>
            <seg xml:id="i-9187f446beda92d9-0">
              Problemet är att hitta en mix som är tillräckligt väl genomarbetad
              för att polisens grundutbildning ska vara den rätta och att också
              säkerställa att man har bra broar över till olika specialistutbildningar.
              Det är inte helt enkelt, för det är en komplex och bred verksamhet.
            </seg>
            <seg xml:id="i-9834e12f042dcc02-0">
              Men det är klart att vi arbetar utifrån att vi ska ha en modern
              polisutbildning som svarar emot de höga och komplexa krav som
              polisarbete innebär. Det innebär att vi behöver en modern utbildning
              med rätt nivå, och vi behöver också möjligheter till mer av specialistutbildning
              och mer av kompletterande utbildning för den som kanske har arbetat
              några år i yrket.
            </seg>
            <seg xml:id="i-6d91b7de6238e56a-0">
              Graviditetspenning
            </seg>
          </u>
          <note type="speaker" xml:id="i-a406a8a616200b00-0">
            Anf. 58 SOLVEIG ZANDER (C):
          </note>
          <u who="solveig_zander_28a62c" xml:id="i-047d1572a345f063-0">
            <seg xml:id="i-db902b01d29cc0d8-0">
              Herr talman! Jag tänkte ställa min fråga till socialministern.
              Den handlar om graviditetspenningen, som är en viktig rättighet
              för de blivande mammor som inte kan fortsätta att jobba i slutskedet
              av graviditeten. Nu kommer det rapporter som säger att beslutsunderlagen
              varierar över landet. Man säger också att beslutsmotiveringarna
              är bristfälliga. Dessutom säger man att Försäkringskassan använder
              ett gammalt regelverk. De tittar helt enkelt på hur arbetsförhållandena
              var i början av 1990-talet. Så menar jag och Centerpartiet att
              det inte kan vara.
            </seg>
            <seg xml:id="i-5273d014195143d2-0">
              Vad tänker ministern göra åt det?
            </seg>
          </u>
          <note type="speaker" xml:id="i-b9507775fbfdc988-0">
            Anf. 59 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-c77cedb651f7ed05-0">
            <seg xml:id="i-48c79810e106df68-0">
              Herr talman! Det är en väldigt viktig förmån i försäkringen som
              gör det möjligt för den som har det tungt under senare delen av
              graviditeten att kunna få sluta med sitt arbete under den tiden.
              Det här får man under förutsättning att arbetet är tungt eller
              om det av arbetsmiljöskäl finns goda grunder för det.
            </seg>
            <seg xml:id="i-48cfb133af0c87d6-0">
              Regeringen har gett i uppdrag till Inspektionen för socialförsäkringen
              att titta närmare på hur just de här frågorna fungerar. Vi har
              upplevt precis det som Solveig Zander beskriver, att det slår
              lite olika i olika delar av landet. Det görs alltså olika bedömningar
              av Försäkringskassans personal. Och det finns ett mått av rättsosäkerhet
              i detta som vi behöver se över.
            </seg>
            <seg xml:id="i-3449d7f0a56b40ec-0">
              Vi har fått en rapport från inspektionen och den har vi nu att
              begrunda för att se om vi kan vidta några åtgärder. Man kan naturligtvis
              göra några saker för att få en mer enhetlig tillämpning och i
              andra hand göra en mer generell förändring.
            </seg>
          </u>
          <note type="speaker" xml:id="i-e67f7c25f9cb56e6-0">
            Anf. 60 SOLVEIG ZANDER (C):
          </note>
          <u who="solveig_zander_28a62c" xml:id="i-047d1572a345f063-1">
            <seg xml:id="i-d685ccc5fc4bedb5-0">
              Herr talman! Det är just som ministern säger, att man tittar
              på om arbetena är tunga. De arbetsförhållandena är ju inte så
              ofta förekommande nu för tiden, utan det är annat som kvinnor
              jobbar med i dag. Då måste man titta på precis det som Inspektionen
              för socialförsäkringen säger, när det är brister i tillämpningen,
              när det brister i den systematiska tillämpningen och hur man tittar
              på kvinnors förutsättningar på arbetsmarknaden.
            </seg>
            <seg xml:id="i-cac1c6cac751fbdd-0">
              Det här är någonting som är viktigt och som man behöver göra
              skyndsamt. Därför menar jag och Centerpartiet att det är någonting
              som verkligen ska prioriteras. Är det någonting som ministern
              kan ställa upp på?
            </seg>
          </u>
          <note type="speaker" xml:id="i-463c3dc82be4971d-0">
            Anf. 61 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-c77cedb651f7ed05-1">
            <seg xml:id="i-014c2ad84a3b34d4-0">
              Herr talman! Det är också skälet till att regeringen i budgeten
              förra året deklarerade att vi skulle låta göra den här översynen.
              Regeringen skrev i ett sammanhang då att den olika behandlingen
              av kvinnors graviditetsrelaterade besvär i trygghetssystemen ska
              analyseras och brister åtgärdas.
            </seg>
            <seg xml:id="i-bd0cb65bcc5cdb2a-0">
              Nu har vi fått ett underlag som vi ska använda för att göra en
              bedömning av hur vi går vidare med detta. Jag vet att detta är
              ett stort problem. Jag lovar inget bestämt i dag utöver det som
              vi redan har sagt i budgeten, men det här är angeläget och prioriterat
              för regeringen.
            </seg>
            <seg xml:id="i-3e0e0fef815e4656-0">
              Påföljden för brott begångna av berusade
            </seg>
          </u>
          <note type="speaker" xml:id="i-582fa5e87d5aa24b-0">
            Anf. 62 LARS-AXEL NORDELL (KD):
          </note>
          <u who="lars-axel_nordell_07449f" xml:id="i-edd51c637bfeed34-0">
            <seg xml:id="i-8b4fc991b668aee5-0">
              Herr talman! Jag vill rikta min fråga till justitieminister Beatrice
              Ask om så kallade fyllerabatter.
            </seg>
            <seg xml:id="i-62f2c5522d454920-0">
              För en tid sedan sänkte Högsta domstolen straffet för en person
              som nära nog dödat sin flickvän med ett samurajsvärd. Det här
              var en händelse som väckte stor uppmärksamhet i medierna. Brottsrubriceringen
              ändrades från mordförsök till grov misshandel. Straffet sänktes
              från åtta års fängelse till fem år. Mannen ansågs inte vara ansvarig
              för sina handlingar eftersom han var kraftigt berusad och då helt
              oprovocerat attackerade sin fästmö.
            </seg>
            <seg xml:id="i-d11a1f858502077d-0">
              Om uppsåt saknas ska i och för sig en brottslig handling straffrättsligt
              inte bedömas lika hårt. Men för mig tycks fyllerabatt på straff
              strida mot lagstiftarens intentioner. Jag vill fråga justitieminister
              Beatrice Ask hur hon ser på det inträffade och om det föranleder
              någon åtgärd från regeringens sida.
            </seg>
          </u>
          <note type="speaker" xml:id="i-31e5104dd1da8929-0">
            Anf. 63 Justitieminister BEATRICE ASK (M):
          </note>
          <u who="unknown" xml:id="i-35d8cad8f12a8e0d-2">
            <seg xml:id="i-729a534756bc26a3-0">
              Herr talman! Jag är enligt alla regler förhindrad att kommentera
              ett enskilt domslut och ska inte heller ha synpunkter på det.
              Jag väljer att kommentera frågan mer allmänt.
            </seg>
            <seg xml:id="i-fa6fba6c9b7c7593-0">
              Det är inte på det sättet att berusning ska utgöra ett särskilt
              skäl för nedsättning av ett straff utan man har faktiskt ansvar.
              Det är snarast så att det i vissa ärenden kan vara en försvårande
              omständighet att man har använt sig av droger för att genomföra
              ett brott. Det är naturligtvis rimligt.
            </seg>
            <seg xml:id="i-6932e110607b10da-0">
              Det är också på det sättet att regeringen har skärpt reglerna,
              bland annat för en del av vållandebrotten, just därför att vi
              ser till exempel missbruk eller drogpåverkan i trafiken som särskilt
              allvarligt. Vi har ju haft en del ärenden där personer har kört
              ihjäl folk därför att de har varit ute och kört bil i fyllan och
              villan. Där har vi skärpt reglerna. Det har också fått genomslag
              i domskäl. Vi ser allvarligt på frågor av den här typen. Någon
              fyllerabatt har vi inte och ska inte ha.
            </seg>
          </u>
          <note type="speaker" xml:id="i-cc7a059d02dd37e3-0">
            Anf. 64 LARS-AXEL NORDELL (KD):
          </note>
          <u who="lars-axel_nordell_07449f" xml:id="i-edd51c637bfeed34-1">
            <seg xml:id="i-18477a70d0d8ab8d-0">
              Herr talman! Tack så mycket för det svaret, justitieministern!
              Det var klargörande, jättebra.
            </seg>
            <seg xml:id="i-907cf40dd6e6a5ae-0">
              Men det är inte bara i straffskedet som berusning är ett problem.
              Enligt tv-programmet Uppdrag granskning har 3 000 uppenbara fall
              av rattfylleri i Sverige inte blivit lagförda, trots att polisen
              har all nödvändig bevisning. Den som begår flera allvarliga brott
              slipper tydligen straff för rattfylla, var deras konklusion.
            </seg>
            <seg xml:id="i-fda3dd63fea80360-0">
              Rattfylla är ett mycket allvarligt brott i sig. Det är förstås
              provocerande och sänder helt fel signaler till svenska folket
              när sådana saker inträffar. Min följdfråga till justitieministern
              är hur hon ser på hur man kan motverka den här typen av så kallad
              fyllerabatt.
            </seg>
          </u>
          <note type="speaker" xml:id="i-64ab35aa8b84906e-0">
            Anf. 65 Justitieminister BEATRICE ASK (M):
          </note>
          <u who="unknown" xml:id="i-35d8cad8f12a8e0d-3">
            <seg xml:id="i-c3603cfc4c1d8806-0">
              Herr talman! Det är på det sättet att vi i svensk lagstiftning
              sedan många år har en slags mängdrabatt. Är det väldigt många
              olika brott, utförda av en och samma person, som ska bedömas väljer
              man att plocka ut några av de brotten. Vi dömer inte varje brott
              och lägger alla påföljder ovanpå varandra. Det kan få den effekt
              som Lars-Axel Nordell pekar på. Det är naturligtvis synbarligen
              väldigt problematiskt.
            </seg>
            <seg xml:id="i-33a2c71f3e65fe29-0">
              Regeringen har tillsatt en påföljdsutredning. En av de uppgifter
              som jag har bett Påföljdsutredningen att titta på är just hur
              man ska se på den så kallade mängdrabatten och hur den ska vara
              utformad. Jag tror inte på ett amerikanskt system där man till
              slut dömer ut 168 år i fängelse eller någonting annat. Jag tror
              att det blir lite orimligt och är fel.
            </seg>
            <seg xml:id="i-4c06cfa500e4c90c-0">
              Däremot måste det vara tydligt att man tar brott på allvar och
              att just den typ av brott som exemplifierades här också har betydelse.
            </seg>
          </u>
          <note xml:id="i-826e1b10a8e148a3-0">
            Patientsäkerhetslagen
          </note>
          <note type="speaker" xml:id="i-e82bdf97fd067d62-0">
            Anf. 66 TERES LINDBERG (S):
          </note>
          <u who="teres_lindberg_2e9d4f" xml:id="i-5707a290bf4e1b58-0">
            <seg xml:id="i-a72af0ee0cd15b12-0">
              Herr talman! Den nya patientsäkerhetslagen beslutades för ungefär
              två år sedan. Den skulle göra vården säkrare. Genom den reformen
              fick Socialstyrelsen huvudansvaret för arbetet med både klagomålshanteringen
              och tillsynen.
            </seg>
            <seg xml:id="i-a56ee2e088ad5b14-0">
              Man kan väl lugnt säga att Socialstyrelsen har haft svårt att
              hantera det här. Myndigheten drunknar i anmälningar. Man hinner
              inte granska, man hinner inte följa upp och man hinner inte fatta
              beslut. Följden har blivit att högarna med icke avgjorda ärenden
              är mycket stora. Detta är förödande för klagomålshanteringens
              trovärdighet och ett hot mot patientsäkerheten.
            </seg>
            <seg xml:id="i-a920f704eca41c1a-0">
              Det man funderar på är om det inte är så att reformen genomfördes
              både för snabbt och med för lite resurser. Om det inte är så uppstår
              frågan: Varför har det blivit så här?
            </seg>
            <seg xml:id="i-7823f82ed433077b-0">
              Jag vill fråga socialministern vilket ansvar han anser sig ha
              för det som har hänt och vad han tänker göra åt det.
            </seg>
          </u>
          <note type="speaker" xml:id="i-48826350f4073bec-0">
            Anf. 67 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-c77cedb651f7ed05-2">
            <seg xml:id="i-c97605b7d21dd8ca-0">
              Herr talman! Den fråga som Teres Lindberg tar upp är mycket viktig.
              Vi har sedan den 1 januari förra året en ny patientsäkerhetslag
              som är av jättestor betydelse för att vi ska kunna identifiera
              riskfyllda situationer, riskfyllda moment och självklart enskilda
              personers misstag i vården för att kunna lära av det som har hänt
              så att det inte upprepas.
            </seg>
            <seg xml:id="i-804db6ad7032ed6c-0">
              Vi har också en nyordning när det gäller hanteringen av klagomålsärenden
              som innebär, precis som Teres Lindberg sade, att de har gått från
              Hsan, den tidigare myndigheten, till att hanteras av Socialstyrelsen.
              När Socialstyrelsen övertog ärendebalansen fanns det, om jag minns
              rätt, 2 800 ärenden. Den har byggts på under den här tiden. Här
              har vi en uppenbar brist.
            </seg>
            <seg xml:id="i-e93cbc8f62b11efb-0">
              Regeringen har tillskjutit de medel som Socialstyrelsen har begärt
              för att de ska kunna komma i kapp och säkerställa att vi får en
              rättssäker och snabb hantering av de ärenden som inkommer.
            </seg>
          </u>
          <note type="speaker" xml:id="i-6e05ea21776ebcf6-0">
            Anf. 68 TERES LINDBERG (S):
          </note>
          <u who="teres_lindberg_2e9d4f" xml:id="i-5707a290bf4e1b58-1">
            <seg xml:id="i-69933a36a1d6aa22-0">
              Herr talman! Tack så mycket för svaret! Man kan ändå undra. Anledningen
              till att problemet har uppstått bottnar kanske en hel del i planering.
              Man funderar ju på hur planeringen av reformer fungerar i Regeringskansliet.
            </seg>
            <seg xml:id="i-d5a02b8ee14276f5-0">
              Här har resultatet av ett genomförande av den nya patientsäkerhetslagen
              lett till både kaos, köer och förvirring. Den som har anmält ett
              ärende måste få sitt ärende handlagt snabbt, säkert och effektivt.
              Frågan var uppe i början av 2011, och nu är det våren 2012. När
              kan vi räkna med att systemet fungerar?
            </seg>
          </u>
          <note type="speaker" xml:id="i-3516c74dd28c4a0e-0">
            Anf. 69 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-c77cedb651f7ed05-3">
            <seg xml:id="i-ff3190e96600bdd9-0">
              Herr talman! Vi är oerhört angelägna om att vi ska få en snabbare
              hantering. Snabbhet är inte nog, utan det måste också vara rättssäkert.
              Det är av stor betydelse för hälso- och sjukvården i stort att
              den som upplever att ett fel är begånget också kan få det korrigerat
              på ett snabbt sätt.
            </seg>
            <seg xml:id="i-044b9350091ad32f-0">
              Socialstyrelsen har fått de resurser man har begärt. Vi har mycket
              noggranna och täta genomgångar för att säkerställa att Socialstyrelsen
              kommer i kapp. För min och regeringens del tittar vi på möjligheten
              att knoppa av den delen för att få en särskild tillsynsmyndighet
              för att utveckla detta ytterligare. Men det var inget svar på
              den direkta frågan utan mer en utvikning.
            </seg>
            <seg xml:id="i-432be4e0e0fe79b8-0">
              Vi följer frågan noggrant. Om det behövs ytterligare insatser
              tvekar vi inte att göra dem. Det är absolut nödvändigt att få
              en snabb och rättssäker hantering av klagomålshanteringen.
            </seg>
            <seg xml:id="i-0c66fe6de7476eab-0">
              Sjukförsäkringen
            </seg>
          </u>
          <note type="speaker" xml:id="i-02fb701498494219-0">
            Anf. 70 HILLEVI LARSSON (S):
          </note>
          <u who="hillevi_larsson_81d8b4" xml:id="i-95855c3152fcb0ea-0">
            <seg xml:id="i-2ccffac3eca0b87f-0">
              Herr talman! Jag vill ställa min fråga till socialförsäkringsminister
              Ulf Kristersson. Frågan gäller sjukförsäkringen.
            </seg>
            <seg xml:id="i-cc45050388a5dbbc-0">
              Många får avslag, får inte vara sjukskrivna och blir utförsäkrade.
              Många av dem är sjuka. De hänvisas till socialbidrag. Om de har
              tur har de en partner som kan försörja dem. Men det påverkar ekonomin
              och livet negativt.
            </seg>
            <seg xml:id="i-4f42dcaaf1440e26-0">
              Det finns många exempel. Ett exempel är en kvinna som har Parkinsons
              som arbetar som fritidsledare. Hon arbetar halvtid eftersom hennes
              läkare säger att det är ungefär den nivå hon orkar med, och hon
              vill jobba halvtid.
            </seg>
            <seg xml:id="i-f740a2d45e61e8d5-0">
              Jag vet att ministern inte kan kommentera enskilda fall, men
              är det inte ett problem att man inte lyssnar på läkarnas kompetens
              som känner patienterna utan i stället är det en försäkringshandläggare
              som kanske inte ens har träffat patienten som bedömer arbetsförmågan?
            </seg>
          </u>
          <note type="speaker" xml:id="i-b6547be2c1fa1b92-0">
            Anf. 71 Statsrådet ULF KRISTERSSON (M):
          </note>
          <u who="unknown" xml:id="i-35d8cad8f12a8e0d-4">
            <seg xml:id="i-3bd2908d9974c90f-0">
              Herr talman! Frågorna rör lite olika saker. Alla frågor är viktiga.
            </seg>
            <seg xml:id="i-13fdef9f192fe1c5-0">
              En fråga rör vad som händer med människor som lämnar sjukförsäkringen
              efter maxtiden två och ett halvt år. Det är fråga om ungefär hälften.
              Hälften kommer tillbaka eller stannar i sjukförsäkringen, det
              vill säga kommer tillbaka efter tre månaders arbetslivsintroduktion.
              Andra halvan går vidare och kommer närmare arbetsmarknaden genom
              Arbetsförmedlingens försorg. Det tycker jag i allt väsentligt
              är en stor framgång.
            </seg>
            <seg xml:id="i-0026d8b5c8a67833-0">
              Om man underkänner detta tycker man att det är dåligt att hälften
              av dem som tidigare har varit hänvisade till enbart sjukförsäkringen
              nu kommer närmare arbetsmarknaden. Är glaset halvfullt eller halvtomt?
              Jag tycker att detta är en viktig framgång inte enkel, men viktig.
            </seg>
            <seg xml:id="i-e4283a855333adaa-0">
              Den andra frågan är mer grundläggande. Hur fungerar sjukförsäkringen?
              Vem fattar besluten? Under alla tider har läkare ställt diagnos
              och haft behandlingsansvar för patienten, men läkare fattar inte
              sjukförsäkringsbeslut. Så har det alltid varit. Det betyder inte
              att det inte är viktigt med bra kontakt och kommunikation.
            </seg>
          </u>
          <note type="speaker" xml:id="i-68edc59b91561265-0">
            Anf. 72 HILLEVI LARSSON (S):
          </note>
          <u who="hillevi_larsson_81d8b4" xml:id="i-95855c3152fcb0ea-1">
            <seg xml:id="i-9ff6d162ac5b5e91-0">
              Herr talman! Många människor som är svårt sjuka, kroniskt sjuka,
              till och med cancersjuka, har blivit utförsäkrade. Det visar att
              systemet inte fungerar. Om man är sjuk ska man självfallet få
              vara sjukskriven och få ersättning.
            </seg>
            <seg xml:id="i-9aa6ad94d84e3f39-0">
              Bland dem som har gått in under Arbetsförmedlingens försorg finns
              några enstaka som går vidare till jobb, men många kastas runt
              i systemet. De går mellan att vara under Arbetsförmedlingens försorg
              och tillbaka till sjukförsäkringen. De bollas fram och tillbaka.
              Kriteriet för att få lov att fortsätta att vara sjukskriven är
              att periodvis vara hos Arbetsförmedlingen. Men många av dessa
              människor har inte arbetsförmåga. Det är svårt att få dem anställda.
              Många arbetsgivare vill inte anställa dem.
            </seg>
            <seg xml:id="i-525386c2e2ef5a42-0">
              Det finns ett stort problem. Är det inte rimligt att en läkare
              ska bedöma arbetsförmågan och att man ska ha träffat patienten
              för att göra en bedömning? Så är det inte i dag.
            </seg>
          </u>
          <note type="speaker" xml:id="i-d51cb1016696e594-0">
            Anf. 73 Statsrådet ULF KRISTERSSON (M):
          </note>
          <u who="unknown" xml:id="i-35d8cad8f12a8e0d-5">
            <seg xml:id="i-75270d02bc09ad8b-0">
              Herr talman! Frågeställaren underkänner i grund och botten hela
              den svenska sjukförsäkringens konstruktion, inklusive alla de
              år som Socialdemokraterna ansvarade för den.
            </seg>
            <seg xml:id="i-abbc64e27b865870-0">
              Läkare bedömer patienter. Försäkringskassans myndighetsbeslut
              avgör om man har rätt till sjukförsäkring eller inte. Detta är
              ett grundfundament.
            </seg>
            <seg xml:id="i-90b3b69421b87adb-0">
              Man kan tänka sig helt andra system och överge den svenska modellen
              för sjukförsäkring. Det vore en dålig idé. Det är vad vi i så
              fall närmar oss.
            </seg>
            <seg xml:id="i-14a4265c5a8aa74a-0">
              Däremot pratar vi inte om några små andelar som inte kommer närmare
              arbetsmarknaden. 12 500 personer av de 50 000 som lämnade sjukförsäkringen
              2010 är i arbete, i arbetsmarknadsprogram eller arbetslösa. Det
              är en väsentlig framgång. Det är människor som tidigare enbart
              var hänvisade till sjukförsäkringen.
            </seg>
            <seg xml:id="i-acf0a99d5c77739b-0">
              Sist vill jag ta upp frågan om socialbidragen. Ett par undersökningar
              visar tydligt att det inte är så att den som är utförsäkrad är
              hänvisad till socialbidrag. Vi talar om enstaka procent. Detta
              är inte ett stort problem. Det betyder inte att människor som
              är utförsäkrade inte får andra bekymmer som är viktiga att ta
              hand om absolut till exempel att i första hand komma närmare arbetsmarknaden.
            </seg>
            <seg xml:id="i-36beeefcb4f47cfa-0">
              Skapande skola
            </seg>
          </u>
          <note type="speaker" xml:id="i-1052f15f4b2fb577-0">
            Anf. 74 ELLEN JUNTTI (M):
          </note>
          <u who="ellen_juntti_623dd0" xml:id="i-2aa40dc890ecac3d-0">
            <seg xml:id="i-072372c253b7c82a-0">
              Herr talman! Min fråga går till kulturminister Lena Adelsohn
              Liljeroth.
            </seg>
            <seg xml:id="i-305e08481637a292-0">
              Regeringens största reform inom kulturpolitiken är Skapande skola
              som införts successivt sedan 2008. Har det gjorts någon samlad
              utvärdering av reformen? Vilka slutsatser kan dras från den tid
              som Skapande skola har funnits?
            </seg>
          </u>
          <note type="speaker" xml:id="i-486d923c9a655027-0">
            Anf. 75 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-35d8cad8f12a8e0d-6">
            <seg xml:id="i-0d233d0388b3cf50-0">
              Herr talman! Det stämmer bra att barns och ungas rätt till kultur
              är en av våra absolut viktigaste prioriteringar på kulturområdet.
              Det är roligt att Ellen Juntti tar upp Skapande skola. För någon
              månad sedan kom en sammanställning av de första tre åren, och
              det är Kulturrådet som har lagt fram rapporten.
            </seg>
            <seg xml:id="i-f1a82199b63fd124-0">
              Rapporten visar att nästan samtliga kommuner i Sverige, 99 procent,
              har sökt och fått bidrag för Skapande skola. Det handlar om att
              kulturskapare ska integreras i skolundervisningen. Den visar också
              att lärarna är nöjda, att eleverna självfallet är nöjda, att eleverna
              har fått större självkänsla, att samarbetsklimatet har blivit
              bättre i skolan och att eleverna får chans att visa upp sina talanger
              på fler områden än lärarna visste. Det är stimulerande för skolarbetet
              och självfallet för den egna utvecklingen.
            </seg>
          </u>
          <note type="speaker" xml:id="i-eae418adf73615af-0">
            Anf. 76 ELLEN JUNTTI (M):
          </note>
          <u who="ellen_juntti_623dd0" xml:id="i-2aa40dc890ecac3d-1">
            <seg xml:id="i-2b38095a78a0477b-0">
              Herr talman! Tack för svaret! Vad roligt att höra att utvärderingen
              är så positiv.
            </seg>
            <seg xml:id="i-9e984a47344f6cf6-0">
              Vilka slutsatser drar kulturministern när det gäller den fortsatta
              verksamheten inom Skapande skola? Anser kulturministern att en
              fortsatt utbyggnad av Skapande skola bör ske? I så fall när och
              hur?
            </seg>
          </u>
          <note type="speaker" xml:id="i-7c319a45527ce0b5-0">
            Anf. 77 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-35d8cad8f12a8e0d-7">
            <seg xml:id="i-d9775713b34fc040-0">
              Herr talman! Jag börjar med Ellen Junttis sista fråga. Det vore
              roligt om vi kunde fortsätta att bygga ut Skapande skola. Det
              har naturligtvis att göra med resurser. Nu går 150 miljoner kronor
              av kulturbudgeten till Skapande skola. Alla elever från årskurs
              1 till årskurs 9 har rätt till medlen.
            </seg>
            <seg xml:id="i-e3db94955ae23ef3-0">
              Om vi sedan går vidare till förskolan för att integrera de mindre
              barnen eller bygga ut Skapande skola till gymnasieskolan återstår
              att se. Det är en fråga som bland annat Kulturrådet nu diskuterar.
            </seg>
            <seg xml:id="i-f191506d0e28d260-0">
              Den rapport jag hänvisar till finns på Kulturrådets hemsida.
              Där kan man läsa mer. Det finns också en helt nyinrättad myndighet,
              Kulturanalys. Den kommer att göra en fördjupad studie av Skapande
              skola till nästa vår. Den ska mer handla om hur Skapande skola
              har påverkat läroprocesserna. Det är viktigt nog i sig.
            </seg>
            <seg xml:id="i-119f84024fb1ad69-0">
              Det här är en stor framgång, och glädjande nog har det blivit
              många arbeten till kulturskapare.
            </seg>
            <seg xml:id="i-0befcc8e4a24925d-0">
              Riskkapitalavdrag
            </seg>
          </u>
          <note type="speaker" xml:id="i-b860ac801131fe8b-0">
            Anf. 78 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-63dbafc0c23051f2-0">
            <seg xml:id="i-8adfcf7bafc99ef8-0">
              Herr talman! Min fråga vänder sig till socialminister Göran Hägglund
              i rollen som allmän besvarare.
            </seg>
            <seg xml:id="i-59cc34e3743e6e1a-0">
              I den debatt om näringsutskottets betänkande, som började kl.
              12, har vi fått information om att man i Näringsdepartementet
              arbetar med ett förslag till riskkapitalavdrag som vänder sig
              till enskilda småsparare. Att det finns ett behov av riskkapital
              råder det inget tvivel om, men precis som det låter är det en
              riskfylld bransch. När är det planerat att ett sådant förslag
              ska läggas fram? Hur tänker man sig att skydda småspararna i branschen?
              Det här är inte oproblematiskt.
            </seg>
          </u>
          <note type="speaker" xml:id="i-de18a9353d9eb31a-0">
            Anf. 79 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-c77cedb651f7ed05-4">
            <seg xml:id="i-685128b093597805-0">
              Herr talman! Den fråga som Krister Örnfjäder tar upp tycker jag
              är otroligt intressant. Vi tycker nog båda att om man kan komma
              på goda vägar att få mer pengar som är tillgängliga för företag
              som söker kapital i ett tidigt skede skulle det vara väldigt bra.
              Vi har offentliga institutioner som har en del medel till förfogande
              som kan vara till stöd för företag som är i sin linda, men kunde
              vi tillföra mer medel skulle det vara bra. Det skulle ge möjlighet
              till nya arbetstillfällen i Sverige och möjlighet till nya företag
              som ger arbetstillfällen, och det skulle ha en stor betydelse.
            </seg>
            <seg xml:id="i-040a94afefcc5b50-0">
              Det är riktigt att regeringen håller på att arbeta med frågan,
              men vi har inte landat på någon bestämd modell. Jag kan inte heller
              ge någon tidsplan i dag. Men vi tittar på frågan. Precis som Krister
              Örnfjäder beskriver innehåller den en mängd olika komplikationer
              och fällor som man naturligtvis ska göra sitt yttersta för att
              undvika. Rätt utformat kan det bli ett viktigt bidrag till näringspolitiken.
            </seg>
            <seg xml:id="i-6237db49e343ad91-0">
              Sjukförsäkringen och försäkringen för vård av sjukt barn
            </seg>
          </u>
          <note type="speaker" xml:id="i-de4e02ac9afc2257-0">
            Anf. 80 EVA-LENA JANSSON (S):
          </note>
          <u who="eva-lena_jansson_13df82" xml:id="i-9fb20c160dcbb433-0">
            <seg xml:id="i-72faed7848c5b9a8-0">
              Herr talman! Jag har en fråga till Ulf Kristersson.
            </seg>
            <seg xml:id="i-aa9438ff496bec33-0">
              Den borgerliga regeringen sänkte ersättningen i sjukförsäkringen
              i och med att man sänkte taket. Det innebär också att man sänkte
              ersättningen när det gäller vård av sjukt barn. Det innebär att
              många personer i dag inte får 80 procent av sin lön vid sjukdom
              eller vid vård av sjukt barn.
            </seg>
            <seg xml:id="i-302edede97d5c24d-0">
              Tanken med socialförsäkring och sjukförsäkring är att det ska
              vara en generell välfärd. Det är en del av den svenska modellen
              som Socialdemokraterna står för. Sedan finns det en borgerlig
              modell som Ulf Kristersson står för, och den handlar mer om grundtrygghet.
            </seg>
            <seg xml:id="i-da42fcea7c5752f3-0">
              Min fråga är: Är Ulf Kristersson beredd att höja taket i sjukförsäkringen
              och försäkringen när det gäller vård av sjukt barn?
            </seg>
          </u>
          <note type="speaker" xml:id="i-98b4a37ef34ad6ca-0">
            Anf. 81 Statsrådet ULF KRISTERSSON (M):
          </note>
          <u who="unknown" xml:id="i-35d8cad8f12a8e0d-8">
            <seg xml:id="i-9b8a6b55de0b363f-0">
              Herr talman! Vi har alltid haft tak i sjukförsäkringen, och det
              är rätt naturligt att ha det. Sedan kan man alltid diskutera var
              den naturliga gränsen ska ligga. Vi har i dag olika tak i olika
              försäkringar. Vi har skillnader mellan arbetsmarknadspolitiken
              och sjukförsäkringen, och vi har olika tak i familjepolitiken
              och sjukförsäkringen.
            </seg>
            <seg xml:id="i-c1f6626ced9ee6b1-0">
              Vi har inga planer på att vare sig höja eller sänka några tak.
              Jag noterar att Socialdemokraterna har lagt fram förslag om en
              förändring med ett halvt basbelopp i sjukförsäkringen.
            </seg>
          </u>
          <note type="speaker" xml:id="i-3433e4a7bd75df6a-0">
            Anf. 82 EVA-LENA JANSSON (S):
          </note>
          <u who="eva-lena_jansson_13df82" xml:id="i-9fb20c160dcbb433-1">
            <seg xml:id="i-2aa299136a17dff8-0">
              Herr talman! Bakgrunden till min fråga är att vi tycker att det
              är viktigt med en generell välfärd. Det innebär att människor
              som har lite högre inkomst också ska kunna få 80 procent av sin
              lön när de är sjuka eller är hemma för vård av sjukt barn.
            </seg>
            <seg xml:id="i-294b11fe94625106-0">
              Men det som händer nu är att man öppnar upp för privatisering,
              för det regeringen har gjort är att man har sänkt ersättningarna.
              Jag vet inte huruvida barn är mindre sjuka eller vuxna är mindre
              sjuka bara för att man har sänkt ersättningen för dem som skulle
              kunna komma i fråga att få 80 procent.
            </seg>
            <seg xml:id="i-89dc8af6c93d28d8-0">
              Vad är egentligen orsaken? Är det att öppna upp för privata försäkringar
              på det här området?
            </seg>
          </u>
          <note type="speaker" xml:id="i-17b4445c2e2c7c56-0">
            Anf. 83 Statsrådet ULF KRISTERSSON (M):
          </note>
          <u who="unknown" xml:id="i-35d8cad8f12a8e0d-9">
            <seg xml:id="i-8d959fd2da85573d-0">
              Herr talman! Det är alltid en avvägning hur höga tak man vill
              ha. Jag noterar som sagt att Socialdemokraterna föreslår en förändring
              med ett halvt basbelopp, och det är en dramatisk förändring. Jag
              förstår att det är ett helt annat system ni är ute efter med detta
              halva basbelopp. Jag tycker kanske att det är att göra mycket
              väsen för en liten förändring.
            </seg>
            <seg xml:id="i-9f943f85d0a26a5e-0">
              Sedan ska man vara ärlig och säga det har gällt under alla regeringar
              oavsett vilken färg de har haft att vi har en fundamental tudelning
              av ansvaret i våra försäkringar mellan sådant som är offentligt
              och beslutas i riksdagen och sådant som är avtalat och täcker
              en mycket stor del av alla anställda i Sverige. En förkrossande
              majoritet människor har dessutom sjukförsäkring betydligt högre
              upp och en betydligt högre ersättningsandel än de offentliga försäkringarna.
            </seg>
            <seg xml:id="i-b43c6c12a06731cb-0">
              Så har det alltid varit det är ingenting nytt. Vi kan ju diskutera
              att ta över alltmer i statligt ansvar och avskaffa de avtalade
              försäkringarna mellan parterna, men då talar vi om ett stort avsteg
              från den svenska modellen.
            </seg>
            <seg xml:id="i-338b680823f16446-0">
              Fjärrvärme
            </seg>
          </u>
          <note type="speaker" xml:id="i-477a1976baec70e3-0">
            Anf. 84 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-2e96c1d86edda9ef-0">
            <seg xml:id="i-c032f4fd107d8abc-0">
              Herr talman! Jag vill ställa en fråga till energiminister Anna-Karin
              Hatt, och den handlar om fjärrvärmen, som ju är ett fantastiskt
              sätt att värma våra hus och som är helt dominerande i våra städer.
            </seg>
            <seg xml:id="i-d87b43d52be6a1f2-0">
              Vi vet att fjärrvärme, som till stor del produceras av biobränsle,
              avfall och industriell spillvärme, har ersatt mycket uppvärmning
              med olja. På så sätt har fjärrvärmen bidragit till att minska
              Sveriges koldioxidutsläpp med ungefär 12 miljoner ton. Enligt
              Naturvårdsverket är detta den främsta orsaken till att Sverige
              klarar sig så bra när det gäller klimatmålen.
            </seg>
            <seg xml:id="i-f3f80723f3c4dcf6-0">
              Samtidigt vet vi att det har funnits kritik mot fjärrvärmeföretagen,
              och den har framför allt handlat om två saker. Det är dels att
              kunderna inte har tillräckligt stort inflytande, att det är lite
              av en monopolverksamhet, dels att man inte tillvaratar tillräckligt
              mycket industriell spillvärme.
            </seg>
            <seg xml:id="i-66d6cfe78da47baf-0">
              Min fråga är, med anledning av den artikel som i dag finns i
              Dagens Industri: På vilket sätt bidrar de förslag som presenteras
              där till att stärka konsumentens ställning och till att tillvarata
              mer spillvärme?
            </seg>
          </u>
          <note type="speaker" xml:id="i-edf51b54312273ce-0">
            Anf. 85 Statsrådet ANNA-KARIN HATT (C):
          </note>
          <u who="unknown" xml:id="i-35d8cad8f12a8e0d-10">
            <seg xml:id="i-219f5fffa9a83f88-0">
              Herr talman! Det stämmer, precis som Jonas Jacobsson Gjörtler
              säger, att Sverige har kommit långt i klimat- och energiomställningen
              och att ett viktigt bidrag i det arbetet har kommit och kommer
              ifrån fjärrvärmen och det faktum att vi har ett unikt och välutbyggt
              fjärrvärmenät. I dagsläget är det nästan fyra miljoner svenskar
              som får sin uppvärmning tack vare fjärrvärmen, vilket gör att
              den spelar en oändligt stor roll i vårt energisystem.
            </seg>
            <seg xml:id="i-4a2199c4e3b16013-0">
              Men precis som Jonas Jacobsson Gjörtler konstaterar har det funnits
              en kritik mot fjärrvärmen, framför allt när det gäller höga priser
              och okontrollerade prisökningar. Det har också varit en kritik
              från många industrier som har upplevt att det har varit svårt
              att få leverera in sin spillvärme till fjärrvärmenätet.
            </seg>
            <seg xml:id="i-9c96efc1b329fee2-0">
              Det är bakgrunden till att regeringen har låtit utreda frågan.
              Vi har gått igenom den utredning om tredjepartstillträde som avlevererade
              sitt förslag förra våren och har nu landat i att från regeringens
              sida föreslå att vi går vidare i fyra olika delar för att stärka
              den enskilde konsumentens ställning på fjärrvärmemarknaden.
            </seg>
          </u>
          <note type="speaker" xml:id="i-d5cdb35ccf5d5cb2-0">
            Anf. 86 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-2e96c1d86edda9ef-1">
            <seg xml:id="i-f6254c14a840ba77-0">
              Herr talman! Jag tackar energiministern för svaret. Jag delar
              bedömningen, och jag tror att de åtgärder som beskrivs är bra.
              Jag skulle gärna se att energiministern utvecklar lite grann till
              exempel hur prisförändringen skulle kunna gå till och hur man
              tillvaratar mer spillvärme.
            </seg>
            <seg xml:id="i-95c3ff10af43fbdb-0">
              En följdfråga gäller tidsperspektivet. Jag tror att det är angeläget
              att man kan få till stånd det här så snart som möjligt, samtidigt
              som det naturligtvis inte ska hastas igenom utan måste bli rätt.
              Men tidsperspektivet är intressant.
            </seg>
          </u>
          <note type="speaker" xml:id="i-426c21dd753c9306-0">
            Anf. 87 Statsrådet ANNA-KARIN HATT (C):
          </note>
          <u who="unknown" xml:id="i-35d8cad8f12a8e0d-11">
            <seg xml:id="i-cfe5d6f59ef42158-0">
              Herr talman! Precis som jag indikerade är det fyra olika delar
              som regeringen nu kommer att föreslå att vi går vidare med.
            </seg>
            <seg xml:id="i-6a2c1dfbc177d9f2-0">
              Det första och viktigaste är att införa en prisförändringsprövning
              som innebär att alla fjärrvärmeföretag kommer att behöva få alla
              sina prisförändringar godkända på förhand. Det syftar till att
              skydda konsumenten mot orimliga prishöjningar.
            </seg>
            <seg xml:id="i-a0f445a575828b99-0">
              Den andra punkten handlar om att införa en lagstiftning som ska
              säkra att kunder i samma kundkategori blir likabehandlade, så
              att man inte tar ut ett högre pris av en kund som kanske i praktiken
              sitter fast i fjärrvärme för uppvärmning och inte kan välja ett
              annat alternativ.
            </seg>
            <seg xml:id="i-cdf4db7b14b285a8-0">
              Sedan kommer vi att föreslå att man öppnar upp fjärrvärmenäten
              och ger industrin och andra fjärrvärmeproducenter möjlighet att
              leverera in till befintliga, existerande fjärrvärmenät. Samtidigt
              kommer vi att ställa krav på att man redovisar spillvärmealternativet
              vid nyetableringar.
            </seg>
            <seg xml:id="i-3ee89aa8fb6ee5e0-0">
              Jag hoppas att vi ska kunna återkomma med allt detta i en proposition
              till riksdagen senast nästa sommar.
            </seg>
            <seg xml:id="i-17d57803c657d4eb-0">
              De svenska reglerna för djurimport
            </seg>
          </u>
          <note type="speaker" xml:id="i-bd59d5cf07b27141-0">
            Anf. 88 PYRY NIEMI (S):
          </note>
          <u who="pyry_niemi_40761d" xml:id="i-a5a1e22842198b37-0">
            <seg xml:id="i-8c7c92c192e843ac-0">
              Herr talman! Jag vänder mig till socialminister Göran Hägglund
              eftersom jag har en allmän fråga.
            </seg>
            <seg xml:id="i-8674584101e6ac81-0">
              Det handlar om att EU-kommissionen nu har hotat med att ta bort
              det svenska undantaget när det gäller att importera sjuka djur
              till Sverige. Det undantaget har vi haft sedan 1995, och det har
              varit ett gott skäl till att den svenska djurvälfärden har haft
              en så pass hög kvalitet under de år som vi har varit med i EU.
            </seg>
            <seg xml:id="i-0d47af2da5b3aecc-0">
              Nu finns det en stor risk för att EU-kommissionen kommer att
              ta bort detta hinder. Det innebär att det kan föras in sjuka djur
              i Sverige, vilket kan leda till att det blir en högre grad av
              multiresistenta bakterier i djurstallarna. Det kan också leda
              till att vi får in djur som har hög antibiotikaresistens. Det
              kan bli så att vi i framtiden får fler utbrott av smittsamma sjukdomar
              i djurstallarna.
            </seg>
            <seg xml:id="i-edb070f5fd001503-0">
              Min fråga till socialministern är: Vilka steg kommer regeringen
              att ta för att Sverige ska få behålla detta undantag, som är väldigt
              viktigt för att bevara den svenska djurvälfärden?
            </seg>
          </u>
          <note type="speaker" xml:id="i-18ac7e67221ea08d-0">
            Anf. 89 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-c77cedb651f7ed05-5">
            <seg xml:id="i-a7896aa8a44e6f6b-0">
              Herr talman! Tack för frågan, som naturligtvis är av väldigt
              stor betydelse! Sverige har ett mycket gott anseende på det här
              området, och vi har skäl att vara mycket stolta över hur vi har
              kunnat hantera många frågor av den här karaktären just när det
              gäller djurskyddet.
            </seg>
            <seg xml:id="i-4d70f53f550b71e8-0">
              Ett bekymmer i de här sammanhangen är förstås att EU:s grundläggande
              tankar om öppna gränser leder till att det finns en risk att man
              importerar sådant som man inte vill ha, till exempel smittor av
              olika slag. Vi har i Sverige en låg grad av antibiotikaanvändning
              för djurbesättningar, och vi vet att det finns enorma risker förknippade
              med en överanvändning av antibiotika för djur, och självklart
              också för människor.
            </seg>
            <seg xml:id="i-c64537098e4a51b9-0">
              Därför är det väldigt angeläget för regeringen att vi på de vägar
              som är möjliga kan bibehålla nivån på det svenska djurskyddet
              också framöver.
            </seg>
          </u>
          <note xml:id="i-9adca75e0ea4bb9d-0" type="speaker">
            Anf. 90 TALMANNEN:
          </note>
          <u who="unknown" xml:id="i-35d8cad8f12a8e0d-12">
            <seg xml:id="i-81452cf4482268ac-0">
              Därmed var dagens frågestund med regeringen avslutad. Jag tackar
              deltagande statsråd och ledamöter.
            </seg>
          </u>
          <note xml:id="i-5d38894be61e15c7-0">
            5 § (forts. från 3 §) Näringspolitiska frågor (forts. NU10)
          </note>
          <note type="speaker" xml:id="i-94101a71b3853367-0">
            Anf. 91 MATS ODELL (KD) replik:
          </note>
          <u who="mats_odell_60393f" xml:id="i-ec4d986bc3d9f6d0-3">
            <seg xml:id="i-503e4d169e841a82-0">
              Herr talman! Det är svårt att inte känna sympati när man lyssnar
              på Kent Persson. Han är alla goda gåvors givare och slår in ganska
              många öppna dörrar. Men han gör det med charm och ett leende,
              och det är ju alltid trevligt.
            </seg>
            <seg xml:id="i-d1bfc7f9e8b0dbdd-0">
              Problemet är inte de förslag som Vänsterpartiet kommer med, för
              de överensstämmer i många delar med sådant som regeringen föreslår.
              Problemet är, när man tittar på Vänsterpartiets politik totalt
              sett, hur ni finansierar de förslagen.
            </seg>
            <seg xml:id="i-b4933361f941231d-0">
              Ni vill stänga ned 40 procent av elproduktionen genom att avveckla
              kärnkraften. Det är ett förslag som naturligtvis är ett dråpslag
              mot den basindustri som vi har som dominerande arbetsgivare i
              ett 90-tal kommuner runt om i Sverige. Det är klart att det är
              den helheten som gör att bilden inte blir lika positiv som när
              man bara läser det särskilda yttrande som Kent Persson har fogat
              till utskottets betänkande.
            </seg>
            <seg xml:id="i-e9f23f5ee1dd4272-0">
              Kent Persson säger att det regeringen säger är bara prat men
              att Vänsterpartiet har lagt fram förslag. Då vill jag erinra om
              att det pågår ett arbete med både forsknings- och innovationsproposition
              och att en innovationsstrategi är på väg fram. Jag förstår otåligheten,
              men detta är produkter som kommer att presenteras i närtid.
            </seg>
            <seg xml:id="i-4247fda6c86c1952-0">
              Vi får ta debatten när förslagen kommer, om Kent Persson då tycker
              att förslagen är otillräckliga. I så fall får vi diskutera det.
              Men förslagen är på väg fram.
            </seg>
          </u>
          <note type="speaker" xml:id="i-d580d112d3bf197c-0">
            Anf. 92 KENT PERSSON (V) replik:
          </note>
          <u who="kent_persson_8dd737" xml:id="i-15c03dc923611a6c-0">
            <seg xml:id="i-869cc49c853a2b9f-0">
              Herr talman! Tack för repliken! Det var trevligt i alla fall.
            </seg>
            <seg xml:id="i-9b0319b7526af413-0">
              Beträffande att Vänsterpartiet på något sätt skulle ha samma
              politik som regeringen: Skillnaderna är väldigt tydliga. Vi har
              föreslagit konkreta åtgärder, medan ni har föreslagit utredningar.
              Innan vi har sett vad regeringen törs eller kan leverera kommer
              vi att framhålla de förslag som vi har presenterat i årets budgetförslag,
              och året dessförinnan hade vi också med mycket om innovationsstrategi.
              Det är en politik som vi har fört under tre års tid, även tillsammans
              med Miljöpartiet och Socialdemokraterna.
            </seg>
            <seg xml:id="i-ef5f6e016c2cd7e2-0">
              Så länge regeringen inte klarar av att leverera något kommer
              ni att få kritik, där vi lyfter fram de förslag vi har. Vi kommer
              också med ytterligare förslag i den delen.
            </seg>
            <seg xml:id="i-ac1a678054863d4c-0">
              När det gäller kärnkraften har vi sagt att kärnkraften ska avvecklas
              när vi kan avveckla den. Det ska göras så att det inte hotar försörjningstryggheten
              eller sysselsättningen. Den politiken ligger fast.
            </seg>
            <seg xml:id="i-7f122b90eb81ccea-0">
              För att klara av det förordar vi från Vänsterpartiet en betydligt
              mer aktiv energipolitik än vad regeringen föreslår när det gäller
              förnybar energi, utbyggnad av infrastruktur i fråga om energi
              och beträffande energieffektivisering.
            </seg>
            <seg xml:id="i-f0a94b6c87b95b1e-0">
              Det är en politik som Mats Odell känner till. Vi anser inte att
              kärnkraften hör hemma i det svenska energisystemet utan ska avvecklas
              i den takt som vi klarar av att göra det.
            </seg>
          </u>
          <note type="speaker" xml:id="i-2cc0b8191b761f1d-0">
            Anf. 93 MATS ODELL (KD) replik:
          </note>
          <u who="mats_odell_60393f" xml:id="i-ec4d986bc3d9f6d0-4">
            <seg xml:id="i-0fffb85c726e1e4e-0">
              Herr talman! Det är kanske inte så att vi har samma politik,
              men ni föreslår riskkapitalavdrag och säger att Sverige behöver
              en innovationsstrategi, utan att precisera exakt hur den ska se
              ut, att det behövs en fungerande infrastruktur för transporter
              och att det största problemet är bristen på växande småföretag.
            </seg>
            <seg xml:id="i-e59a60f748701425-0">
              Det är väldigt allmänt hållet. Jag inser att man i ett så här
              kort särskilt yttrande inte utvecklar detaljer. Men väldigt mycket
              av detta är sådant som regeringen redan är i gång med.
            </seg>
            <seg xml:id="i-b249f6df20984d5d-0">
              Beträffande riskkapital lade till exempel Företagsskattekommittén
              för drygt en månad sedan fram sitt första delbetänkande, som jag
              kan säga att jag och mitt parti inte tycker går tillräckligt långt.
              De föreslår en kredit, men vi anser att det bör vara ett riktigt
              avdrag. Det är en sak som nu diskuteras, och det kommer ett förslag
              från regeringen.
            </seg>
            <seg xml:id="i-e0ec2bdc609d82e6-0">
              Vi kan också ta upp den tråd som Kent Persson hade uppe när det
              gäller Fouriertransform. Det är ett projekt som pågår, och det
              är inget som regeringen har för avsikt att ta tillbaka. Det har
              gjorts satsningar också på fordonssidan, och det finns inga planer
              på att de ska avslutas.
            </seg>
            <seg xml:id="i-ca955ba9087fb813-0">
              Kent Persson säger också att det saknas kapital och att staten
              ska gå in då. Det är där som vår principiella skillnad ligger.
              Staten är inte den som ska äga småföretag och gå in med ägarkapital.
              Däremot ska det finnas ordningar som skapar förutsättningar för
              att små och medelstora växande företag kan få tag på riskkapital.
            </seg>
            <seg xml:id="i-10fe4669cc12a145-0">
              Det är människor av kött och blod som bör vara de som satsar
              det kapitalet och som intresserar sig för hur det utvecklas i
              de verksamheter som man tycker är värda att satsa på. Skattebetalarna
              bör inte bli ägare till landets småföretag.
            </seg>
          </u>
          <note type="speaker" xml:id="i-c0efbf742bcd6d26-0">
            Anf. 94 KENT PERSSON (V) replik:
          </note>
          <u who="kent_persson_8dd737" xml:id="i-15c03dc923611a6c-1">
            <seg xml:id="i-e493f04349d458a3-0">
              Herr talman! Det Mats Odell nämnde har Vänsterpartiet inte heller
              föreslagit. Däremot ser vi att staten har en viktig roll när det
              gäller riskkapital.
            </seg>
            <seg xml:id="i-583ed1efbf0142ef-0">
              Det finns brister i dag när det gäller riskkapital. Det är inte
              bara Vänsterpartiet som påpekar det. Ingenjörsvetenskapsakademien,
              IVA, har påpekat det. Industrirådet har påpekat det. En rad andra
              institutioner har också påpekat att det finns brister när det
              gäller riskkapital.
            </seg>
            <seg xml:id="i-f7484faf7fe8ba7a-0">
              Vi föreslår att där det privata av olika anledningar inte går
              in därför att riskerna är för stora kan staten fylla en roll.
              Det är oerhört viktigt i strategin, om vi lyckas kommersialisera
              de idéer som finns så att det blir ett värde på en marknad i form
              av nya varor och tjänster. Det är vad hela innovationsstrategin
              går ut på. Det är ett oerhört konkret förslag från Vänsterpartiet,
              medan regeringen låtsas som om det regnar.
            </seg>
            <seg xml:id="i-329945a6b9b487a3-0">
              Det andra vi föreslår när det gäller riskkapital är stöd för
              att få i gång forskning och utveckling när det gäller små och
              medelstora företag. Vi föreslår ett skatteincitament för forskning
              och utveckling där, för att öka deras motivation till forskning
              och utveckling. Det är också ett konkret förslag i en innovationsstrategi.
              Innovativa upphandlingar är en tredje del i det, och sedan har
              vi en rad andra förslag som finns med i vår budgetmotion. Så nog
              har vi konkretiserat.
            </seg>
            <seg xml:id="i-fd59df8bc63af411-0">
              Man skiljer på politikens roll och de som ska göra det här. För
              mig och Vänsterpartiet är det viktigt att vi har klart för oss
              att vi ska tala om vad som ska göras. Hur det ska göras ska våra
              myndigheter och företag bestämma. Ramarna ska vi sätta upp, och
              det har jag försökt påpeka i debatten.
            </seg>
          </u>
          <note type="speaker" xml:id="i-26d7705afe3d634d-0">
            Anf. 95 JOHAN JOHANSSON (M) replik:
          </note>
          <u who="johan_johansson_241f8c" xml:id="i-8a5f7feb08e32c63-1">
            <seg xml:id="i-189013e281e4bbb0-0">
              Herr talman! I gårdagens DN kunde man se att flera statliga riskkapitalister
              har gott om pengar som inte investeras. Över 9 miljarder finns
              tillgängliga hos sex aktörer. I både sitt anförande och sitt särskilda
              yttrande driver Kent Persson linjen att mer statligt riskkapital
              behövs. Slutsatsen borde nog vara att det statliga riskkapitalet
              borde användas klokare.
            </seg>
            <seg xml:id="i-9e8dc3d7760c2312-0">
              Family, friends and fools är de traditionella investerare som
              företagare vänder sig till när de behöver riskkapital, framför
              allt i tidiga skeden. Det gäller framför allt de företag som har
              affärsidéer som traditionella riskkapitalister inte är intresserade
              av, det vill säga alla levebrödsföretagare som behöver finansiering
              av sina affärsidéer.
            </seg>
            <seg xml:id="i-f0cdfc7dac872c7d-0">
              Jag är intresserad av att höra hur Vänsterpartiet kommer att
              verka för att de privata förmögenhetsbildningar kan ske som är
              så viktiga för att family, friends and fools och även affärsänglar
              kan ägna sig åt investeringar.
            </seg>
          </u>
          <note type="speaker" xml:id="i-6cd47f901eb8eb8c-0">
            Anf. 96 KENT PERSSON (V) replik:
          </note>
          <u who="kent_persson_8dd737" xml:id="i-15c03dc923611a6c-2">
            <seg xml:id="i-b784058fed2e4947-0">
              Herr talman! Det behövs samordning av det statliga riskkapitalet
              som är utspritt på olika områden. Det tog jag också upp i mitt
              anförande. Det är just bristen på samordning som gör att man går
              in och investerar i varandras bolag. Dessutom används riskkapitalet
              inte som det är tänkt att användas och där det saknas. Det finns
              flera utredningar som visar samma sak.
            </seg>
            <seg xml:id="i-57841acc3b9649c8-0">
              Det behövs mer av det vi kallar riskkapital. Industriforskningsinstituten
              kan behöva en större basfinansiering av sin testverksamhet som
              är en viktig brygga mellan akademi och företag. Framför allt kan
              det behövas ett nytt institut för läkemedel, vård och omsorg med
              tanke på det som hänt Astra Zeneca. Den delen är alltså viktig.
            </seg>
            <seg xml:id="i-f4ceaa73341edd61-0">
              Vad gäller privat kapitalbildning och affärsänglar tog regeringen
              bort förmögenhetsskatten för att få tillbaka kapital. Motivet
              var att det skulle investeras här. Men har de pengar som kommit
              tillbaka verkligen investerats där det finns behov? Svaret är
              nej. Det har investerats i fastigheter, och det var inte riktigt
              tanken. Därför finns det ett behov. Det privata riskkapital som
              finns i dag investeras i sjukvård och skolor. Där tjänar man pengar
              oavsett konjunkturläge.
            </seg>
          </u>
          <note type="speaker" xml:id="i-a30ae78a0166a742-0">
            Anf. 97 JOHAN JOHANSSON (M) replik:
          </note>
          <u who="johan_johansson_241f8c" xml:id="i-8a5f7feb08e32c63-2">
            <seg xml:id="i-ced3eeaaf141887b-0">
              Herr talman! Det är nog ändå klokt att försöka underlätta för
              privatpersoner att investera i små och medelstora företag.
            </seg>
            <seg xml:id="i-2df7c16e22671ebf-0">
              När man läser Vänsterpartiets och Kent Perssons särskilda yttrande
              får man intrycket att utländskt kapital inte alltid är bra. Det
              förs ett resonemang om att utländskt kapital leder till att jobb
              hamnar utanför Sverige.
            </seg>
            <seg xml:id="i-72f3135d0a19f709-0">
              Jag ser mycket positivt på Facebooks investeringar i Luleå. Jag
              ser också mycket positivt på kinesiska investeringar i svensk
              fordonsindustri och på att kanadensiskt kapital tillsammans med
              norskt kapital investeras i gruvnäringen här i Sverige. Jag tror
              inte att det här hade kommit i gång om vi inte hade fått detta
              inflöde av investeringar.
            </seg>
            <seg xml:id="i-a7da2cf1444a50dd-0">
              Ska vi inte välkomna investeringar som kommer utifrån?
            </seg>
          </u>
          <note type="speaker" xml:id="i-848b7bb5b8fd3d78-0">
            Anf. 98 KENT PERSSON (V) replik:
          </note>
          <u who="kent_persson_8dd737" xml:id="i-15c03dc923611a6c-3">
            <seg xml:id="i-a8de0301da044d15-0">
              Herr talman! Jag är lite fundersam över frågan. Jag hade förstått
              den om jag hade sagt att det inte var bra. Då hade vi kunnat ha
              en debatt.
            </seg>
            <seg xml:id="i-fcc5e89f314041bd-0">
              Givetvis ska vi ha utländska investeringar. Precis som vi har
              svenska investeringar i andra länder och stimulerar det är det
              helt okej att vi har utländska investeringar här i Sverige.
            </seg>
            <seg xml:id="i-cdc433f32eaa346c-0">
              Jag kan dock kritisera AP-fonderna för att de inte tycker att
              det är intressant att investera i gruvnäringen.
            </seg>
            <seg xml:id="i-5beafd5c308421b6-0">
              Basindustrin är en verksamhet som bygger på de råvaror vi har
              i skog och mark. Vi måste bruka dem med stor försiktighet, för
              det handlar om vad också kommande generationer ska leva av. Därför
              måste vi ha begränsningar av hur mycket som ska tas ut och på
              vilket sätt.
            </seg>
            <seg xml:id="i-0b57fe34417b0da0-0">
              Problem uppstår om till exempel Pajala kommun inte kan dra nytta
              av investeringarna, om vi får ett förhållande där bolagsbeskattning
              sker utomlands och man flyger in arbetskraft så att det inte blir
              någon lokal beskattning utan kommunen bara står med kostnader
              för verksamheten. Då måste man ifrågasätta hur de utländska investeringarna
              sker och på vilket sätt de kommer lokalsamhället till godo.
            </seg>
          </u>
          <note type="speaker" xml:id="i-bc71d340ca8d4313-0">
            Anf. 99 INGELA NYLUND WATZ (S):
          </note>
          <u who="ingela_nylund_watz_731436" xml:id="i-55d0c6b09ae11842-0">
            <seg xml:id="i-326f3fdcfcd046bd-0">
              Herr talman! Jag begärde ordet med anledning av att det under
              debatten har talats ganska förklenande om branschprogram, eller
              strategiska program som vi numera kallar det för. Jag tänkte bidra
              med en liten illustration av varför jag blir så frustrerad när
              jag hör anklagelserna mot branschprogrammen.
            </seg>
            <seg xml:id="i-51069e84a5a7c223-0">
              Jag kommer från Södertälje, och där blir nu 1 100 personer av
              med jobbet på grund av Astras nedläggning. Dessutom berörs kanske
              ytterligare 400 personer i servicenäringarna runt omkring Astra.
            </seg>
            <seg xml:id="i-e049742bd39cda55-0">
              I Södertälje har kommunstyrelsens ordförande fått reda på att
              den av staten utsedda förhandlingsmannen, Lars Leijonborg, inte
              anser sig ha något ansvar för det inträffade.
            </seg>
            <seg xml:id="i-fcb41b8c1e782c1b-0">
              Därför känns det ganska underligt att höra borgerliga företrädare
              tala förklenande om behovet av branschprogram.
            </seg>
            <seg xml:id="i-0025e4b4ac4c0ad8-0">
              År 2005 satte den socialdemokratiska regeringen i gång ett stort
              arbete tillsammans med life science-branschen för att ta fram
              ett strategiskt utvecklingsprogram för denna viktiga näring, inte
              minst exportmässigt. Detta arbete kastade den borgerliga regeringen
              vid tillträdet 2006 omedelbart i papperskorgen och skrotade.
            </seg>
            <seg xml:id="i-3769cc63adc536ce-0">
              Om Sverige hade fortsatt att arbeta i samverkan mellan samhälle,
              akademi och stat i den för Sverige så viktiga exportnäring som
              life science-branschen utgör, hade då de 1 100 jobben vid Astra
              och de 400 servicetjänsterna behövt gå förlorade? Det kan vi givetvis
              inte svara på, men jag är övertygad om att förutsättningarna för
              överlevnaden av en stark forskningsmiljö i Södertälje hade varit
              betydligt bättre om vi som nation, precis som många andra länder,
              på ett tidigt stadium hade fullföljt arbetet med en samverkan
              mellan stat, akademi och näringsliv för denna bransch.
            </seg>
            <seg xml:id="i-3ae17bd4efa7cba8-0">
              De egna statliga organisationerna, som exempelvis Vinnova, och
              företrädare för näringslivet protesterade ganska högljutt redan
              för flera år sedan mot att ingenting hände från den svenska regeringens
              sida när det gällde life science-branschen. I andra länder, som
              till exempel Storbritannien, Holland och USA, har man, trots att
              man har borgerliga regeringar som företräder nationens intressen,
              sett det som strategiskt viktigt med en samverkan mellan näringsliv,
              stat och akademi.
            </seg>
            <seg xml:id="i-5d1da68de32f5f65-0">
              Vad är det som gör att det är så annorlunda i Sverige? Varför
              är inte vi i behov av strategiska program där samhälle, akademi
              och näringsliv samverkar, när man i länder som redan nu har ett
              försprång i många av dessa branscher ser det som absolut nödvändigt
              för att kunna konkurrera i vår globaliserade värld?
            </seg>
            <seg xml:id="i-14cdfd60fc25b5c4-0">
              Jag undrar: Varför denna beröringsskräck? Marknaden har inte
              visat sig kunnat lösa frågan om våra exportmöjligheter när det
              gäller läkemedelsindustrin. Min fråga är: Varför beröringsskräcken?
              Varför vill inte regeringen och dess företrädare i kammaren ha
              gemensamma arbetsprogram strategiska program mellan näringsliv,
              akademi och samhälle när man i alla andra länder tycker att det
              är en viktig framgångsfaktor?
            </seg>
          </u>
          <note type="speaker" xml:id="i-bf75d84a27c03488-0">
            Anf. 100 MATS ODELL (KD) replik:
          </note>
          <u who="mats_odell_60393f" xml:id="i-ec4d986bc3d9f6d0-5">
            <seg xml:id="i-aa8c7e18d74af490-0">
              Herr talman! Det är naturligtvis värdefullt när en riksdagsledamot
              från en ort som drabbas drar en lans för sin ort och för åtgärder
              som skulle kunna vända utvecklingen.
            </seg>
            <seg xml:id="i-fdea3906ab6ceca1-0">
              Det handlar inte om att Astra Zeneca lider brist på pengar. Astra
              Zeneca är det företag som betalar in mest skatt av alla företag
              i Sverige. Man har en väldigt god ekonomisk situation. Man har
              ett samarbete när det gäller forskningsinriktning i olika forum
              som Vetenskapsrådet och olika forskningsinstitutioner i life science-sektorn.
              Vad jag tror skulle behövas är snarast att vi i den nya forskningsproposition
              som arbetas fram får ett nytt forskningsråd för life science-sektorn
              och att man tar ett större grepp om denna mycket viktiga näringsgren
              som står för en så stor del av svenska exportinkomster.
            </seg>
            <seg xml:id="i-78bfc9177e845631-0">
              Det handlar inte om brist på statligt engagemang i Södertälje.
              Det handlar om ett strategiskt beslut i Astra Zenecas styrelse
              att helt lägga om forskningspolicyn. Inga skattepengar i världen
              hade kunnat ändra på detta. Jag tror att Ingela Nylund Watz har
              fullständigt fel i sin analys. Det handlar om att Sverige ska
              fortsätta att vara en forskningsnation. Regeringens ambition är
              att 1 procent av bnp ska användas till offentligt finansierad
              forskning. Det är en politik som är helt central för att Sverige
              ska kunna fortsätta att vara en välfärdsnation.
            </seg>
            <seg xml:id="i-f7b709f6c1f040a9-0">
              Jag ser med tillförsikt fram mot den forsknings- och innovationsproposition
              som kommer att läggas på riksdagens bord, och hoppas att vi kan
              hitta breda överenskommelser om en så viktig del av Sveriges välståndsskapande
              krafter.
            </seg>
            <seg xml:id="i-c10ae7642600a1a3-0">
              Det är inte brist på statligt engagemang som gör att Astra Zeneca
              och andra stora life science-företag i dag omstrukturerar sin
              forskning.
            </seg>
          </u>
          <note type="speaker" xml:id="i-15a8d6ec1ebc036e-0">
            Anf. 101 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-55d0c6b09ae11842-1">
            <seg xml:id="i-628db90a434b67e0-0">
              Herr talman! Min poäng var att använda det som nu har hänt i
              Södertälje som en illustration av det förhållningssätt som den
              svenska regeringen har haft ända sedan sitt tillträde 2006 när
              det handlar om hur näringslivet, akademin och samhället ska samverka
              eller rättare sagt inte samverka. Vid sitt tillträde sade statsministern
              ganska tidigt att näringslivet är ett särintresse. Det har präglat
              näringspolitiken ända sedan regeringen tillträdde 2006.
            </seg>
            <seg xml:id="i-144cb7a3c98f545e-0">
              Det man framför allt lyfte fram som illustration är det som man
              lite förklenande har kallat gammal socialdemokratisk 70-talspolitik
              med branschprogram. Den typ av strategiska samverkansprogram som
              vi i Sverige har arbetat med i många år, till exempel när det
              gäller life science, valde regeringen att slänga i papperskorgen.
              Jag hävdar att det har bidragit till att vi på flera områden halkar
              efter när det handlar om utveckling och konkurrenskraft i Sverige.
              Det var min poäng att med vad som nu har hänt i Södertälje illustrera
              hur det kan gå när man inte har ett tydligare samarbete med näringslivet
              från den här kammaren eller från regeringen och samhället.
            </seg>
            <seg xml:id="i-c56de5ad9bd5f070-0">
              Min poäng var inte att fundera över om det här ändå hade hänt
              i Södertälje. Det är mycket möjligt; det har Mats Odell rätt i.
              Det beror på hur vi över huvud taget ligger till konkurrensmässigt
              globalt sett. Min poäng är att Sverige ända sedan 2006, när regeringen
              slängde branschprogrammet i papperskorgen, har saknat en nationell
              gemensam strategi för hur vi ska kunna upprätthålla konkurrenskraften
              i en för Sverige så viktig bransch som läkemedelsindustrin. Det
              är vi ju överens om.
            </seg>
          </u>
          <note type="speaker" xml:id="i-5400d5bf8119c504-0">
            Anf. 102 MATS ODELL (KD) replik:
          </note>
          <u who="mats_odell_60393f" xml:id="i-ec4d986bc3d9f6d0-6">
            <seg xml:id="i-308186bee73c9271-0">
              Herr talman! Först vill jag korrigera Ingela Nylund Watz. Statsministern
              har inte sagt att näringslivet är ett särintresse. Han har sagt
              att vissa av näringslivets organisationer är ett särintresse.
              Det är stor skillnad.
            </seg>
            <seg xml:id="i-aab583e410461feb-0">
              Om Ingela Nylund Watz tror att det var branschprogrammen, exempelvis
              på life science-området, som höll Sverige under armarna är det
              en uppfattning som hon nog är ganska ensam om utanför det socialdemokratiska
              partiet. Sverige är ju en framgångssaga. Det beror på att vi har
              goda förutsättningar för forskning och utveckling och att det
              satsas mycket. Den här regeringen har gjort enorma satsningar
              på att öka de statliga insatserna på forskningsområdet.
            </seg>
            <seg xml:id="i-eb00f5118b663ee1-0">
              Ingela Nylund Watz har en poäng i att vi måste samverka. Det
              tror jag att vi kan enas om. Jag fick nyss lära mig att det inte
              längre heter branschprogram, utan något annat som jag nu inte
              minns. Vi behöver samverka, men det är inte i första hand de statliga
              insatserna som garanterar konkurrenskraften utan att vi har goda
              och bästa tänkbara förutsättningar för enskilda och företagare
              att utveckla sin verksamhet i vårt land.
            </seg>
          </u>
          <note type="speaker" xml:id="i-f56214c309eb91a8-0">
            Anf. 103 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-55d0c6b09ae11842-2">
            <seg xml:id="i-795f31272a9572f2-0">
              Herr talman! Jag kan gärna korrigera mig och säga att näringslivets
              organisationer uppenbarligen är ett särintresse. Jag tycker inte
              att det gör vare sig till eller ifrån. Det illustrerar i alla
              fall vilket förhållningssätt den nuvarande regeringen har när
              det gäller att tillsammans med svenskt näringsliv föra Sverige
              framåt i den globala konkurrensen.
            </seg>
            <seg xml:id="i-341149f50dc26d3b-0">
              Jag tror att det är oerhört viktigt att poängtera detta just
              nu. Inte minst i life science-branschen har det skett enorma förflyttningar
              av kunskapskapital, inte minst när det handlar om forskare, till
              exempel till Asien. Det har den kunnat se som har följt branschen
              under många år. Flera andra länder har varit väldigt snabba, inte
              minst Storbritannien med sin borgerliga regering, att agera och
              säga: Nu måste vi för att värna våra möjligheter att ligga i framkant
              på det här området lyfta händerna från bordet, kavla upp ärmarna
              och samarbeta med näringslivets företrädare och industrin för
              att Storbritannien inte ska tappa marknadsandelar i den globala
              miljön.
            </seg>
            <seg xml:id="i-51ea99bcf26b78fd-0">
              Varför har det varit fullständigt omöjligt för den svenska regeringen
              som lever i ett extremt exportberoende land och som har sett samma
              utveckling?
            </seg>
            <seg xml:id="i-94a6107d2f80d4dc-0">
              Jag har inte svaret på den frågan, men jag är helt övertygad
              om att statsministerns åsikt att näringslivets organisationer
              utgör ett särintresse i den svenska industriella kontexten starkt
              har bidragit till att vi nu är på efterkälken.
            </seg>
          </u>
          <note type="speaker" xml:id="i-f11ac7bc708df80b-0">
            Anf. 104 PENILLA GUNTHER (KD):
          </note>
          <u who="penilla_gunther_2423bb" xml:id="i-c0695e342718efc3-0">
            <seg xml:id="i-76fd8801406bc78e-0">
              Herr talman! Jag ska koncentrera mig på tre områden i denna breda
              debatt i dag, nämligen idéburna företags behov av dialog, turism
              och mötesindustri och arbetsintegrerande sociala företag.
            </seg>
            <seg xml:id="i-2d2e12c06fc79b75-0">
              Men jag kan inte låta bli att först gå in på en sak som man kanske
              inte tänker så ofta på. Man pratar om att det ska finnas verksamheter
              över hela landet och använder ordet glesbygd. Det är mycket stor
              skillnad på landsbygd och glesbygd. Jag vill gärna poängtera det,
              speciellt för Carina Adolfsson Elgestam. Definitionen på glesbygd
              enligt Svensk befolkningsstatistik är den del av svensk yta som
              inte är tätorter. Områden med mer än 45 minuters bilresa till
              tätorter med mer än 3 000 invånare är glesbygd, inte annars. Det
              är kanske viktigt att komma ihåg när vi talar om verksamheter
              och företagsamhet över hela landet.
            </seg>
            <seg xml:id="i-2b6c13c6d80cea0e-0">
              Jag ska börja med de idéburna företagen. I spåren av debatten
              kring kommersiella vårdföretag som sköter sin verksamhet på mer
              eller mindre tveksamma sätt, som inte betalar skatt på hemmaplan
              och så vidare, finns det faktiskt en grupp företag och verksamheter
              som inte har vinstintressen i första hand. Företagandet är sprunget
              ur en idé, en tanke, för att förbättra, förändra och förnya produkter
              och tjänster på marknaden.
            </seg>
            <seg xml:id="i-4ff99ae5b7b9db83-0">
              De idéburna vård- och omsorgsföretagen kan i de flesta fall återfinnas
              inom organisationen Famna och består av ideella och ekonomiska
              föreningar, stiftelser, fonder och kooperativa företag.
            </seg>
            <seg xml:id="i-b6a91dc574992bdc-0">
              Det idéburna företagandet ligger i gränslandet mellan den ideella
              sektorn och det privata näringslivet, det som ofta kallas för
              den sociala ekonomin. Det bygger på samverkan och organiseras
              ofta för att tillgodose ett behov. Företagen drivs utan enskilt
              vinstintresse och använder eventuellt överskott för att återinvestera
              i verksamheterna.
            </seg>
            <seg xml:id="i-daf65662d974e545-0">
              Min och Kristdemokraternas åsikt är att det behövs en särskild
              näringspolitik också för dessa företag, eftersom värdet ligger
              i mer än bara kronor och ören. Det ligger inte minst i värderingar
              när det gäller hur man driver dessa verksamheter.
            </seg>
            <seg xml:id="i-8cbc4a004a29fe49-0">
              Tyvärr har både de idéburna verksamheterna och de sociala företagen,
              som jag kommer att återkomma till, ofta svårigheter att få banker
              och finansinstitut att förstå behovet av finansierings- och utvecklingskapital.
              Det offentligas stöd till företagsrådgivning och kapitalförsörjning
              till idéburet företagande kan också göras mer målmedvetet så att
              fler icke vinstdrivande verksamheter kan komma till stånd.
            </seg>
            <seg xml:id="i-cc59c6856ebf4636-0">
              Kreditgarantiföreningar har kunnat gå i borgen för mindre summor,
              och enskilda mindre banker har sett ett lokalt värde och därför
              lånat ut pengar för start eller utveckling av idéburet företagande.
              I övrigt kan nog de flesta som är inom denna nisch intyga att
              det är mycket svårt att få medel från finansinstitut och större
              banker, trots att dessa företag ofta har ett större antal ägare
              med ett antal olika säkerheter som skulle kunna ligga till grund
              för lån och investeringar. Jag anser därför att det verkligen
              behövs en dialog mellan de idéburna företagen och finansinstituten
              för att skapa förståelse för och kunskap om vad de gör och står
              för.
            </seg>
            <seg xml:id="i-0bac972a2948e082-0">
              Likaså ser det olika ut över landet i fråga om stöd från det
              offentliga till företagsstart och utveckling för denna typ av
              företagande. Vissa landsting, regioner och kommuner ger ganska
              generösa stöd genom årsavgifter, årliga anslag eller projektdeltagande,
              medan andra ger lite eller faktiskt inget alls. Här tror jag att
              det behövs en pådrivande kraft från riksdag och regering för att
              stödet ska bli mer strategiskt målstyrt och för att man ska se
              det som en tillgång med människors innovations- och förändringskraft
              på samtliga politiska nivåer.
            </seg>
            <seg xml:id="i-ee06b7a997b9434c-0">
              Herr talman! Turismen är, som många säger, en ny basnäring för
              Sverige. Med en omsättning på ca 255 miljarder svenska kronor
              och en vision för hela besöksnäringen om en ökning till det dubbla
              år 2020 är det viktigt att förstå att näringen också består av
              två delar. Det är turism och det är mötesindustri.
            </seg>
            <seg xml:id="i-fc4536801eb225e2-0">
              Mer än 162 000 personer arbetar inom besöksnäringen i många små
              och medelstora företag över hela landet. Det gör det självklart
              till en intressant näring för alla kommuner och regioner att lyckas
              med. Regeringens stöd till näringens strategiplan och vision att
              öka exportvärdet av utländska besökares konsumtion i Sverige låg
              2010 på 87,1 miljarder kronor. Det är jättebra. Men självklart
              måste man också följa upp detta från regioner, landsting och kommuner
              så att man tillsammans når detta mål.
            </seg>
            <seg xml:id="i-9d35511e6c45e11e-0">
              Möten är generellt att betrakta som en del av vad som kallas
              kunskapsindustrin. Det kan gälla en vetenskaplig kongress eller
              en industrimässa med seminarier eller företagsevenemang. Men det
              kan också handla om konferenser, utbildning och nätverksträffar
              som ofta är de mest betydelsefulla anledningarna till att över
              huvud taget träffas.
            </seg>
            <seg xml:id="i-9f81f6f9b6733a58-0">
              Det finns självklart ett turistiskt samband eftersom deltagarna
              behöver sova på hotell, resa till mötet och äta på restauranger
              som turisterna också gör. Det är därför som vi i många decennier
              hört företrädare för turism hävda att också mötesindustrin är
              en del av den turismen. Men parametrarna har förändrats, och nyckelpersoner
              inom mötesindustrin argumenterar för att det är en bransch med
              egna rättigheter och egna möjligheter.
            </seg>
            <seg xml:id="i-18f1dd9aab1010de-0">
              Varför behöver då politiker på alla nivåer inse att möten och
              kongresser har betydelse för tillväxt och utveckling? Är det någon
              eller några som borde förstå vikten av möten är det väl vi som
              är politiker. Vi möts ständigt, och vi är på olika konferensevenemang,
              seminarier och utbildningar och möts över huvud taget på en mängd
              olika ställen. Man måste inse att det genererar pengar när vi
              gör det.
            </seg>
            <seg xml:id="i-9b57ef3d871e8e66-0">
              En deltagare på en internationell kongress i dag i Sverige beräknas
              till ett värde av 3 9005 200 kronor per dygn. Det är mycket pengar.
              Om vi räknar med att en sådan typ av kongress pågår tre till sex
              dagar kan man ganska enkelt räkna ut hur mycket pengar denna typ
              av kongresser drar in till den svenska statskassan och till näringen
              i stort här i Sverige. 1015 procent av dem som besöker Sverige
              på kongresser och konferenser har också med sig en respektive
              barn, fru, man och vad det nu kan vara. Spouses tror jag att det
              heter på engelska. Det är lite av varje. Men det innebär ytterligare
              pengar som kommer in vid shopping och besök av olika turistattraktioner.
            </seg>
            <seg xml:id="i-f37cd59543d5b777-0">
              Det bästa med mötesindustrin är att det är något som genererar
              pengar året om. Den är inte säsongsbunden. Som kristdemokrat,
              som dessutom har jobbat med internationell mötesindustri tidigare,
              tycker jag att detta är ett mycket bra sätt att få in mer pengar
              och skapa fler arbetstillfällen i Sverige. Jag tror också att
              vi tillsammans kan hjälpas åt för att dra hit fler utländska besökare
              till möten och kongresser. Offentliga verksamheter över huvud
              taget skulle faktiskt kunna bidra genom att säga till sina nätverk
              och olika forum att möten kan ske i Sverige.
            </seg>
            <seg xml:id="i-4434410e3284bcda-0">
              Svensk mötesindustri har ett mycket gott rykte. Man håller avtal,
              man är duktig på att genomföra möten och evenemang av olika slag.
              Man håller tider och så vidare. Detta kan helt enkelt bara bli
              bättre. När man tänker på att denna industri omsätter flera miljarder
              om året är det klart att du och jag som politiker också kan bidra
              genom att fråga våra nätverk som vi befinner oss i om de kan förlägga
              möten i vår närhet och i vårt land.
            </seg>
            <seg xml:id="i-d5aba8a78d3509b0-0">
              Herr talman! Det tredje och sista området som jag tänkte beröra
              är de arbetsintegrerande sociala företagen. Jonas Eriksson från
              Miljöpartiet var också inne på denna fråga. Det gläder mig att
              han tog upp detta med egenanställning, vilket är en mycket positiv
              form av anställning som dess värre inte har kommit fram så mycket
              i Sverige än, men den finns i andra länder.
            </seg>
            <seg xml:id="i-08ac8cb9c6da7e7b-0">
              De arbetsintegrerande sociala företagen syftar till att integrera
              människor som står långt bort från arbetsmarknaden i samhälle
              och arbetsliv. De skapar delaktighet empowerment för medarbetarna
              genom ägande, avtal eller på annat väl dokumenterat sätt. Man
              återinvesterar vinsterna i den egna verksamheten eller liknande
              verksamheter och är fristående från offentlig verksamhet. Det
              vet förhoppningsvis ganska många vid det här laget men inte tillräckligt
              många.
            </seg>
            <seg xml:id="i-015dfdfa70f75b9f-0">
              Socialt entreprenörskap kan finnas på många sätt med intresse
              för välgörenhetsinsatser, med intresse för att skapa arbetstillfällen
              för vissa utsatta grupper eller med intresse för någon särskild
              produkt eller tjänst med hållbar utvecklingsfilosofi. Men det
              är inte samma sak som arbetsintegrerande sociala företag; det
              vill jag ännu en gång påpeka.
            </seg>
            <seg xml:id="i-2efad6dca01e4027-0">
              Det är viktigt att veta att det äntligen lossnat lite grann när
              det gäller tillväxten av de här sociala företagen. Där vill jag
              lite grann korrigera Jonas Eriksson. Under de senaste åren har
              det faktiskt skett en ökning från 150 företag till nästan 300
              företag.
            </seg>
            <seg xml:id="i-e515134cadc8557b-0">
              Det finns, som sagt, mycket mer att göra. Regeringen har nog
              att fundera över ytterligare en förordning för att samla alla
              instanser och behov kring socialt företagande. I dag ligger besluten
              på fem olika utskott och fyra departement.
            </seg>
            <seg xml:id="i-1e1724412a590c2d-0">
              Jag har tagit initiativ till en hearing den 18 april om kunskapsinhämtning
              för de berörda utskottens ledamöter, ersättare och tjänstemän
              när det gäller bekymren och även de förslag till lösningar som
              borde finnas för det sociala företagandet.
            </seg>
            <seg xml:id="i-529986fbc9dcbcd2-0">
              Det är inte så att det är de människor som de arbetsintegrerande
              sociala företagen så att säga får in och hos vilka dessa människor
              börjar arbeta som står först på listan hos arbetsgivarna tvärtom.
              Därför är det extra viktigt att få så många människor som möjligt
              att kunna jobba 100 procent av sin förmåga.
            </seg>
            <seg xml:id="i-90f15a82da86c7d1-0">
              Myndigheten Tillväxtanalys har haft regeringens uppdrag att kartlägga
              de här företagen. Det gäller då användningen och behovet av finansieringsstöd
              och så vidare. Sedan 2010 finns det en handlingsplan från regeringen
              för ytterligare insatser tillsammans med SKL, Socialstyrelsen,
              Försäkringskassan, Arbetsförmedlingen och Skoopi, de sociala företagens
              intresseorganisation, med Tillväxtverket som samordnande myndighet.
            </seg>
            <seg xml:id="i-a4e08bf2432fcbbf-0">
              Nu gäller det att vi som beslutsfattare samsas om vad vi kan
              göra så att vi inte sitter i olika utskott och beslutar olika
              saker ovetande om varandra.
            </seg>
            <seg xml:id="i-b16dc9ee630d0952-0">
              Herr talman! Avslutningsvis: Jag hoppas och tror att många kommer
              att sluta upp kring detta så att vi tillsammans med olika delar
              av det sociala företagandet på våra bord kan se material om hur
              det går att förbättra och utveckla samarbetet för den enskildes
              bästa. Alla vill vi kunna få arbeta 100 procent av vår förmåga.
              Kan vi med våra politiska beslut bidra till det vill i alla fall
              jag i första hand vara med och göra det.
            </seg>
          </u>
          <note xml:id="i-cfc54caef6d3fb10-0">
            Med detta yrkar jag bifall till utskottets förslag i betänkandet.
          </note>
          <note xml:id="i-35d727193486b62b-0">
            I detta anförande instämde Mats Odell (KD).
          </note>
          <note type="speaker" xml:id="i-fd1394a9de41c9ff-0">
            Anf. 105 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-386decd1ee7d1979-3">
            <seg xml:id="i-895438d25f58f3e4-0">
              Herr talman! Penilla Gunther talar sig varm för idéburen verksamhet
              och för socialt företagande. Det tycker vi är alldeles utmärkt.
              Inför framtiden hoppas vi till exempel när det gäller Coompanion
              att det inte kommer att vara några bekymmer med finansieringen
              utan att Coompanion kommer att kunna finnas runt om i hela landet,
              i alla län, med sin viktiga verksamhet och rådgivning.
            </seg>
            <seg xml:id="i-d4b931de419eadfe-0">
              Penilla Gunther talar mycket även om turismen, besöksnäringen
              och mötesverksamheten. Det här är också oerhört viktigt. Det har
              vi här i kammaren pekat på och haft med i våra förslag och budgetalternativ
              under de senaste fem åren. Men hitintills har Alliansen alltid
              röstat ned våra förslag.
            </seg>
            <seg xml:id="i-f8643e0f3f3fbcfe-0">
              Med tanke på Penillas inlägg här och vår argumentation för att
              få till stånd en samverkan och en strategi för besöksnäringen
              är det kanske samma sak här, nämligen att det när vi nästa gång
              ska rösta om detta kanske kan bli ett ja så att vi kan få till
              stånd ett strategiskt handlingsprogram just för besöksnäringen
              eftersom det betyder så oerhört mycket för jobben och framtiden.
            </seg>
            <seg xml:id="i-06e59d637685317a-0">
              Globaliseringsrådet lyfter fram detta med samverkan och strategiska
              program. Därför kunde det i slutet av den här näringslivsdebatten
              vara intressant att höra vad sammanfattningen blir. Är det här
              viktigt för svensk utveckling eller inte?
            </seg>
          </u>
          <note type="speaker" xml:id="i-6f9d73ab64133841-0">
            Anf. 106 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-c0695e342718efc3-1">
            <seg xml:id="i-c9c0cb11a43747c3-0">
              Herr talman! Jag börjar med att tacka Carina Adolfsson Elgestam
              så mycket för hennes frågor. Det är tur att Carina Adolfsson Elgestam
              väljer att ställa sina frågor till mig. När det handlar om Coompanion
              törs jag nämligen påstå att jag har en väldigt god insyn i och
              kunskap om just de företagsrådgivarna.
            </seg>
            <seg xml:id="i-05f698c985540fa2-0">
              Carina frågar om det är något bekymmer exempelvis med tillgången
              till anslag till verksamheten. Det hoppas jag verkligen att det
              inte är. Coompanion är de enda företagsrådgivarna som över huvud
              taget kan detta med idéburen verksamhet lika väl som sociala företag.
              Skulle stödet till Coompanion dras in minskar det är jag övertygad
              om tillgången till den här typen av företag ytterligare. Varken
              som alliansföreträdare eller som kristdemokrat skulle jag kunna
              medverka till det.
            </seg>
            <seg xml:id="i-4666339a42e8d8d4-0">
              Varje företagsrådgivarorganisation måste ha ett strategiskt arbete,
              ett arbete som stämmer väl överens med de krav som ansvarig myndighet
              ställer i det här fallet Tillväxtverket. I den meningen har det
              emellanåt funnits verksamhetsproblem, men det där har nu rättats
              till. Det gör mig ännu mer stärkt i min förvissning om att det
              framöver inte ska vara några problem med finansieringen.
            </seg>
            <seg xml:id="i-0c4f21c5b9325f12-0">
              När det gäller turismen kom i går en strategisk rapport från
              TUI, Turismens utredningsinstitut. Regeringen har också lagt fram
              en turistisk strategi. Den fördes i går fram av Annie Lööf och
              Eskil Erlandsson.
            </seg>
          </u>
          <note type="speaker" xml:id="i-eb9e38e389a7b389-0">
            Anf. 107 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-386decd1ee7d1979-4">
            <seg xml:id="i-20090b7e4f1d8a45-0">
              Herr talman! Jag tackar Penilla Gunther för det hon nu säger.
              Jag hörde vad Penilla Gunther sade om Coompanion. Kanske kan de
              hos Coompanion därmed känna sig lite tryggare. Det har varit tuffa
              tag. Personal har under de senaste åren blivit uppsagd hos Coompanion
              runt om i landet; sådant är läget.
            </seg>
            <seg xml:id="i-c96104296205a627-0">
              Det som sägs här låter betryggande. Man får väl ändå utgå från
              att den som är företrädare för Alliansen talar för Alliansen,
              inte för sitt parti.
            </seg>
            <seg xml:id="i-63d40b2d29607566-0">
              Jag skulle vilja avsluta den här debatten med att ställa en nog
              så viktig fråga utifrån den konjunkturrapport som Svenskt Näringsliv
              i dag lämnat rapporten Frånkoppling. Svenskt Näringsliv lämnar
              årligen fyra rapporter om konjunkturen.
            </seg>
            <seg xml:id="i-9798c7905f147ff6-0">
              I rapporten som lämnats i dag kan man läsa följande: Arbetslösheten
              biter sig fast. Svensk ekonomi fortsätter att tyngas av de skulddrabbade
              ekonomierna i södra Europa. I synnerhet industriföretagen fortsätter
              att skära ned. Prognosen för tillväxt i Sverige 2012 ligger på
              0,2 procent.
            </seg>
            <seg xml:id="i-3b2866eeb8aeb28f-0">
              Flera gånger i mina inlägg i dag här i debatten har jag ställt
              frågor om strukturomvandlingen exempelvis. Därför vill jag nu
              som avslutning igen ställa frågan: Vad är regeringens svar på
              frågan om vilken politik när det gäller näringslivet man nu tänker
              föra? Detta är akut i nuläget, vilket också Svenskt Näringsliv
              i sin prognos visar på.
            </seg>
          </u>
          <note type="speaker" xml:id="i-7b19d262dc64dcbc-0">
            Anf. 108 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-c0695e342718efc3-2">
            <seg xml:id="i-17ace870fb1d2425-0">
              Herr talman! Självklart måste arbetet till exempel med regelförenklingar
              för företagen fortsätta. Fortfarande gäller att det måste bli
              enklare att anställa människor, oavsett ålder.
            </seg>
            <seg xml:id="i-f9cbdb5914cf4efa-0">
              Det Kristdemokraterna arbetat för handlar om att på alla sätt
              få in människor på arbetsmarknaden även människor som har någon
              form av arbetshinder. Nog så viktigt att poängtera nu när det
              är lågkonjunktur är att vi vill att alla människor ska ha en chans
              på den svenska arbetsmarknaden och kunna jobba 100 procent av
              sin förmåga, som jag var inne på när jag talade om sociala företag.
            </seg>
            <seg xml:id="i-07ffdf554a4b8d0f-0">
              Företagen måste också få rejäla möjligheter att ta in människor
              på praktik och kunna se hur man kan vidareutbilda människor till
              exempel genom lärlingspraktikanställningar. Det är ett sätt att
              komma vidare, inte minst för ungdomar. Det är det som är mest
              aktuellt i debatten, att vi har väldigt många ungdomar som står
              utanför ordinarie arbetsmarknad.
            </seg>
            <seg xml:id="i-5c0e376c145fa135-0">
              Ett problem vi kristdemokrater har uppmärksammat är till exempel
              bristen på samordning av praktikplatser. Det är så många olika
              aktörer som ringer till företagen i dag och vill ha praktikplatser
              att de till slut känner sig tveksamma till att över huvud taget
              ta emot någon på praktik. Då har man ju misslyckats. Någon typ
              av samordning behöver alltså göras, naturligtvis.
            </seg>
            <seg xml:id="i-5e93064729b4f903-0">
              Sedan handlar det som sagt om att företagen får se vad dessa
              personer går för under praktiken och därefter kan anställa. Där
              tror jag att anställningsstöden, inte minst för ungdomar med lägre
              arbetsgivaravgift, fortsatt är en oerhört viktig åtgärd.
            </seg>
          </u>
          <note type="speaker" xml:id="i-1f63b45b6500b5cb-0">
            Anf. 109 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-d811857bde109a1b-0">
            <seg xml:id="i-726a3c71cd0dd4cf-0">
              Herr talman! Jag är glad över Penilla Gunthers engagemang i de
              sociala företagen.
            </seg>
            <seg xml:id="i-11ef8780b583d1f3-0">
              År 2008 lämnade Tillväxtverket ifrån sig ett program för socialt
              företagande, ett uppdrag man hade fått från regeringen. Programmet
              innehöll många konkreta punkter om hur vi skulle kunna stärka
              utvecklingen av just sociala företag, och det var många som väntade
              på en proposition från regeringen eller åtminstone ett avtryck
              i budgeten. Ingenting hände.
            </seg>
            <seg xml:id="i-29ba475f8a1f5a64-0">
              I april 2010 kom regeringen med en handlingsplan. Den uttryckte
              förstås en positiv viljeinriktning, men det fanns ingen proposition
              och inget större avtryck i budgeten vad gäller pengar. Däremot
              innehöll handlingsplanen sex olika områden där man hade förslag.
              Bland annat sade man att man skulle ta fram en förordning för
              arbetsintegrerade företag. Man skulle göra en översyn av offentlig
              upphandling i syfte att stärka möjligheterna för sociala företag
              att delta i sådana. Man hade också texter om finansieringsfrågor
              och ett uppdrag att utveckla statistiken. Det handlade även om
              ekonomiska stöd.
            </seg>
            <seg xml:id="i-165e9a7bef3d9db4-0">
              Kanske skulle Penilla Gunther som representant för ett av regeringspartierna
              kunna berätta för oss här i debatten när vi kommer att se några
              konkreta resultat. När kommer regeringens handlingsplan att i
              praktiken betyda något för de sociala företagen?
            </seg>
            <seg xml:id="i-0c933d03c6996727-0">
              Det var roligt att höra att det finns 300 företag. Det var kanske
              just utvecklingen av statistiken som behövde utvecklas, för när
              jag senast i går sökte information om detta hade i alla fall Arbetsförmedlingen
              inte tillgång till den siffran, utan de angav fortfarande att
              det var 1 500 företag.
            </seg>
            <seg xml:id="i-f66fbfae118cb213-0">
              Min fråga till Penilla är dock: När kommer handlingsplanen att
              leda till konkreta resultat?
            </seg>
          </u>
          <note type="speaker" xml:id="i-f6f812fd3d449566-0">
            Anf. 110 PENILLA GUNTHER (KD) replik:
          </note>
          <u who="penilla_gunther_2423bb" next="cont" xml:id="i-54115a415535ed50-0"/>
          <note xml:id="i-0fc891393bd1308b-0">
            Herr talman! Tack, Jonas Eriksson, för frågorna!
          </note>
          <u who="penilla_gunther_2423bb" prev="cont" xml:id="i-49b481e317a328d6-0">
            <seg xml:id="i-fde8c5848a0251b6-0">
              När det handlar om lagen om offentlig upphandling och upphandlingskriterier
              har Bosse Blideman, som är väl kunnig och insatt i frågorna om
              socialt företagande, gjort en skrift på uppdrag av Tillväxtverket.
              Den kom ut förra året och handlar om sociala kriterier i upphandling
              för inte minst socialt företagande men även idéburna företag och
              så vidare som kan använda sig av detta. Sedan har vi den stora
              upphandlingsutredningen som Anders Wijkman är utredare för och
              som också tittar på den typ av frågor som ingår i detta härad.
            </seg>
            <seg xml:id="i-e23c1d7388a14e2d-0">
              När det gäller statistiken är det Tillväxtanalys som myndighet
              som har fått uppdraget att titta på detta. Det är naturligtvis
              oerhört välkommet. Det handlar nämligen om definitionen, alltså
              arbetsintegrerande sociala företag, som är väldigt viktig här
              för att vi ska veta vad det är för slags företag som ska ha stöd.
            </seg>
            <seg xml:id="i-7ab94516c1a3dd26-0">
              Det var synd att du inte fick rätt siffror från Arbetsförmedlingen,
              men jag träffade Tillväxtanalys och Tillväxtverket för några veckor
              sedan och har därför tillgång till dessa siffror. De kommer i
              sin tur med ytterligare förbättringar kring detta, just för att
              man inte ska tappa bort definitionen utan veta att detta också
              är företag som bedriver verksamhet på samma villkor som andra,
              är fristående från det offentliga och så vidare.
            </seg>
            <seg xml:id="i-cd2123e0326f3350-0">
              Sedan kvarstår som sagt frågorna kring detta med förordningen.
              Vad jag har förstått handlar det om att man faktiskt, vilket jag
              har försökt att ta initiativ till på hearingen som kommer, vet
              om varandra. Mycket handlar om att man har gemenskap, kunskap
              och en översiktsbild av vad ämnet handlar om.
            </seg>
          </u>
          <note type="speaker" xml:id="i-11f25070afcc3bc0-0">
            Anf. 111 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-d811857bde109a1b-1">
            <seg xml:id="i-51bcd33d96eb40d0-0">
              Herr talman! Problemet är inte att det inte finns några förslag.
              Precis som du beskriver är det många som har lämnat ifrån sig
              flera konkreta förslag på åtgärder som skulle kunna förbättra
              förutsättningarna för sociala företag att arbeta, bidra till samhället
              och hjälpa människor att komma i arbete. Problemet är att regeringen
              inte kommer med några konkreta förslag utifrån dessa. Det är det
              som behövs.
            </seg>
            <seg xml:id="i-e682409556ec4976-0">
              Vi kan lägga fram hur många förslag som helst, antingen här i
              kammaren i form av motioner vilket bland annat Miljöpartiet har
              gjort eller genom Tillväxtverket, Tillväxtanalys, de idéburna
              organisationerna och så vidare. Men det som krävs är att regeringen
              tar initiativ och gör något av dessa förslag. Kommer det några
              förslag? Har vi något att vänta oss från regeringen på detta område?
            </seg>
          </u>
          <note type="speaker" xml:id="i-1bbf9bdc5d54792f-0">
            Anf. 112 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-c0695e342718efc3-3">
            <seg xml:id="i-c4a4255e1d5bad04-0">
              Herr talman! Det är naturligtvis svårt för mig att här lova att
              regeringen kommer att komma med ett konkret förslag som täcker
              upp allt detta, men det finns ett arbete som pågår utifrån den
              handlingsplan som kom 2010. Man tittar på detta med förordning
              eftersom det finns i andra länder, som Italien och, tror jag,
              Slovakien. Finland har också någon typ av förordning kring socialt
              företagande. Det handlar helt enkelt om att på bästa sätt kunna
              sy ihop det som passar just för svenskt näringsliv och företagande
              med de sociala inslagen.
            </seg>
            <seg xml:id="i-ed548359453b9a5c-0">
              När det gäller finansiering av stöd för att utveckla och driva
              företagen har Coompanion en väldigt viktig roll eftersom de känner
              till den verksamheten, och det har utarbetats material, utbildningar
              för handledare och så vidare. Problemet, vilket inte minst jag
              själv upptäckte när jag tidigare jobbade för Coompanion, är att
              man när man var ute och informerade om detta i kommunerna ganska
              ofta fick till svar: Om vi etablerar socialt företagande här i
              kommunen, vad ska vi då göra med våra egna verksamheter som ligger
              under arbetsmarknadsenheten?
            </seg>
            <seg xml:id="i-935e1bc2406ee44f-0">
              De såg de egna, etablerade verksamheterna som det enda saliggörande
              och såg inte att det kunde vara kompletterande med sociala företag.
              Har man det problemet på lokal nivå är jag rädd att ingen förordning
              i världen spelar någon större roll. Man måste i stället ha ett
              eget engagemang och förstå varför de sociala företagen ger arbete
              till människor som står väldigt långt från ordinarie arbetsmarknad.
              Det ena ska inte utesluta det andra, men kommunerna har en fantastiskt
              viktig roll i detta arbete.
            </seg>
          </u>
          <note type="speaker" xml:id="i-660a6dca6524c408-0">
            Anf. 113 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-63dbafc0c23051f2-1">
            <seg xml:id="i-e1cad9a8276fed0c-0">
              Herr talman! Anledningen till att jag har begärt ordet är att
              Helena Lindahl i sitt replikskifte med Carina Adolfsson Elgestam
              använde den sista delen av den sista repliken till att göra ett
              antal påståenden i form av frågor som Carina inte hade möjlighet
              att besvara. Jag tycker att det är en osjyst taktik. Jag tycker
              inte att vi ska göra på det sättet om det är meningen att de debatter
              vi har här ska leda framåt. Har man frågor och synpunkter på andra
              partiers politik kan man framföra dem i ett tidigare skede så
              att de har en chans att uttrycka sin version av denna politik.
            </seg>
            <seg xml:id="i-6fe25c3e99fbaa0d-0">
              Jag tänkte dock att jag, eftersom Helena Lindahl ändå gjorde
              så, ska ställa mig upp och erbjuda möjligheten för henne att få
              svaren om hon nu är intresserad av dem. Jag finns tillgänglig
              här i talarstolen.
            </seg>
            <seg xml:id="i-1e70508612399c5c-0">
              Jag ska börja med att besvara en del. Jag hörde att hon nämnde
              kilometerskatt. Hur gynnar det svenskt näringsliv och så vidare?
              Det kan man naturligtvis ha åsikter om. Men vi hade som ingång,
              när vi lade fram förslaget om kilometerskatt, att en stor del
              av de transporter som utförs på väg i dag i Sverige utförs av
              andra än svenska åkerier och företag som betalar skatt i Sverige.
            </seg>
            <seg xml:id="i-27c93aefea5baa47-0">
              Vi har fått höra från åkeriägare och representanter för verksamheten
              att det är osund konkurrens. Vi har då sett bland annat kilometerskatten
              som en möjlighet att se till att den kategorin av åkare också
              får vara med och betala de kostnader som vi har här i Sverige
              för vägar och så vidare.
            </seg>
            <seg xml:id="i-fd9ade810df53197-0">
              Vi tyckte, i motsats till alliansregeringen, att det var sjyst
              att presentera förslaget före valet. Vi fick nämligen påhopp för
              det. Man drev frågan mot oss och sade: Ni ökar kostnaderna för
              företagen. Vi sade: Det behöver inte bli så. Det handlar helt
              och hållet om hur man från regeringens och statens sida utformar
              kilometerskatten. Det finns andra exempel i Europa på att man
              kan göra det här neutralt för den inhemska åkerirörelsen.
            </seg>
            <seg xml:id="i-67e9faa018b7459c-0">
              Vad är det då som jag tycker är osjyst? Vad gör alliansregeringen?
              Jo, de inför efter valet en skatt på drivmedel som de inte hade
              aviserat innan. Vad gör de mer? Transportmedel behöver man ju
              även när man ska ta sig till och från jobbet, och då höjer de
              gränsen för reseavdragen, vilket direkt ger kostnader för dem
              som måste pendla till och från arbetet. Det tycker inte jag är
              ett bra förslag. Har man den åsikten, presentera då gärna förslagen
              innan valet!
            </seg>
          </u>
          <note type="speaker" xml:id="i-363878b97e421db2-0">
            Anf. 114 HELENA LINDAHL (C) replik:
          </note>
          <u who="helena_lindahl_7452bc" xml:id="i-5ba9988166010257-0">
            <seg xml:id="i-a9b8665977f06889-0">
              Herr talman! Krister Örnfjäder serverade ett stort fat med moralkakor.
              Då måste jag säga att de får Krister Örnfjäder själv äta upp.
              Jag har hört härskartekniker förr. De ser lite olika ut, men när
              de väl förs fram känner man igen dem.
            </seg>
            <seg xml:id="i-49c8928c49873a0c-0">
              Jag skulle vilja kommentera kilometerskatten. Jag upplever att
              du, Krister Örnfjäder, inte riktigt vänder dig till skogs- och
              gruvnäringarna. Det är nämligen därifrån som jag har fått frågor.
              De är väldigt oroliga och säger: Oppositionen och Socialdemokraterna
              vill införa kilometerskatt. Förstår de vad det innebär för gruvnäring,
              för skogsnäring och för Sveriges konkurrenskraft? Då vill jag
              ställa den frågan till Krister Örnfjäder.
            </seg>
            <seg xml:id="i-c48f10e4c3437f42-0">
              När jag nu ändå står här i talarstolen, och Krister Örnfjäder
              inte tyckte att Socialdemokraterna hade möjlighet att svara, skulle
              jag också vilja ställa de andra frågorna. Vill ni fördubbla arbetsgivaravgifterna
              för att anställa unga?
            </seg>
            <seg xml:id="i-8a27ff8c4caccc86-0">
              Ni vill hitta något slags form för förmögenhetsbeskattning. De
              som har pengar i det här landet bidrar ju med en del riskkapital.
              Tycker ni att det är ett bra sätt att beskatta förmögenhet, speciellt
              när de här människorna oftast förblir utomlands?
            </seg>
          </u>
          <note type="speaker" xml:id="i-e20ffb30d0a9b01d-0">
            Anf. 115 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-63dbafc0c23051f2-2">
            <seg xml:id="i-fc0e08cf373ae85b-0">
              Herr talman! När det gäller detta att äta upp moralkakorna själv,
              var det inte precis det som Helena Lindahl gjorde när hon i den
              sista repliken gav uttryck för det här sättet att hantera debatten?
              Är inte det den allra högsta graden av härskarteknik? Det är inte
              bara män som ägnar sig åt den typen av diskussioner. Tänk igenom
              din egen situation, så tror jag nog att vi kan komma överens om
              att det här inte är bra.
            </seg>
            <seg xml:id="i-604ea20a26538491-0">
              Över till den andra frågan, kilometerskatt. I vårt förslag, om
              man nu vill sätta sig in i det, aviserade vi mycket tydligt att
              speciell hänsyn skulle tas till skogsindustrin och till de områden
              där det inte finns några alternativa sätt att transportera gods.
              Det är inte alls speciellt svårt att gå tillbaka och titta på
              det, så vi hade med det, ja.
            </seg>
            <seg xml:id="i-32d85d392eba2f93-0">
              När det gäller nästa fråga, om vi tycker att det är bra med fördubblade
              arbetsgivaravgifter för ungdomar, har vi i motsats till er sagt
              att vi tycker att det kan finnas en subvention för ungdomar som
              ska in på arbetsmarknaden. Men då ska det vara till ungdomar som
              är arbetslösa.
            </seg>
            <seg xml:id="i-aaf349d62824dfc8-0">
              Vi tror inte, och än så länge har det inte heller visat sig vara
              så, att de ungdomar som redan är anställda skulle bli arbetslösa
              om de inte fick del av de minskade arbetsgivaravgifterna. Vad
              ni gjorde var att ni smetade ut det här över hela fältet. Det
              innebar att de som redan var i arbete fick del av de minskade
              arbetsgivaravgifterna, men inte personligen, utan det var deras
              arbetsgivare som fick det. Det tycker inte vi är en bra politik.
            </seg>
          </u>
          <note type="speaker" xml:id="i-58a19031e250b51b-0">
            Anf. 116 HELENA LINDAHL (C) replik:
          </note>
          <u who="helena_lindahl_7452bc" xml:id="i-5ba9988166010257-1">
            <seg xml:id="i-0818ab3722408d23-0">
              Herr talman! Jag måste börja med att säga att jag tycker att
              det var bra att Krister Örnfjäder ägnade huvuddelen av sin replik
              åt att prata om Socialdemokraternas näringspolitik och inte åt
              hur Helena Lindahl beter sig eller inte beter sig i talarstolen,
              och jag trodde att det var därför vi var här.
            </seg>
            <seg xml:id="i-e21331cf2a0e1889-0">
              Det är väldigt skönt att höra för skogs- och gruvnäringarna att
              Socialdemokraterna här i riksdagen i dag lovar att det inte ska
              bli någon kilometerskatt på deras transporter. Jag tar det som
              ett löfte.
            </seg>
            <seg xml:id="i-f57689f1689daafd-0">
              När det sedan gäller arbetsgivaravgifter för unga, betänk vad
              som skulle hända om ni fördubblade arbetsgivaravgifterna för unga!
              Förstår ni hur många som skulle få gå från jobbet?
            </seg>
            <seg xml:id="i-126bfa1c2094831d-0">
              Vi har en väldigt hög arbetslöshet i det här landet när det gäller
              ungdomar. Vi har tidigare diskuterat, och Carina Adolfsson Elgestam
              var också inne på det, att Centerpartiet vill sänka ingångslönerna.
              Och jag kan bara bekräfta att ja, det vill vi. Vi tror, och även
              forskningen har visat och det säger till och med svenskt bondförnuft
              att de som står utanför arbetsmarknaden och kanske inte har någon
              arbetslivserfarenhet är de som har allra störst behov av att få
              in en fot. Om de kan det får de också möjlighet till arbete.
            </seg>
            <seg xml:id="i-a01bb0c948828a1f-0">
              Om en arbetsgivare ska välja mellan någon som inte har erfarenhet
              och någon som har erfarenhet och ingångslönen är lika hög, betänk
              vem man då väljer och vem som får stå utanför.
            </seg>
          </u>
          <note type="speaker" xml:id="i-c275883a1939c060-0">
            Anf. 117 KRISTER ÖRNFJÄDER (S) replik:
          </note>
          <u who="krister_ornfjader_dc6a8a" xml:id="i-63dbafc0c23051f2-3">
            <seg xml:id="i-3670fa8b48f5937d-0">
              Herr talman! Jag ska försöka att också ta med frågan om förmögenhetsbeskattningen.
            </seg>
            <seg xml:id="i-e9c03ae74a753369-0">
              Vi vill att folk ska använda sina pengar till riskkapital, men
              detta ska behandlas på ett speciellt sätt. Det innebär förhoppningsvis
              att man från regeringens sida snart kommer att leverera ett förslag
              där man även tittar på beskattning av den typen av investeringar.
            </seg>
            <seg xml:id="i-5588966242767b04-0">
              Vi ser inte att förmögna människor är mer benägna i dag att leverera
              pengar till riskkapital. Vi ser att det finns ett behov av mer.
              Vi löser inte problemet på det sätt som ni tror.
            </seg>
            <seg xml:id="i-0a8411784abab3e3-0">
              Vad vi säger när det gäller förmögenhetsbeskattning är att vi
              ser att det finns orättvisor i Sverige i dag som innebär att de
              som har det dåligt har fått det sämre och att de som har det bra
              har fått det bättre. Vi tycker att det finns skäl att göra något
              åt just det problemet.
            </seg>
            <seg xml:id="i-419c222cd2a7ce7b-0">
              När det gäller den fördubblade arbetsgivaravgiften har jag sagt
              tidigare att vi vill ge motsvarande pengar till dem som är arbetslösa.
              Det har visat sig under åren sedan ni införde det här systemet
              att arbetslösheten bland ungdomar inte har minskat. Ska ni inte
              lära er någon gång? Kan det inte finnas skäl att se över sin egen
              situation och fråga sig om man inte kan göra det här på ett bättre
              sätt?
            </seg>
            <seg xml:id="i-78b2a2452897530f-0">
              Jag är övertygad om att om vi tar bort det här bidraget eller
              den minskade avgiften för McDonalds kommer inte en enda av de
              ungdomar som jobbar där att bli uppsagd, därför att ungdomarna
              behövs för att arbetsgivarna ska kunna hålla hamburgerrestaurangerna
              öppna. Jag har heller inte sett något bevis på att det anställts
              någon mer. Och ingen av oss har gjort det, därför att det har
              ännu inte gjorts någon sådan undersökning.
            </seg>
          </u>
          <note xml:id="i-5389c01e528a2098-0">
            Överläggningen var härmed avslutad.
          </note>
          <note xml:id="i-e7c0edda98cf150d-0">
            6 § Handelspolitiska frågor
          </note>
          <note xml:id="i-450d9478b11a9a82-2">
            Föredrogs
          </note>
          <note type="speaker" xml:id="i-8b77c411ad9a47e8-0">
            Anf. 118 BÖRJE VESTLUND (S):
          </note>
          <u who="borje_vestlund_809cde" xml:id="i-6742aa56c10d3125-0">
            <seg xml:id="i-5632c0cf859518d3-0">
              Herr talman! Jag vill inledningsvis yrka bifall till reservationerna
              6 och 8. Vi står naturligtvis bakom alla andra utmärkta reservationer
              från Socialdemokraterna, men för att vinna tid yrkar jag bifall
              bara till 6 och 8.
            </seg>
            <seg xml:id="i-dffbd2ca34e7025d-0">
              Det här är årets handelspolitiska betänkande. Det tar upp 13
              motioner som behandlar allt ifrån frihandel och exportfrämjande
              till handelsbefrämjande vad gäller särskilda varor. I detta betänkande
              finns också tio reservationer.
            </seg>
            <seg xml:id="i-a23992f21ccf7d48-0">
              Herr talman! Handelspolitiken i Sverige har under lång tid präglats
              av frihandel. Det har rått bred politisk enighet om frihandelns
              betydelse i den svenska politiken. Det finns också en bred enighet
              i denna kammare om betydelsen av att nå en överenskommelse i WTO,
              men det finns självfallet lite olika ingångar när det gäller hur
              vi bäst når frihandel och hur vi bäst gynnar frihandel. Vi anser
              att de viktigaste verktygen för att komma ifrån fattigdom är frihandel,
              även om det behövs andra insatser som bistånd med mera.
            </seg>
            <seg xml:id="i-ec3651372398f3f5-0">
              Tyvärr kan vi i dag konstatera att fler och fler länder i världen
              och i Europa blir alltmer protektionistiska. Fantasin när det
              gäller att sätta upp handelshinder är nära nog obegränsad. Det
              gäller inte minst jordbruksprodukter men också industriprodukter.
            </seg>
            <seg xml:id="i-2721a1ff95fbc609-0">
              Med detta sagt, herr talman, skulle jag kunna sluta, men i alla
              debatter om handelspolitik måste man ju anföra att Sverige är
              ett litet land som är mycket exportberoende. Det är helt sant,
              och vi är säkert helt överens om detta också. Men vi har en helt
              annan politik än regeringen när det gäller inriktningen av handelspolitiken.
            </seg>
            <seg xml:id="i-bfeeb6eaa4af4a39-0">
              Herr talman! Svenska företag möts allt oftare av en hårdare internationell
              konkurrens. I synnerhet växer utmaningarna från de nya tillväxtekonomierna.
              Vi är övertygade om att Sverige inte ska möta denna konkurrens
              med lägre löner och försämrade arbetsvillkor. Det som andra länder
              gör billigare ska vi i Sverige göra bättre. Jobb skapas inte med
              subventioner utan med investeringar.
            </seg>
            <seg xml:id="i-2a2ae69c77ca0da6-0">
              Vi socialdemokrater tror på en kunskapsbaserad ekonomi. För oss
              är det en central hållning att välutbildade människor är grundläggande
              för ett lands utveckling. Sverige ska konkurrera med höga förädlingsvärden,
              högt kunskapsinnehåll, forskning och innovationskraft och inte
              med låga löner.
            </seg>
            <seg xml:id="i-ee2cf3e330660a5a-0">
              I vår globaliserade värld är det inte bara företag som konkurrerar
              med varandra utan också länder. Staten kan göra skillnad för svenska
              företags framgång på vissa nyckelmarknader. För att stötta det
              svenska näringslivet vill vi arbeta för en aktiv handelsstrategi.
              Svenska företag måste ta del av de möjligheter som ges genom ökad
              global konkurrens och växande nya marknader. Vi socialdemokrater
              vill investera för att stärka det svenska näringslivet och därmed
              skapa fler jobb.
            </seg>
            <seg xml:id="i-1ccd47412e369e80-0">
              Herr talman! Vi har i Sverige en tradition av dialog mellan politik,
              näringsliv, fackliga organisationer och akademi även om det har
              varit ett litet avbrott i detta nu. Det har varit ett framgångsrikt
              koncept för Sverige. Vi vill återupprätta ett konstruktivt samarbetsklimat
              mellan just politik, näringsliv, fack och forskning i syfte att
              stärka den svenska konkurrenskraften och skapa arbetstillfällen
              och resurser för att finansiera välfärden.
            </seg>
            <seg xml:id="i-a3a4c2570f5cac29-0">
              Sverige behöver investeringar i ökad produktivitet, förstärkt
              innovationskraft och global konkurrenskraft. Vi vill ha fler regionala
              exportrådgivare som verkar nära småföretagen i landets alla län
              och ger en kostnadsfri exportrådgivning. Vi vill också göra en
              särskilt riktad satsning för att utbilda fler exportförsäljare
              och möta små och medelstora företags behov. Exportstödet ska särskilt
              stärkas mot viktiga tillväxtekonomier i Asien och Latinamerika.
            </seg>
            <seg xml:id="i-0091b5bfea16ed08-0">
              Herr talman! Exportstödet ska särskilt stödja viktiga svenska
              framtidsbranscher, exempelvis företag verksamma inom energieffektivisering
              och omställning till ett mer hållbart samhälle. Miljöteknik och
              hälsofrämjande är två nyckelbranscher där Sverige har möjlighet
              att bli världsledande. Vi vill ha gemensamma insatser från stat
              och industri för att utveckla spetskompetens i de här framtidsbranscherna.
            </seg>
            <seg xml:id="i-5267a4ef81717eb5-0">
              Sverige är beroende av sin exportindustri för att möta en allt
              hårdare internationell konkurrens. Storföretagen är motorn i den
              svenska industrin, men det finns stor potential att utveckla exportverksamheten
              för de små och medelstora företagen.
            </seg>
            <seg xml:id="i-b13d939f47a3c25e-0">
              Tillväxten bland Sveriges traditionella handelspartner är stagnerande
              och har så varit under många år. Ett stort antal länder och kontinenter
              har årligen en tillväxt motsvarande nivåer Sverige hade på 60-
              och 70-talen. Nya länder som vi inte har för vana att handla med
              efterfrågar varor och tjänster i samma utsträckning som våra traditionella
              handelspartner. Sveriges underleverantörer har själva tagit initiativ
              till att stötta små och medelstora företag att komma ut på nya
              marknader. De upplever att det finns brister i dagens system vad
              gäller just exportstöd.
            </seg>
            <seg xml:id="i-5ed5a9a798d377ec-0">
              Herr talman! Det finns stora möjligheter till export av svenska
              varor och tjänster, inte minst i nya branscher och för små och
              medelstora företag. I framtiden måste exportstödet inriktas på
              att hjälpa de här företagen. Stegen för de små och medelstora
              företagen att komma ut på den internationella marknaden ska underlättas.
            </seg>
            <seg xml:id="i-133c95936130f8c1-0">
              Vi vill i samråd med branschorganisationer och ansvariga myndigheter
              se över möjligheterna att utforma ett program med ett riktat exportstöd
              mot små och medelstora företag. Särskilda exportsatsningar bör
              övervägas för tjänste- och miljöteknikbranscherna. Närvaron på
              viktiga framtidsmarknader kan behöva stärkas, och exportförsäljare
              kan behöva utbildas. Vi vill också se över möjligheten att genomföra
              en särskild satsning på exportfrämjande åtgärder riktade mot tjänstesektorn.
            </seg>
            <seg xml:id="i-8dcc1c31d4462d5e-0">
              Herr talman! Slutligen vill jag säga något om det svenska snuset
              som alltid finns med i de här betänkandena. I år, liksom alla
              andra år, har utskottet fått motioner om exportförbudet mot det
              svenska snuset. För oss socialdemokrater i utskottet är det självklart
              att ingen vara eller tjänst ska diskrimineras på den gemensamma
              marknaden inom EU. Detta gäller naturligtvis också snuset. Men
              detta innebär inte att vi inte vill betona det som socialutskottet
              anfört om betydelse av olika åtgärder för att minska tobaksbruket
              och öka folkhälsan.
            </seg>
          </u>
          <note type="speaker" xml:id="i-7f608bcad2618d8d-0">
            Anf. 119 JONAS ERIKSSON (MP):
          </note>
          <u who="jonas_eriksson_d455a5" xml:id="i-d811857bde109a1b-2">
            <seg xml:id="i-7021e839ad83872f-0">
              Herr talman! Jag står förstås bakom de reservationer som Miljöpartiet
              ställt sig bakom i näringsutskottets betänkande, men för att vinna
              tid yrkar jag bifall endast till reservation 3, 5 och 10.
            </seg>
            <seg xml:id="i-df26e71d969877fe-0">
              De senaste veckorna har vi fått flera anledningar att reflektera
              över och diskutera handelspolitik. Den allmänna diskussionen har
              framför allt handlat om vapenexport och export av övervakningsutrustning
              till diktaturer, men den har också handlat om företagsetiskt ansvar
              för anställda, miljö och utveckling i länder man är verksam i.
            </seg>
            <seg xml:id="i-bf50a268e9e00cb2-0">
              De flesta partier i riksdagen verkar vara överens om att en öppen
              och fri handel i grunden är något positivt, men det tycks finnas
              en skillnad i om, och hur mycket, handel och handelsavtal aktivt
              ska användas som verktyg för att nå andra mål än att tillgodose
              behov av varor och tjänster.
            </seg>
            <seg xml:id="i-0f242e60796a13b4-0">
              Fri rörlighet för varor, tjänster och kapital fungerar bra mellan
              jämbördiga parter. Det finns otaliga exempel på att frivilliga
              åtaganden har positiva effekter men också att frivilliga åtaganden
              vad gäller företags sociala ansvar inte är tillräckliga för att
              hantera utmaningar kring mänskliga rättigheter, miljö, arbetsvillkor
              och korruption. All handel är inte okej bara för att vi kan tjäna
              pengar på den.
            </seg>
            <seg xml:id="i-f09b3f7bb9015bc0-0">
              Jag menar att handelspolitiken och olika handelsavtal i sig måste
              stärka respekten för mänskliga rättigheter och verka för en handel
              som inte dränerar andra länder på deras ändliga resurser och ekosystemtjänster
              eller undergräver deras möjligheter att själva utvecklas på ett
              långsiktigt ekonomiskt, socialt och ekologiskt hållbart sätt.
            </seg>
            <seg xml:id="i-7d05d9b6f3d5bddb-0">
              I en gemensam reservation med Vänsterpartiet föreslår vi därför
              att regeringen i EU ska verka för att tydliga krav på ratificering
              av ILO:s åtta kärnkonventioner ska ingå som en naturlig del i
              EU:s förhandlingar om handelsavtal och associationsavtal med andra
              länder.
            </seg>
            <seg xml:id="i-b967e039f42ebb3e-0">
              Denna hållning borde vara en naturlig konsekvens av riksdagens
              enhälliga beslut kring PGU, alltså politik för global utveckling,
              som slagit fast att alla politikområden, inklusive handel, ska
              främja mänskliga rättigheter och utgå från fattiga människors
              behov och perspektiv.
            </seg>
            <seg xml:id="i-dd03e6c12a3a1c80-0">
              Samma beslut borde också påverka den svenska exportfrämjande
              verksamheten som staten bedriver genom Exportkreditnämnden, Svensk
              Exportkredit och Exportrådet. Jag menar att riksdagen bör uppmana
              regeringen att utarbeta en strategi för att anpassa verksamheten
              vid dessa organ till den politik för global utveckling som riksdagen
              fastställt.
            </seg>
            <seg xml:id="i-3a46dff2bc523e04-0">
              Herr talman! Fattiga människor och fattiga länder är också de
              som drabbas hårdast av klimatförändringarna och utarmningen av
              jordens ändliga resurser. Handelspolitiken har en uppgift att
              fylla i att hjälpa dessa människor och utvecklingsländerna att
              på ett klimatsmart och miljövänligt sätt höja sin levnadsstandard.
              Ett sätt att bidra till detta är att ge miljöteknik som motverkar
              klimatförändringar samma undantag som livsnödvändiga mediciner
              fått inom det så kallade TRIPS-avtalet.
            </seg>
            <seg xml:id="i-ae0eb8af83f84411-0">
              I betänkandet behandlas också ett antal motioner om främjande
              av handel och investeringar. Jag liksom många andra ser ett behov
              att förbättra svenska miljöteknikföretags möjligheter att exportera.
              Mer finns att göra för att öka tillgången till riskvilligt kapital
              inom miljötekniksektorn och för att utveckla samverkan mellan
              stat, universitet, högskola och näringslivets aktörer.
            </seg>
            <seg xml:id="i-dd3b9d4b6b20dd41-0">
              Vad gäller snusförbudet har flera vetenskapliga rapporter påvisat
              snusets negativa effekter. EG-domstolen har klargjort att snusförbudet
              är förenligt med EU:s grundfördrag. Jag ser därför inga godtagbara
              argument för att Sveriges regering ska anstränga sig för att få
              förbudet upphävt.
            </seg>
          </u>
          <note type="speaker" xml:id="i-242a5cd41a6f89fb-0">
            Anf. 120 KENT PERSSON (V):
          </note>
          <u who="kent_persson_8dd737" xml:id="i-15c03dc923611a6c-4">
            <seg xml:id="i-940d9be69915f4a6-0">
              Herr talman! Egentligen skulle jag kunna nöja mig med att säga
              att jag står bakom det som Jonas har sagt, men jag tänker utveckla
              det lite grann. Jag tycker att det var ett väldigt bra anförande
              som på ett bra sätt också beskriver den politik som Vänsterpartiet
              står för.
            </seg>
            <seg xml:id="i-0e0f3b99eb44fccc-0">
              När vi pratar om handel kan det verka som att vi är väldigt överens
              om frihandelns principer i riksdagen och att vi också är överens
              om att jobba vidare med WTO och Dohaförhandlingarna för att få
              till stånd en lösning.
            </seg>
            <seg xml:id="i-757209a440ed884c-0">
              Men om man tittar lite närmare på de avtal som vi har ställt
              oss bakom när det gäller FN:s millenniemål, politik för global
              utveckling och ILO:s kärnkonventioner börjar man fundera lite
              grann på hur verkligheten egentligen förhåller sig i relation
              till de beslut vi har tagit.
            </seg>
            <seg xml:id="i-20470837d69e25a8-0">
              Det finns med andra ord, menar jag och Vänsterpartiet, anledning
              att rikta kritik mot regeringens brister i att följa upp de beslut
              man har fattat.
            </seg>
            <seg xml:id="i-c9d5477fd254976d-0">
              Vi menar också att frihandel inte nödvändigtvis leder till utveckling
              för alla utan att man diskuterar vad den ska innehålla. Här måste
              man göra en åtskillnad mellan vad som är mål och vad som är medel.
              Är målet frihandel, eller ska den vara ett medel för ekonomisk
              utveckling? Vi i Vänsterpartiet menar att den måste vara ett medel
              för ekonomiskt hållbar utveckling för alla ingående parter.
            </seg>
            <seg xml:id="i-539b8f7a2a49cc47-0">
              Ett frihandelsavtal som syftar till att ge utvecklingsländerna
              bra förutsättningar för utveckling bör därför ta hänsyn till ekonomiska
              och sociala faktorer. Jag menar att här finns det anledning att
              känna oro, inte minst när det gäller regeringens hållning.
            </seg>
            <seg xml:id="i-6464f1a96da58539-0">
              Vi vet att delar av dagens handelsavtal är omdiskuterade och
              kritiserade av många folkrörelser för att de inte gynnar fattigdomsbekämpning
              och utveckling. Det handlar om uppfyllande av FN:s millenniemål
              och ILO:s deklaration om grundläggande rättigheter i arbetslivet.
              FN:s millenniemål slår fast att global utveckling kräver en helhetssyn
              och att insatser för fattigdomsbekämpning, utbildning, hälsa,
              fred, säkerhet, miljö och mänskliga rättigheter hör ihop.
            </seg>
            <seg xml:id="i-8c26481c5382e199-0">
              För att få till stånd en fungerande världshandel mellan länder
              utan att mänskliga rättigheter kränks, utan att arbetsvillkor
              åsidosätts och utan att miljön föröds är det viktigt att det finns
              regler och avtal för den internationella handeln. Men avtal kan
              också utformas på olika sätt och därmed i olika grad fungera som
              verktyg för en rättvis och hållbar utveckling.
            </seg>
            <seg xml:id="i-ce0ef1dd43a12ac1-0">
              Efter att Doharundan, alltså de senaste handelsförhandlingarna
              inom Världshandelsorganisationen, WTO, körde fast har EU övergått
              till en strategi där man tecknar omfattande associationsavtal
              med olika länder. Dessa avtal inkluderar handelspolitiska delar
              med tullättnader men även frågor om mänskliga rättigheter. I flera
              av de länder som EU förhandlar med är kränkningarna av de fackliga
              rättigheterna omfattande och grova.
            </seg>
            <seg xml:id="i-df9ec3ab7ad8f8d8-0">
              Vi kan se hur handelspolitiken har frikopplats från arbetet med
              mänskliga rättigheter. Majoriteten av de fackligt aktiva som mördades
              under 2010 var colombianer. Trots det, och trots att Colombia
              inte undertecknat ILO:s konvention som förbjuder de grövsta formerna
              av barnarbete, har EU nu färdigförhandlat ett handelsavtal med
              Colombia.
            </seg>
            <seg xml:id="i-19f225324d251e86-0">
              För mig som vänsterpartist är det självklart att handelsavtal
              måste kopplas till krav på respekt för de mänskliga rättigheterna
              i arbetslivet. Varför ska EU öppna sina marknader för företag
              som mördar sina anställda när de kräver sina mänskliga rättigheter?
              För mig är det ofattbart.
            </seg>
            <seg xml:id="i-b777247ec012790b-0">
              Herr talman! Det har inte blivit bättre efter de senaste turerna
              kring den svenska handelsministerns resor runt om i Nordafrika.
              Det har på flera sätt kommit i dagen att Ewa Björling utan någon
              tvekan fördjupat de ekonomiska samarbetena med några av vår tids
              värsta förbrytarstater.
            </seg>
            <seg xml:id="i-07cb27f95dd8e9d1-0">
              I juni 2009 ledde Ewa Björling en handelsdelegation till diktaturen
              Syrien. I september 2009 gick resan till diktaturen Libyen. Listan
              kan göras väldigt lång. Man kan sammanfatta den med följande statistik.
              Mellan oktober 2007 och september 2010 besökte handelsministern
              Nordafrika och Mellanöstern 26 gånger. Man besökte bland annat
              Libyen, Egypten, Bahrain, Förenade Arabemiraten, Saudiarabien
              och Tunisien. Under samma tid gjorde hon ett besök i Latinamerika,
              två i Kina och två i Indien.
            </seg>
            <seg xml:id="i-71fb108100bb011b-0">
              Jag ser ingen logik i det här. Varför har handelsministern besökt
              Saudiarabien fler gånger än Sveriges två viktigaste exportmarknader
              Tyskland och Norge? Och varför har vi inget handelsutbyte med
              Polen som ligger i vårt närområde där vi har en förbluffande låg
              andel handel? I stället har man, tyvärr, inriktat sig på två av
              de värsta förbrytarstater som vi har i dag.
            </seg>
            <seg xml:id="i-d142dcd642cf2014-0">
              Det är kanske så här att handel och kopplingen till mänskliga
              rättigheter och fackliga rättigheter inte hör ihop. Pengar luktar
              inte. Jag kan inte förstå det på något annat sätt, för det här
              hänger egentligen inte alls ihop. I övriga fall när vi diskuterar
              utrikespolitik framhåller vi de mänskliga värdena och rättigheterna
              och de fackliga rättigheterna, men när vi kommer till handelspolitik
              blir det inget värt. Det tänker jag fråga Hans Rothenberg om i
              replikskiftet ifall han inte kommenterar det i samband med sitt
              huvudanförande.
            </seg>
            <seg xml:id="i-9800381c3ae5499b-0">
              I övrigt, herr talman, yrkar jag bifall till reservation 1 men
              står bakom Vänsterpartiets samtliga reservationer som är ganska
              många i detta betänkande.
            </seg>
          </u>
          <note type="speaker" xml:id="i-500248aba6998db1-0">
            Anf. 121 HANS ROTHENBERG (M):
          </note>
          <u who="hans_rothenberg_353d06" xml:id="i-cb21d432d15976e6-0">
            <seg xml:id="i-778f9fff8624f51a-0">
              Herr talman! I Sveriges riksdag finns sedan länge en allmän övertygelse
              om att frihandel är en viktig princip att värna om. Det har även
              tidigare talare betonat. Handeln och frihandeln är ett universellt
              språk som får människor över gränser att kommunicera och att uppträda
              civiliserat. Därför är handeln ett viktigt redskap att använda
              sig av om man vill uppnå även andra viktiga förändringar runt
              om i världen.
            </seg>
            <seg xml:id="i-14316148e0347e14-0">
              Att handla med varandra är att umgås civiliserat. Den åsikten
              bottnar i uppfattningen att ökad handel genererar tillväxt som
              i sin tur skapar bättre ekonomiska förutsättningar för länder
              och deras medborgare. Det gäller även länder som inte fullt ut
              svarar upp mot att vara demokratiska. Det gäller människor som
              bor i länder som inte är fullfjädrade demokratier. För de människorna
              är handel extra viktigt. Att värna om frihandeln som princip är
              därför av både svenskt och globalt intresse.
            </seg>
            <seg xml:id="i-b5d9815180a84af1-0">
              Det är viktigt att framhålla betydelsen av att de pågående förhandlingarna
              inom världshandelsorganisationen WTO, den så kallade Doharundan,
              kan slutföras. Det är viktigt att göra de försöken, även om man
              understundom kan tycka att det känns ganska hopplöst. Ett ambitiöst
              avslut skulle vara en härlig final på en resa som så här långt
              gått ganska knaggligt.
            </seg>
            <seg xml:id="i-f1d607d211002423-0">
              Det bästa sättet att öppna handeln globalt är genom multilaterala
              överenskommelser som kan bidra till ett rättvist, stabilt och
              förutsägbart internationellt handelssystem. Sverige omfattas av
              EU:s gemensamma handelspolitik. Den ska ha målet att uppnå fri
              rörlighet för varor, tjänster, kapital och personer på den inre
              marknaden. Sedan har vi EU:s yttre handelspolitik. Den omfattar
              bland annat gemensamma handelsavtal med tredjeland och gemensamma
              förhandlingspositioner i internationella organisationer, såsom
              WTO.
            </seg>
            <seg xml:id="i-2e8cfe5dc6f736a4-0">
              Strax före jul hade WTO sin åttonde ministerkonferens. Jag hade
              förmånen att tillsammans med Carina Adolfsson Elgestam från Socialdemokraterna
              vara där. Vi fick vara med om det historiska ögonblicket att Ryska
              federationen blev invald som medlem i WTO. Även Montenegro och
              Samoa blev invalda, vilket kanske inte gjort lika stort avtryck
              ännu, men det kommer säkert. Vidare fattades beslut som bland
              annat innebär att de fattigaste länderna får förlängda övergångstider
              för att införa vissa typer av immaterialrätter samt medges extra
              förmånligt tillträde för export av tjänster.
            </seg>
            <seg xml:id="i-e6b5374228ae21b3-0">
              Det kanske viktigaste som hände på WTO-mötet var avtalet om offentlig
              upphandling, det som kallas GPA, mellan länder som är med i avtalet,
              däribland EU:s medlemsländer.
            </seg>
            <seg xml:id="i-2857645316f3d203-0">
              Sverige betonar, herr talman, vikten av frihandel och behovet
              av framgångsrika förhandlingar inom WTO. Där kommer Sverige även
              fortsatt att vara en tydlig röst för en öppen och fri handel.
              När vi talar om frihandel talar vi nästan alltid om mänskliga
              fri- och rättigheter, och vi talar om socialt ansvar, det som
              kallas CSR. Här kan handel göra verklig skillnad.
            </seg>
            <seg xml:id="i-ac9f4bcd3582b03a-0">
              Global Compact är en internationell överenskommelse som den förre
              FN-chefen Kofi Annan tog initiativet till. Det bygger på tio principer
              inom områdena mänskliga rättigheter, arbetsvillkor, miljö och
              antikorruption. De anslutna ländernas regeringar har åtagit sig
              att främja riktlinjerna bland annat genom att inrätta nationella
              kontaktpunkter. Sekretariatet Globalt ansvar vid Utrikesdepartementet
              har ansvaret för att jobba just inom områdena mänskliga rättigheter,
              arbetsvillkor, miljö och korruption. Korruption är en riktig ohyra
              som äter sig in i annars ganska sunda beteendemönster som ju handel
              är.
            </seg>
            <seg xml:id="i-f23bbb920af2bf48-0">
              Låt oss bli lite handgripliga. Även i EU:s inre handelspolitik
              finns utmaningar att hantera för Sverige, såsom exportförbudet
              gällande snus. I två motioner i årets motionsflora tas detta upp.
              Samtliga är från oppositionen. Den ena argumenterar för att riksdagen
              ska uppmana regeringen att upphöra med ansträngningarna att avskaffa
              exportförbudet, medan den andra pläderar för att riksdagen ska
              ge regeringen sitt stöd när det gäller att avskaffa detta exportförbud.
              Det blir förmodligen oppositionens uppgift att försöka ena sig
              i frågan.
            </seg>
            <seg xml:id="i-271037d1b1297794-0">
              Förbudet mot försäljning av snus inom EU är inte förenligt med
              principen om den fria rörligheten av varor på den inre marknaden.
              Det är diskriminerande, oproportionerligt och inkonsekvent, då
              ett antal andra betydligt mer hälsovådliga produkter i form av
              tobak och andra varor fritt kan cirkulera på den inre marknaden.
              Sverige kommer med alliansregeringen att kämpa vidare för att
              nå fram till att förbudet försvinner.
            </seg>
            <seg xml:id="i-3ce90af0f1d5acbf-0">
              Herr talman! Jag skulle vilja nämna några ord om en motion som
              handlar om handel med sjukvårdstjänster. Det är intressant och
              innebär en möjlighet att utveckla den delen av tjänstehandeln.
              Exportrådet arbetar vidare med det. Rådet fick 2009 i uppdrag
              att främja internationalisering och export av svensk vård och
              omsorg. Även EU-kommissionen har lämnat förslag till direktiv
              om patienträttigheter vid gränsöverskridande vård. Det syftar
              i första hand till att utveckla den inre marknaden genom att skapa
              tydligare rättsläge för patienters rätt till ersättning för planerad
              vård i andra EU-länder.
            </seg>
            <seg xml:id="i-cafbf2eb2580c94e-0">
              Det är viktigt med olika reformer som kan bidra till ett ökat
              företagande och entreprenörskap också inom hälso- och sjukvårdsektorn.
              I det är främjandet av patienters möjligheter till vårdval en
              viktig del. Här finns möjligheter, och till det krävs ett öppet
              sinne för att inte fastna i otidsenliga schabloner. Det handlar
              om gränsöverskridande vård av patienter, inte om gränsöverskridande
              handel med patienter.
            </seg>
            <seg xml:id="i-6b1e45d046791123-0">
              Herr talman! I dagarna har regeringen lämnat en proposition angående
              en ny exportmyndighet. Myndigheterna Exportrådet och Invest Sweden
              ska slås ihop och bilda en ny myndighet. Det finns goda anledningar
              till det. Många företag skiljer inte på export och investering,
              och därför är det ganska naturligt att i det sammanhanget ha ett
              kontor som kan hantera frågorna under samlad hatt. I dag finns
              Exportrådet på 66 platser i 56 länder. Invest Sweden finns på
              fem platser. Förhoppningsvis kan vi förvänta oss en ganska kraftig
              ökning och synergieffekt av att myndigheterna nu kan samutnyttja
              sina resurser.
            </seg>
          </u>
          <note xml:id="i-c17c62bc23daa210-0">
            Herr talman! Jag skulle vilja yrka bifall till utskottets förslag
            och avslag på motionerna.
          </note>
          <note xml:id="i-89ffe09baff6b478-0">
            I detta anförande instämde Johan Johansson och Boriana Åberg
            (båda M) samt Mats Odell (KD).
          </note>
          <note type="speaker" xml:id="i-d7a2384bfb3babe7-0">
            Anf. 122 KENT PERSSON (V) replik:
          </note>
          <u who="kent_persson_8dd737" xml:id="i-15c03dc923611a6c-5">
            <seg xml:id="i-94980959779f6503-0">
              Herr talman! Jag tackar Hans Rothenberg för ett intressant anförande.
              Han tog upp att handeln är ett viktigt redskap för att nå andra
              mål än just handelspolitiska, alltså ekonomisk utveckling, och
              att handel även med länder som inte är demokratiska, där det råder
              någon form av inskränkning av de mänskliga fri- och rättigheterna,
              kunde vara bra. På vilket sätt då, undrar jag.
            </seg>
            <seg xml:id="i-b59213607d2f2d82-0">
              Låt oss se på det associationsavtal som EU tecknade med Colombia
              i juni. Colombia är ett av de länder som utmärkt sig för mord
              på fackligt aktiva. Jag kan inte förstå att det på något sätt
              kan vara positivt för de fackligt aktiva eller för anställda i
              Colombia att vi går in och ger stöd till fortsatt utveckling av
              förtrycket i landet. I stället borde vi ha använt ILO:s konventioner
              som argument för att få till stånd en ändring när det gäller rättigheterna
              i Colombia.
            </seg>
            <seg xml:id="i-40143f4042390607-0">
              På vilket sätt förbättrar det för befolkningen i Saudiarabien
              att vi gör affärer med Saudiarabien och säljer krigsmateriel dit?
              På vilket sätt är det positivt att Sverige var det enda land i
              EU som inte ville ha en bojkott av telekomindustrins verksamhet
              i Syrien i vintras? På vilket sätt förbättrar man då för oppositionen
              i Syrien? Detta är en handelspolitik som går stick i stäv med
              FN:s millenniemål och vad Global Compact har sagt.
            </seg>
          </u>
          <note type="speaker" xml:id="i-17507422d68e8652-0">
            Anf. 123 HANS ROTHENBERG (M) replik:
          </note>
          <u who="hans_rothenberg_353d06" xml:id="i-cb21d432d15976e6-1">
            <seg xml:id="i-0bcd2d7fda974dfd-0">
              Herr talman! Jag tackar Kent Persson för frågorna som väldigt
              tydligt visar att det finns olika förhållningssätt i Sverige till
              handelspolitiken. Vi från allianssidan och jag som representerar
              Moderaterna har en övertygelse om att det är bättre att kommunicera,
              handla och tala med varandra än att inte göra det. Vi ska göra
              det så gott vi kan, använda alla till buds stående medel och stå
              för den svenska hållningen som handlar om ansvar och respekt för
              mänskliga rättigheter och människor. Även om de lever i ett förtryckt
              land ska de komma i åtnjutande av detta.
            </seg>
            <seg xml:id="i-ef0a65e917e518db-0">
              På vad sätt blir det bättre för människorna i Colombia, Syrien
              och Saudiarabien om de inte får ta del av varor som Sverige kan
              erbjuda och som kan förbättra deras dagliga liv och se till att
              de kan kommunicera? Den frihetsrörelse som vi ser i Syrien i dag
              och som brutalt slås ned dagligen sattes i gång genom användning
              av telekomutrustning. Det var också denna som var gnistan i Tunisien
              som gjorde att man äntligen kunde börja samordna sina rörelser.
            </seg>
            <seg xml:id="i-477e0d0a240e77c6-0">
              Detta visar på att vi kan göra skillnad även mot brutala regimer,
              där Sveriges röst må vara som en liten mus i en manege full av
              elefanter. Vi kan göra skillnad för människorna i dessa länder,
              inte för regimerna. Det vill inte jag avhända de människorna.
            </seg>
          </u>
          <note type="speaker" xml:id="i-f850009506dbd575-0">
            Anf. 124 KENT PERSSON (V) replik:
          </note>
          <u who="kent_persson_8dd737" xml:id="i-15c03dc923611a6c-6">
            <seg xml:id="i-b54c8bdf5c3198c9-0">
              Herr talman! Det var intressant att höra. Jag noterar att det
              är exakt vad Ewa Björling har sagt i riksdagen: att revolterna
              i Nordafrika inte hade varit möjliga över huvud taget utan hennes
              resor där och försäljningen av telekomutrustning. Men den telekomutrustning
              som finns i Syrien har faktiskt använts till att övervaka befolkningen
              och ha koll på var de är samt i direkta attacker. Det gäller systemet
              Ranos. Det är så det ser ut egentligen. När EU säger att vi borde
              ha en handelsbojkott säger Sverige nej. Är det verkligen rimligt?
              På vilket sätt stöder man oppositionen i Syrien genom att hävda
              att vi ska fortsätta att sälja övervakningsutrustning dit när
              övriga EU säger nej?
            </seg>
            <seg xml:id="i-739e6ed965d80f6f-0">
              Jag har svårt att se på vilket sätt det skulle bli bättre för
              de anställda i Colombia genom att vi tecknar handelsavtal, när
              man på punkt efter punkt bryter mot de avtal som vi egentligen
              har sagt att vi vill följa. De fackliga företrädarna där har jobbat
              och kämpat för att de anställda och de boende i Colombia ska få
              det bättre. När de har gjort det har de slagits ned totalt och
              fängslats eller avrättats.
            </seg>
            <seg xml:id="i-5182dbabd07df0b8-0">
              Det finns gränser för vilka vi ska handla med. Jag tycker inte
              att vi ska handla med Nordkorea, som är en fruktansvärd diktatur,
              och det tror jag inte att Hans Rothenberg tycker att vi ska göra
              heller. Men när det gäller Colombia tycker han att det är helt
              okej att vi fortsätter. Jag förstår inte logiken. När det gällde
              Sydafrika och apartheid ville vi ha en bojkott, men ni sade nej
              vi skulle fortsätta att handla. Det är väl där vi har den moderata
              retoriken.
            </seg>
          </u>
          <note type="speaker" xml:id="i-d3154dfef98324b7-0">
            Anf. 125 HANS ROTHENBERG (M) replik:
          </note>
          <u who="hans_rothenberg_353d06" xml:id="i-cb21d432d15976e6-2">
            <seg xml:id="i-ce5c360d6f4d9da0-0">
              Herr talman! Den moderata retoriken fortsätter och är ganska
              ihärdig. För att kunna skapa förändring kan vi inte ställa oss
              vid sidan av och försöka kasta papperssvalor in över en stängd
              gräns som vi annars inte kommer att ha möjlighet att nå över.
              Det bästa sättet att bryta ett motstånd som är aggressivt och
              brutalt hos en regim som förnedrar sina egna människor är snarare
              att försöka ta sig innanför dessa gränser, göra nytta och se till
              att människor kan få tillgång till svenska varor. Det kan vara
              alltifrån livsmedel och hälsovårdsprodukter till telekomutrustning,
              i princip vad som helst.
            </seg>
            <seg xml:id="i-ac1737cc0f217c3a-0">
              Genom bojkotter straffar vi ut de här människorna. Regimer faller
              inte därför att man bojkottar dem. Man har diskuterat bojkotter
              i många sammanhang, inte bara i handelsfrågor utan även i idrottsfrågor.
              Man diskuterar det på många olika håll. Men bojkotter leder bara
              till att makten fortsätter att befästa sitt förtryck. Och varför
              ska människor bara för att de inte lever i en perfekt demokrati
              inte kunna få tillgång till exempelvis ett svenskt SOS Alarm-system?
              Det var det som diskuterades häromveckan gällande Saudiarabien.
            </seg>
            <seg xml:id="i-53a880778f1befe8-0">
              Kent Persson sade att Ewa Björling varit 26 gånger i Nordafrika
              men bara en gång i Sydamerika. Med den logiken skulle det ha inneburit
              att Ewa Björling inte skulle ha varit i Nordafrika. Men då skulle
              hon inte ha varit i Sydamerika heller, vilket Kent Persson tyckte
              att hon skulle vara. Jag kan å andra sidan säga att hennes statssekreterare
              Gunnar Oom har varit där ett antal gånger och gjort nytta.
            </seg>
          </u>
          <note type="speaker" xml:id="i-6307e8998bd9aa36-0">
            Anf. 126 BÖRJE VESTLUND (S) replik:
          </note>
          <u who="borje_vestlund_809cde" xml:id="i-6742aa56c10d3125-1">
            <seg xml:id="i-5545bdbba7ca2afd-0">
              Herr talman! I allt väsentligt har regeringen och Socialdemokraterna
              samma uppfattning vad gäller handelspolitiken. Det är väl bra
              att det finns någonting vi slipper gräla om.
            </seg>
            <seg xml:id="i-1c0c2a43c3c1a47b-0">
              Jag skulle ändå vilja ta upp frågan om investeringspolitiken.
              Det är en hel del som inte är så klart när man nu ska slå ihop
              de två myndigheterna. För min del är jag intresserad av att veta
              hur man ska reda ut det. Det är trots allt två ganska skilda verksamheter.
              Det är inte särskilt många länder i världen som har den här organisationen.
              Jag är lite nyfiken på hur man närmare har tänkt sig att fortsätta
              verksamheten. Man måste ju ha tänkt till, men utredningen ger
              tyvärr inte särskilt många svar. Man säger att det är bra att
              slå ihop verksamheterna och att man kan vara på väldigt många
              fler ställen i världen. Ja, det kanske är bra. Men sedan då? På
              vilket sätt kommer man att kunna ta till vara den kompetens som
              finns i Invest Sweden?
            </seg>
            <seg xml:id="i-6990851298a5b6d8-0">
              En annan fråga: Vi har fått en rapport från Svenskt Näringsliv
              som räknar med att konjunkturen kanske inte går åt det håll de
              har tänkt sig. Det går kanske inte helt åt rätt håll enligt Socialdemokraterna
              heller. Då behövs exportrådgivning på väldigt många håll. Vad
              tänker man göra för att hitta nya marknader som kanske inte ens
              är så långt ifrån oss? Jag såg siffran att den totala exporten
              till Polen utgör 3 procent. Detta jätteland borde man ha kunnat
              göra större insatser för. Vilka åtgärder kommer man att vidta
              för att underlätta för oss att inte hamna i en riktig lågkonjunktur?
              Vi vet vad det innebär.
            </seg>
          </u>
          <note type="speaker" xml:id="i-de8cb9e9151e5ff6-0">
            Anf. 127 HANS ROTHENBERG (M) replik:
          </note>
          <u who="hans_rothenberg_353d06" xml:id="i-cb21d432d15976e6-3">
            <seg xml:id="i-fbfc98545d72f9b2-0">
              Herr talman! Det stämmer, Börje Vestlund, att konjunkturen inte
              ser bra ut runt om i världen. Det har varit känt länge att detta
              kommer att drabba också Sverige. Då är det väldigt skönt att vi
              i Sverige kan stå stabilt med stadiga ben på marken när det blåser.
              Vi har ordning och reda och har någonting att tryggt hålla oss
              i när det blåser och när det darrar i marken. Detta är viktigt
              att ha i baktankarna när vi ser vilka förutsättningar Sverige
              har jämfört med många andra länder.
            </seg>
            <seg xml:id="i-b645b1e4ade9dd74-0">
              När det gäller att gå in på nya marknader tror jag inte att det
              finns någon som kan säga emot ambitionen att Sverige borde vara
              mer, oftare och med ännu större resurser överallt, eller i princip
              överallt jag tittar på Kent Persson och noterar att det finns
              vissa undantag.
            </seg>
            <seg xml:id="i-6c6f1b2f1aa5ee2b-0">
              Om vi lade alla våra resurser som finns tillgängliga skulle vi
              kunna göra fantastiska satsningar på exportmarknaderna. Vi skulle
              kunna gå in i princip vartenda land i världen. Nu vet vi alla
              att vi inte har den möjligheten att kunna lägga resurserna där.
              Det finns en hel del ytterligare som pockar på uppmärksamhet i
              statsbudgeten.
            </seg>
            <seg xml:id="i-0b55d397ec12973e-0">
              När det gäller samgåendet mellan Exportrådet och Invest Sweden
              kan det vara en väldigt nyttig övning. Det handlar om att se vad
              det finns för samordningsfunktioner för två verksamheter som har
              levt relativt skilda från varandra. Det finns kanslier man kan
              slå ihop och kompetens som kan börja jobba över gränser.
            </seg>
            <seg xml:id="i-b2f829d4a617751e-0">
              Den proposition som lades fram häromdagen innehåller inte några
              detaljregleringar för hur organisationen kommer att se ut. När
              väl riksdagen har fastslagit att göra denna förändring är det
              viktigt att organisationen själv får forma detta utifrån den kunskap
              som finns där.
            </seg>
          </u>
          <note type="speaker" xml:id="i-8bd240499825699a-0">
            Anf. 128 BÖRJE VESTLUND (S) replik:
          </note>
          <u who="borje_vestlund_809cde" xml:id="i-6742aa56c10d3125-2">
            <seg xml:id="i-6c83a2e0db567c9a-0">
              Herr talman! Det är detta som gör att jag blir ännu mer orolig.
              Nu säger man att man fattar beslut om två myndigheter, och sedan
              får de ordna upp verksamheten bäst de vill. Det är på gränsen
              till oansvarigt. Vi kan återkomma om den debatten.
            </seg>
            <seg xml:id="i-9660f050617ef5e4-0">
              Detta har jag aldrig varit med om vid någon annan sammanslagning,
              nedläggning eller ny organisation. Det brukar vara ganska mycket
              pekpinnar och en debatt om det. Jag förstår inte varför man vill
              göra så här med just denna verksamhet. Det var dessutom en bristfällig
              utredning. Vi kan återkomma till den frågan.
            </seg>
            <seg xml:id="i-38c1c3a8df4df8a5-0">
              Vi brukar säga att Sverige är ett litet land som är väldigt exportberoende.
              Alla håller med om det, och så är alla lyckliga. Problemet är
              att vi är ett litet land som är exportberoende som sannolikt är
              på väg in i en lågkonjunktur. Hur kan vi stimulera så att exporten
              utvecklas med det vi sagt om lokala exportrådgivare?
            </seg>
            <seg xml:id="i-2e77f3654fb4302e-0">
              Jag tog bara Polen som exempel. Det var inte så att vi skulle
              åka till Polen. Vi måste se till att vi får fart på exporten i
              framför allt de små och medelstora företagen. Där lämnas inte
              särskilt många svar från regeringens sida.
            </seg>
          </u>
          <note type="speaker" xml:id="i-b8ad19211b269cae-0">
            Anf. 129 HANS ROTHENBERG (M) replik:
          </note>
          <u who="hans_rothenberg_353d06" xml:id="i-cb21d432d15976e6-4">
            <seg xml:id="i-754650837902c7fd-0">
              Herr talman! Börje Vestlund får det nästan att framstå som att
              det inte äger rum någonting på exportfronten från svensk sida.
              Exportkreditnämnden har sedan flera år i uppdrag att just främja
              små och medelstora företag när det gäller att gå utomlands. Det
              är ett särskilt affärsområde hos den myndigheten.
            </seg>
            <seg xml:id="i-8e99b6a3efbad479-0">
              Det så kallade exportlånet är ett särskilt finansiellt stöd för
              exportsatsningar hos mindre företag. Dessutom riktar sig den grundläggande
              exportservicen vid Exportrådet till små och medelstora företag,
              vilken i huvudsak är finansieras med statliga medel.
            </seg>
            <seg xml:id="i-6b5a7955714bb136-0">
              Det är viktigt att komma ihåg att det pågår en verksamhet. Den
              är både effektiv och mycket uppskattad av de företag som nyttjar
              den. Det som handlar om samgående mellan Invest Sweden och Exportrådet
              är snarare att fila till det ytterligare.
            </seg>
            <seg xml:id="i-a0aa84fddbbb1d49-0">
              Vi får anledning att återkomma om det är så att vi ska diskutera
              en betydligt mer detaljerad genomgång av hur den nya myndigheten
              eller bolaget kommer att fungera. Det är det inte rimligt att
              vi tar i den här diskussionen.
            </seg>
            <seg xml:id="i-599cdc1d57269b6b-0">
              Verkligheten förändrar sig. Det kommer att vara ett antal riktigt
              tuffa år för Sverige både inom landet och för svensk exportindustri.
              Jag tycker att vi ska bejaka det initiativ som nu har tagits och
              se till att våra ambitioner att ta sig ut ur världen ska mötas
              med omvärldens ambitioner att ta sig in i Sverige.
            </seg>
          </u>
          <note type="speaker" xml:id="i-5454162876cc690a-0">
            Anf. 130 MATS ODELL (KD):
          </note>
          <u who="mats_odell_60393f" xml:id="i-ec4d986bc3d9f6d0-7">
            <seg xml:id="i-88f8d06bd80dc12d-0">
              Herr talman! Debatten har verkligen gått i enighetens tecken
              i själva grundfrågan om frihandelns positiva princip. Men så har
              det inte alltid varit, absolut inte. Striden om frihandeln hölls
              i detta hus under förra seklet. Ur den striden och striden om
              marknadsekonomins principer har frihandeln och marknadsekonomin
              gått segrande. Det är dagens debatt ett bra tecken på.
            </seg>
            <seg xml:id="i-09edcc13a50dee09-0">
              Här i huset finns en övertygelse om att frihandel är en viktig
              princip att försvara. Vi i näringsutskottet har besökt ett antal
              olika länder och kontinenter. När vi har besökt snabbväxande länder
              har vi kunnat notera att där finns en smygande protektionistisk
              tendens. I kontakt och diskussion med våra parlamentariska motparter
              har vi försökt att tala om att frihandeln trots allt är det som
              långsiktigt kommer att ge också deras land en bättre utveckling.
            </seg>
            <seg xml:id="i-2821db18a3def271-0">
              Detta är en kamp som måste vinnas hela tiden. Man tycker sig
              se kortsiktiga vinster. Men långsiktigt genererar frihandeln bättre
              ekonomiska förutsättningar för länder och deras medborgare än
              andra principer.
            </seg>
            <seg xml:id="i-b06d3d439eab6f2e-0">
              Att värna om frihandeln som princip är för Sverige ett väldigt
              viktigt intresse, och vi har hört att Sverige är ett litet och
              exportberoende land. Men det är också ett globalt intresse. Även
              om utvecklingsländerna har särskilda behov som behöver beaktas
              är frihandel en stark välståndsskapande kraft också bland världens
              allra fattigaste länder.
            </seg>
            <seg xml:id="i-68b8dd3109a84999-0">
              Sverige ska också vara en tydlig röst inom Europeiska unionen
              och andra forum för en öppen och fri handel och för att motverka
              olika protektionistiska krafter. Det gäller inte minst i tider
              av osäkerhet och oro för den ekonomiska utvecklingen.
            </seg>
            <seg xml:id="i-7ace7c84e151c380-0">
              Lika viktigt är det att de pågående förhandlingarna inom Världshandelsorganisationen
              WTO, den så kallade Doharundan som har nämnts här, kan föras framåt
              mot ett ambitiöst mål. Men vi måste vara ärliga och konstatera
              att utsikterna för att Doharundan ska kunna slutföras i närtid
              ser ganska dystra ut för närvarande.
            </seg>
            <seg xml:id="i-1da47877800b1d8f-0">
              Herr talman! Detta innebär att Sverige måste fortsätta att vara
              en pådrivande kraft i de förhandlingarna.
            </seg>
            <seg xml:id="i-6dd35289f40e3043-0">
              I detta betänkande behandlas ett antal handelspolitiska områden.
              Det är handel och arbetsvillkor, miljöteknik till utvecklingsländer,
              miljö- och djurskyddskrav, exportförbudet av snus, exportfrämjande,
              digitala handelshinder, handel med sjukvårdstjänster, miljöteknikexport,
              export av svenska bär det har vi nästan glömt bort här, har jag
              en känsla av och exportfrämjande politik för global utveckling.
            </seg>
            <seg xml:id="i-05b297ed1c33c84a-0">
              Utskottet avstyrker antingen dessa motioner för att vi tycker
              att motionärerna har fel eller för att kraven redan är tillgodosedda.
            </seg>
            <seg xml:id="i-44419a3f1b075c18-0">
              Herr talman! Med tanke på att Hans Rothenberg redan har debatterat
              detta vore det inte rimligt att jag ännu en gång upprepar den
              debatten.
            </seg>
          </u>
          <note type="speaker" xml:id="i-eb566f1c00b1092b-0">
            Anf. 131 JOSEF FRANSSON (SD):
          </note>
          <u who="josef_fransson_b32cdd" next="cont" xml:id="i-442c853b76d59f1c-0">
            <seg xml:id="i-d3b20527d1b0650e-0">
              Herr talman! Jag fick med mycket kort varsel hoppa in i debatten
              i stället för min kollega Lars Isovaara som har skrivit ett framsynt
              och visionärt anförande. Jag ber att få yrka bifall reservationerna
              nr 4 och 7.
            </seg>
          </u>
          <note xml:id="i-5389c01e528a2098-1">
            Överläggningen var härmed avslutad.
          </note>
          <note xml:id="i-25d3043f76a0889c-0">
            7 § Bordläggning och beslut om förlängd motionstid
          </note>
          <note xml:id="i-bd02d76716871365-0">
            Anmäldes och bordlades
          </note>
          <note xml:id="i-57a72f909bf4b28f-0">
            Kammaren biföll talmannens förslag att motionstiden för denna
            proposition skulle förlängas till onsdagen den 11 april .
          </note>
          <note xml:id="i-045ba7fb6187ed06-0">
            8 § Anmälan om interpellationer
          </note>
          <note xml:id="i-dca3a57be38238aa-0">
            Anmäldes att följande interpellationer framställts
          </note>
          <note xml:id="i-f3f2587f662201fa-0">
            den 22 mars
          </note>
          <note xml:id="i-bb1a8c059cd4c656-0">
            Gunnar Sandberg
          </note>
          <note xml:id="i-04571d8f977dab80-0">
            Hans Ekström
          </note>
          <note xml:id="i-bdce270b31fd0533-0">
            Peter Hultqvist
          </note>
          <note xml:id="i-bba54fd2a8228aa6-0">
            Monica Green
          </note>
          <note xml:id="i-8aeb7942055b19c2-0">
            Interpellationerna redovisas i bilaga som fogats till riksdagens
            snabbprotokoll tisdagen den 27 mars.
          </note>
          <note xml:id="i-2f2a8a78a4734aee-0">
            9 § Anmälan om frågor för skriftliga svar
          </note>
          <note xml:id="i-ad1515bd42567ce2-0">
            Anmäldes att följande frågor för skriftliga svar framställts
          </note>
          <note xml:id="i-f3f2587f662201fa-1">
            den 22 mars
          </note>
          <note xml:id="i-540db8601d5798f7-0">
            Krister Örnfjäder
          </note>
          <note xml:id="i-494706966467aff7-0">
            Yilmaz Kerimo
          </note>
          <note xml:id="i-fa0576c10efba7b1-0">
            Robert Halef
          </note>
          <note xml:id="i-74cfa53892361d71-0">
            Annelie Enochson
          </note>
          <note xml:id="i-540db8601d5798f7-1">
            Krister Örnfjäder
          </note>
          <note xml:id="i-540db8601d5798f7-2">
            Krister Örnfjäder
          </note>
          <note xml:id="i-540db8601d5798f7-3">
            Krister Örnfjäder
          </note>
          <note xml:id="i-540db8601d5798f7-4">
            Krister Örnfjäder
          </note>
          <note xml:id="i-540db8601d5798f7-5">
            Krister Örnfjäder
          </note>
          <note xml:id="i-fa9cb61c0e0c9d59-0">
            Hans Linde
          </note>
          <note xml:id="i-efe1925a6d1176b7-0">
            Frågorna redovisas i bilaga som fogats till riksdagens snabbprotokoll
            tisdagen den 27 mars.
          </note>
          <note xml:id="i-eccda93aca7083f2-0">
            10 § Anmälan om skriftliga svar på frågor
          </note>
          <note xml:id="i-e22b48f1c7353729-0">
            Anmäldes att skriftliga svar på följande frågor inkommit
          </note>
          <note xml:id="i-f3f2587f662201fa-2">
            den 22 mars
          </note>
          <note xml:id="i-28791a67f06f49ce-0">
            Ann-Kristine Johansson
          </note>
          <u who="josef_fransson_b32cdd" prev="cont" xml:id="i-90c936644294963b-0">
            <seg xml:id="i-dea517e5a104a79b-0">
              Bättre insatser vid missbruk och beroende
            </seg>
          </u>
          <note xml:id="i-5d2ea4911bf57d79-0">
            William Petzäll
          </note>
          <note xml:id="i-83907223bdec5355-0">
            Svaren redovisas i bilaga som fogats till riksdagens snabbprotokoll
            tisdagen den 27 mars.
          </note>
          <note xml:id="i-cfbe9bbd9a024ec1-0">
            11 § Kammaren åtskildes kl. 16.59.
          </note>
          <note xml:id="i-ae6e505f9bdbf689-0">
            Förhandlingarna leddes
          </note>
          <note xml:id="i-f77e8edfa2a24a60-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
