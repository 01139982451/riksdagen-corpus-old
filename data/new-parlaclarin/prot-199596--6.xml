<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--6</head>
          <docDate when="1995-01-01">1995-01-01</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ______________________________________________________________________
          </note>
          <note>
            1 § Avsägelse
          </note>
          <note>
            Talmannen meddelade att Karl Erik Olsson (c)
          </note>
          <note>
            hade anhållit om att bli entledigad från uppdraget som ledamot
            av riksdagen.
          </note>
          <note>
            Kammaren biföll denna avsägelse.
          </note>
          <note>
            2 § Anmälan av nya riksdagsledamöter
          </note>
          <note>
            Talmannen meddelade att enligt protokoll från
          </note>
          <note>
            Riksskatteverket hade till nya ledamöter fr.o.m. den
          </note>
          <note>
            10 oktober 1995 utsetts för
          </note>
          <note>
            Stockholms läns valkrets
          </note>
          <note>
            Björn von Sydow (s)
          </note>
          <note>
            Malmöhus läns norra valkrets
          </note>
          <note>
            Christin Nilsson (s)
          </note>
          <note>
            Göteborgs kommuns valkrets
          </note>
          <note>
            Siw Wittgren-Ahl (s)
          </note>
          <note>
            Norrbottens läns valkrets
          </note>
          <note>
            Eva Persson Sellin (s)
          </note>
          <note>
            och fr.o.m. den 11 oktober 1995 för
          </note>
          <note>
            Kristianstads läns valkrets
          </note>
          <note>
            Ingbritt Irhammar (c)
          </note>
          <note>
            3 § Anmälan av ersättare för statsråd
          </note>
          <note>
            Talmannen meddelade att följande ersättare kallats att tjänstgöra
            i stället för riksdagsledamöter som är statsråd:
          </note>
          <note>
            Elisebeht Markström (s) för finansminister Göran
          </note>
          <note>
            Persson
          </note>
          <note>
            Kristina Nordström (s) för statsrådet Mats Hellström
          </note>
          <note>
            Christina Axelsson (s) för statsrådet Pierre Schori
          </note>
          <note>
            4 § Anmälan om kompletteringsval
          </note>
          <note>
            Talmannen meddelade att på grund av uppkomna vakanser hade
          </note>
          <note>
            dels Socialdemokraternas riksdagsgrupp anmält
          </note>
          <note>
            Kristina Nordström som ledamot i finansutskottet och suppleant
            i skatteutskottet, Christina Axelsson som ledamot i trafikutskottet
            och suppleant i utrikesutskottet, Christin Nilsson som suppleant
            i justitieutskottet och i socialutskottet, Eva Persson Sellin
            som suppleant i lagutskottet och i socialutskottet, Siw Wittgren-
          </note>
          <note>
            Ahl som suppleant i jordbruksutskottet och i näringsutskottet,
            Elisebeht Markström som suppleant i konstitutionsutskottet och
            i utrikesutskottet,
          </note>
          <note>
            dels Moderata samlingspartiets riksdagsgrupp anmält Henrik S
            Järrel som ledamot i lagutskottet och suppleant i konstitutionsutskottet,
            Lars Hjertén som ledamot i utrikesutskottet och suppleant i kulturutskottet,
            Carl Erik Hedlund som suppleant i skatteutskottet och i näringsutskottet,
            Annika Jonsell som suppleant i socialutskottet och i arbetsmarknadsutskottet,
          </note>
          <note>
            dels Centerns riksdagsgrupp anmält Ingbritt Irhammar som ledamot
            i justitieutskottet och suppleant i utrikesutskottet,
          </note>
          <note>
            dels Folkpartiet liberalernas riksdagsgrupp anmält Bo
          </note>
          <note>
            Könberg som suppleant i socialförsäkringsutskottet.
          </note>
          <note>
            Talmannen förklarade valda till
          </note>
          <note>
            ledamot i finansutskottet
          </note>
          <note>
            Kristina Nordström (s)
          </note>
          <note>
            ledamot i justitieutskottet
          </note>
          <note>
            Ingbritt Irhammar (c)
          </note>
          <note>
            ledamot i lagutskottet
          </note>
          <note>
            Henrik S Järrel (m)
          </note>
          <note>
            ledamot i utrikesutskottet
          </note>
          <note>
            Lars Hjertén (m)
          </note>
          <note>
            ledamot i trafikutskottet
          </note>
          <note>
            Christina Axelsson (s)
          </note>
          <note>
            suppleanter i konstitutionsutskottet
          </note>
          <note>
            Elisebeht Markström (s)
          </note>
          <note>
            Henrik S Järrel (m)
          </note>
          <note>
            suppleanter i skatteutskottet
          </note>
          <note>
            Kristina Nordström (s)
          </note>
          <note>
            Carl Erik Hedlund (m)
          </note>
          <note>
            suppleant i justitieutskottet
          </note>
          <note>
            Christin Nilsson (s)
          </note>
          <note>
            suppleant i lagutskottet
          </note>
          <note>
            Eva Persson Sellin (s)
          </note>
          <note>
            suppleanter i utrikesutskottet
          </note>
          <note>
            Elisebeht Markström (s)
          </note>
          <note>
            Christina Axelsson (s)
          </note>
          <note>
            Ingbritt Irhammar (c)
          </note>
          <note>
            suppleant i socialförsäkringsutskottet
          </note>
          <note>
            Bo Könberg (fp)
          </note>
          <note>
            suppleanter i socialutskottet
          </note>
          <note>
            Annika Jonsell (m)
          </note>
          <note>
            Christin Nilsson (s)
          </note>
          <note>
            Eva Persson Sellin (s)
          </note>
          <note>
            suppleant i kulturutskottet
          </note>
          <note>
            Lars Hjertén (m)
          </note>
          <note>
            suppleant i jordbruksutskottet
          </note>
          <note>
            Siw Wittgren-Ahl (s)
          </note>
          <note>
            suppleanter i näringsutskottet
          </note>
          <note>
            Carl Erik Hedlund (m)
          </note>
          <note>
            Siw Wittgren-Ahl (s)
          </note>
          <note>
            suppleant i arbetsmarknadsutskottet
          </note>
          <note>
            Annika Jonsell (m)
          </note>
          <note>
            5 § Justering av protokoll
          </note>
          <note>
            Justerades protokollet för den 5 oktober
          </note>
          <note>
            6 § Allmänpolitisk debatt
          </note>
          <note>
            Provsprängningar av kärnvapen
          </note>
          <note>
            Anf. 1 SVEN HULTERSTRÖM (s)
          </note>
          <note>
            Fru talman! I inledningen till rapporten Gemensam säkerhet berättade
            på sin tid Olof Palme om FN-
          </note>
          <note>
            kommissionens besök i Hiroshima:
          </note>
          <note>
            "En av de personer vi träffade där var en fotograf som befunnit
            sig i staden den 6 augusti 1945. Han skildrade fasorna den dagen,
            och så fortsatte han:
          </note>
          <note>
            Det var som en samling spöken och jag kunde inte förmå mig att
            fotografera en så miserabel scen. Men jag förhärdade mig och tryckte
            till sist på slutaren.
          </note>
          <note>
            Efter att ha tagit några foton ansåg jag att jag hade fullgjort
            min plikt och jag kunde inte stanna längre.
          </note>
          <note>
            Så ropade jag till dessa lidande människor att de skulle ta väl
            vara på sig och sedan återvände jag hem.
          </note>
          <note>
            Men än i dag hör jag deras röster som bönfaller om vatten."
          </note>
          <note>
            Vi i den nuvarande riksdagen kan finna inspiration för att aktivt
            bekämpa spridningen av kärnvapen och försöken att förfina dessa
            dödsmaskiner i arbetet av tidigare riksdagsledamöter. Ett exempel
            är Inga
          </note>
          <note>
            Thorsson, som många gånger betonade att "för att nå framgång
            i fredsarbete krävs både kunskap och engagemang". Ett annat exempel
            är Alva Myrdal, som år efter år förhandlade med stormakterna och
            som genom sin gärning visade, som hon själv sade, att "det är
            inte människovärdigt att ge upp".
          </note>
          <note>
            Så har våra företrädare i riksdagen agerat. Det är nu vårt ansvar
            att för vår egen, för våra barns och barnbarns samt för kommande
            generationers skull förhindra att kärnvapnen framgent skall vara
            ett hot om total mänsklig förintelse.
          </note>
          <note>
            Dessa vapen är ohyggliga krigsinstrument. Den moderna tekniken
            har radikalt förändrat krigets sannolika karaktär och - än farligare
            - dess potentiella risker. Vapen med interkontinental räckvidd,
            med anflygningstider som mäts i minuter och med en tidigare oanad
            sprängkraft kan inom loppet av några sekunder rasera vad det tagit
            århundraden, ja, årtusenden att bygga upp.
          </note>
          <note>
            Vi kräver - och vi gör det tillsammans med miljoner och åter
            miljoner medborgare i världen - att
          </note>
          <note>
            Frankrike, Kina och de övriga kärnvapenstaterna avstår från kärnvapenprov.
          </note>
          <note>
            Vi förväntar oss ett internationellt avtal nästa år som för all
            framtid förbjuder kärnvapenprov. Vi kräver att samtliga kärnvapenstater,
            även före ett sådant avtal, avstår från kärvapenproven.
          </note>
          <note>
            Det finns redan internationella förbud mot kemiska och biologiska
            vapen. Om den politiska viljan finns, kan man också nå en överenskommelse
            om att förbjuda kärnvapnen och göra detta oerhörda hot till en
            historisk parentes.
          </note>
          <note>
            Fru talman! Låt oss se en framtid utan kärnvapen!
          </note>
          <note>
            Anf. 2 LARS TOBISSON (m)
          </note>
          <note>
            Fru talman! När frågan om Frankrikes återupptagande av kärnsprängningarna
            i Stilla havet blev aktuell i somras beklagade jag detta å Moderata
            samlingspartiets vägnar. Det är förståeligt att det som sedan
            dess skett särskilt upprör dem som bor i närområdet, vilket begrepp
            i detta fall får ges en geografiskt sett alldeles ovanligt vid
            mening. Men vad som gör såväl de franska som de kinesiska kärnvapenproven
            till en fara för hela mänskligheten är att den framgång som föreföll
            ligga inom räckhåll i det mångåriga arbetet på både provstoppsavtal
            och icke-spridningsavtal nu äventyras.
          </note>
          <note>
            När Margaretha af Ugglas som utrikesminister i den borgerliga
            regeringen den 3 juni 1993 vid FN:s nedrustningskonferens i Genève
            tog ett initiativ i provstoppsfrågan, gällde det ett nytt förslag
            om förbud mot alla slags kärnsprängningar. Detta förslag om ett
            totalförbud utgjorde ett viktigt led i strävan att få till stånd
            en förlängning av avtalet om ickespridning av kärnvapen.
          </note>
          <note>
            Det tidsbegränsade uppehåll med proven som samtliga kärnvapenmakter
            utom Kina förband sig att iaktta bidrog sannolikt till att icke-spridningsavtalet
            i maj i år kunde förlängas utan någon begränsning i tiden. Det
            är därför det är så olyckligt att Frankrike -
          </note>
          <note>
            liksom Kina - efter avtalets godkännande men under ratifikationsprocessen
            väljer att återuppta kärnvapenprov. Det rimmar mycket illa med
            den särskilda återhållsamhet som kärnvapenstaterna ålade sig i
            avtalet.
          </note>
          <note>
            Det är således, fru talman, mycket beklagligt att
          </note>
          <note>
            Kina fortsätter med kärnvapenprov och att Frankrike nu brutit
            mot det åtagande att avstå från sådana prov som dessförinnan alla
            kärnvapenmakter utom Kina stått bakom. I Frankrikes fall har det
            som skäl anförts att det behövs fler prov för att säkerställa
            kärnvapnens tillförlitlighet. Det är svårt att föreställa sig
            att detta skulle vara nödvändigt med hänsyn till att den nuvarande
            presidentens företrädare genomförde 86 kärnvapenprov.
          </note>
          <note>
            Från Sveriges sida bör vi dels uppmana Frankrike och Kina att
            avstå från ytterligare prov, dels fullfölja våra ansträngningar
            för att få till stånd heltäckande förbud mot alla kärnsprängningar,
            såväl av vapen som för s.k. fredliga ändamål. Därmed förbättras
            möjligheterna till ratificering av det avtal som om ickespridning
            av kärnvapen som skall förhindra en utveckling på detta område
            som annars utgör ett av de största hoten mot internationell fred
            och säkerhet.
          </note>
          <note>
            Anf. 3 HELENA NILSSON (c)
          </note>
          <note>
            Fru talman! Efter det att Frankrike deklarerat att man skulle
            återuppta de underjordiska kärnvapensprängnigarna i Polynesien
            har protester höjts över hela världen. Det har varit allt från
            enskilda människors bojkott av franska varor, till representanter
            för parlament och regeringar som i olika sammanhang uttala sin
            kritik och vädjat till Frankrike att inte genomföra dessa prov.
          </note>
          <note>
            Frankrike har visat en maktens arrogans och nonchalans inför
            denna kritik och dessa vädjanden och redan genomfört två prov.
            Frankrikes arrogans kan innebära att andra kärnvapennationer,
            t.ex. Kina, följer efter med liknande prov och att provstoppsavtalet
            som skall slutas 1996 äventyras. Deras arrogans har också visat
            att de löften om att vetenskapsmän från EU skulle få genomföra
            provtagningar i området hittills inte har uppfyllts.
          </note>
          <note>
            Fru talman! Tillåt mig också att tala som fungerande ordförande
            i den svenska delegationen i OSSE:s parlamentariska församling.
            Vi var åtta svenska riksdagsledamöter som deltog i församlingens
            möte i
          </note>
          <note>
            Kanada i juli. Sverige tog tillsammans med de övriga nordiska
            länderna initiativ - och det var många andra länder som också
            tog initiativ - till att anta en resolution på detta möte om att
            fördöma Frankrikes kärnvapensprängningar. Frankrike visade även
            där arrogans, men tystnade då de insåg att 50 länder av 52 i Europa
            tillsammans med Kanada och USA, beslöt sig för att anta resolutionen
            om att fördöma Frankrikes återupptagande av kärnvapenproven. Frankrike
            och Schweiz lade ned sina röster.
          </note>
          <note>
            Vi kan möta Frankrikes arrogans och nonchalans genom att vi tålmodigt
            fortsätter med vår kritik, alltifrån enskildas bojkott till att
            vi i de sammanhang där vi som politiker representerar Sverige
            talar om att vi är missnöjda med Frankrikes agerande och att vi
            tackar nej till erbjudandet att dessa kärnvapenprov är ett sätt
            att få kärnvapen i EU. Vi kan som medlemmar i EU vara med och
            påverka så att det inte blir så, och vi kan som sagt fortsätta
            att protestera mot detta agerande som så äventyrar framtiden för
            våra barn och barnbarn, inte bara i Polynesien utan i hela världen.
          </note>
          <note>
            Anf. 4 LARS LEIJONBORG (fp)
          </note>
          <note>
            Fru talman! Många av oss som nu är riksdagsledamöter tillhör
            den generation som växt upp med kärnvapenhotet. Vetskapen om att
            kärnladdade stridsspetsar ständigt var riktade mot oss fanns hela
            tiden och präglade vår verklighet. Vi visste att förstörelsekapaciteten
            var tillräcklig för att utplåna allt liv på jorden. Vi lärde oss
            i skolan att Hiroshimabomben var svag i jämförelse med de atom-
            och vätebomber som kunde sättas in vid nästa krigsutbrott.
          </note>
          <note>
            Avspänningen och nedrustningen i slutet av 1980-
          </note>
          <note>
            talet kändes som de första vårtecknen efter en lång och kall
            vinter. Då tändes plötsligt ett hopp. Kapprustningsspiralen gick
            att bryta. Utvecklingen var påverkbar med rationella argument.
            Fruktans fred kunde bytas mot en fred med spirande inslag av förtroende.
            Och så fick vi uppleva de där otroliga TV-
          </note>
          <note>
            bilderna där tankar och kanoner gjordes obrukbara och kärnladdningar
            monterades bort från stridsspetsarna.
          </note>
          <note>
            De fortsatta franska och kinesiska kärnvapenproven har brutalt
            påmint oss om hur långt vi har kvar på vägen mot en värld fri
            från kärnvapen. Men de folkliga protesterna har också blivit en
            påminnelse om hur intensivt människor längtar efter att det målet
            skall nås.
          </note>
          <note>
            Det mest akuta hotet mot mänskligheten i dag är att kärnvapen
            sprids till instabila diktaturregimer eller terroristgrupper.
            Ett effektivt icke-spridningsavtal är därför oerhört angeläget.
            Men varje nytt kärnvapenprov försvårar det arbetet. Varje prov
            demonstrerar att användning av kärnvapen fortfarande är en del
            av kärnvapenländernas strategiska tänkande, och blir därmed ett
            argument för nya länder att försöka skaffa sig det här vapnet.
          </note>
          <note>
            Ett annat viktigt etappmål på vägen mot en kärnvapenfri värld
            är därför ett fullständigt provstoppsavtal. Vi har rätt att kräva
            av kärnvapenländerna att de utan dröjsmål ingår ett sådant bindande
            avtal.
          </note>
          <note>
            Av de kinesiska ledarna hade vi inte väntat någon hänsyn till
            demokratiska protester, men av de franska hade vi väntat mer.
            Frankrikes trovärdighet som ledande land i den europeiska unionen
            och som förespråkare för fördjupat utrikespolitiskt samarbete
            i
          </note>
          <note>
            Europa hade vunnit på att landet avstått från den arroganta maktdemonstration
            som nu äger rum på en atoll på andra sidan jordklotet.
          </note>
          <note>
            Därför vill jag också här i kammaren upprepa det som Maria Leissner
            och jag via den franska ambassaden i Stockholm har framfört till
            den franske presidenten: Avstå från ytterligare maktdemonstrationer,
            avbryt kärnvapenproven nu!
          </note>
          <note>
            Anf. 5 EVA ZETTERBERG (v)
          </note>
          <note>
            Fru talman! Först vill jag för Vänsterpartiets räkning framföra
            ett tack till övriga partier för att vårt förslag om en gemensam
            manifestation mot de franska kärnvapenproven har accepterats.
            Jag tror att det har haft stor betydelse att vi agerar och att
            vi agerar tillsammans som parlament.
          </note>
          <note>
            Det svenska folket har genom tusentals brev, spontana demonstrationer,
            bojkott av franska varor m.m. visat sitt avståndstagande. Den
            svenska regeringen har också på ett mycket tydligt sätt visat
            sitt ställningstagande. Runt om i världen har omfattande protester
            ägt rum. Att president Chirac in ens har stöd av sina egna landsmän
            är helt uppenbart. Därför är vi nog många som varit övertygade
            om att alla dessa protester skulle ha fått president Chirac att
            avstå från proven. Vi har sett att så inte är fallet.
          </note>
          <note>
            Samtliga partiers ungdomsförbund, utom Moderaternas, har tillsammans
            med Greenpeace i ett uttalande den 2 oktober vänt sig med vissa
            krav till den svenska regeringen. Vänsterpartiet instämmer i dessa.
          </note>
          <note>
            För det första att vi går vidare, att den svenska regeringen
            inom EU stödjer och aktivt driver förslaget om att anmäla Frankrike
            till den internationella domstolen för brott mot Euratomavtalet.
          </note>
          <note>
            För det andra att hemkalla den svenska ambassadören till dess
            att löften om provstopp gjorts.
          </note>
          <note>
            För det tredje att avbryta allt militärt samarbete med Frankrike.
          </note>
          <note>
            För det fjärde att förklara ett planerat besök av general Monchal
            i slutet av november som icke önskvärt.
          </note>
          <note>
            Fru talman! Frankrike deltog i våras i NPT-
          </note>
          <note>
            konferensen i New York. Då var stämningen mycket hoppfull, och
            Frankrike uttalade för EU:s räkning:
          </note>
          <note>
            "Vi är övertygade om att spridningen av kärnvapen är ett hot
            mot fred och internationell säkerhet."
          </note>
          <note>
            Nu, några månader senare, utgör just de franska kärnvapenproven,
            liksom självklart de kinesiska provsprängningarna, ett allvarligt
            hot mot säkerheten i hela världen. Frankrike har därigenom, tvärtemot
            icke-spridningsavtalet från i våras, ökat risken för användning
            av kärnvapen i hela världen.
          </note>
          <note>
            Vänsterpartiet fördömer de franska kärnvapenproven. Vi beklagar
            också djupt alla invånare i Franska
          </note>
          <note>
            Polynesien och dess omgivning, vars liv och miljö hänsynslöst
            har kränkts av Frankrike. Kampen för en kärnvapenfri värld måste
            fortsätta.
          </note>
          <note>
            Anf. 6 EVA GOËS (mp)
          </note>
          <note>
            Fru talman! Miljöpartiet de gröna fördömer kärnvapenprov varhelst
            i världen de utförs, om det är i
          </note>
          <note>
            Lop Nor i Kina eller i Polynesien. Alla partier i svenska riksdagen
            lämnar i dag sin deklaration mot kärnvapen. Vi riksdagsledamöter
            kan gå ett steg längre genom att ingå i det nya nätverket Parlamentariker
            för en kärnvapenfri värld. Jag har lagt ut listor nere vid informationsdisken.
            Jag hoppas att ni skriver på, så att vi i alla sammanhang kan
            agera för att kärnvapen skall avskaffas.
          </note>
          <note>
            Miljöpartiet anser att de som utför kärnvapenproven visar ett
            förakt inte bara mot den befolkning som bor i de drabbade områdena,
            utan också mot vår planet och mot kommande generationer. Oskyldiga
            människor drabbas av sjukdomar relaterade till radioaktivitet.
            Den orsakar förgiftat vatten och förgiftad mat. Ekologisk katastrof
            är ett faktum varhelst kärnvapen, uranbrytning eller kärnkraftsolyckor
            sker.
          </note>
          <note>
            Kärnkraft - kärnvapen är siamesiska tvillingar.
          </note>
          <note>
            En våg av protester har svept över världen mot de franska provsprängningarna,
            inte bara bland politiker utan också bland folk i gemen. Även
            vår utrikesminister har kritiserat Frankrike för att Frankrike
            inte inväntat kommissionens ställningstagande till om kärnvapenproven
            bryter mot Euratomavtalet.
          </note>
          <note>
            Samtidigt kan man läsa i utländsk press, Independent, om ett
            hemligt diplomatiskt memorandum mellan Jacques Santer och president
            Chirac som säger att kommissionen inte skall använda EU-lagen
            för att föra ärendet vidare till Europadomstolen.
          </note>
          <note>
            EU:s tre experter som skickades till Mururoa för att studera
            effekten av provsprängningarna hann bara vända ryggen till innan
            den andra sprängningen utfördes. Att experterna dessutom inte
            fått granska mätutrustningen på Mururoa och förbjudits att besöka
          </note>
          <note>
            Fangataufa och Faaa bekräftar bara president Chiracs cynism och
            maktfullkomlighet.
          </note>
          <note>
            Själv blev jag och sju andra parlamentariker erbjudna att åka
            på sightseeing på Mururoa. När vi begärde att först bli befriade
            från vår fångenskap och få tillbaka våra pass nekades vi detta.
            Motivet var att vi då skulle kunna begära att få se sådant som
            de inte ville visa oss.
          </note>
          <note>
            De franska kärnvapenproven, som utförs på andra sidan jordklotet,
            hos det polynesiska folket, berör
          </note>
          <note>
            Sverige direkt, eftersom vårt land tillsammans med
          </note>
          <note>
            Frankrike ingår i den europeiska unionen. Vi riksdagsledamöter,
            EU-parlamentariker och regeringsmedlemmar har en skyldighet att
            stoppa president
          </note>
          <note>
            Chirac och hans kolonialism. Franska Polynesien är en del av
            EU, liksom Sverige.
          </note>
          <note>
            De franska kärnvapenproven tyder på arrogans.
          </note>
          <note>
            Proven är en skymf mot befolkningen i Stilla havet och hör inte
            hemma i en demokrati. Överlevande från
          </note>
          <note>
            Hiroshima och Nagasaki kan fortfarande vittna om det helvete
            som drabbade dem en augustidag för 50 år sedan. Det vore betydligt
            bättre för prestigen om president Chirac svalde sin stolthet och
            började stödja ett avtal om totalt provstopp i stället för att
            undergräva det.
          </note>
          <note>
            Vi i Sverige kan göra så mycket mer. Därför uppmanar jag och
            Miljöpartiet vår regering att agera ännu mer kraftfullt genom
            att avbryta svenska kontrakt med den franska militära industrin,
            inte tillåta besök av general Monchal, lyfta upp Franska Polynesien
            på
          </note>
          <note>
            FN:s dagordning, m.m. Vi måste tillsammans hjälpas åt att trycka
            på Frankrike att stoppa de återstående planerade kärnvapensprängningarna
            för att leva upp till artikel 6 om avrustning i icke-spridningsavtalet.
          </note>
          <note>
            Biologiska och kemiska vapen är förbjudna. Det är hög tid att
            förbjuda kärnvapen.
          </note>
          <note>
            Anf. 7 ALF SVENSSON (kds)
          </note>
          <note>
            Fru talman! Europa står inför den största utmaningen sedan andra
            världskriget, att se till att de nationer som i decennier terroriserats
            av kommunismens och lögnens hantlangare får uppleva vad respekt
            för människovärdet, frihet och demokrati står för. Vi måste sträva
            efter ett samlat Europa.
          </note>
          <note>
            Inget land kan svära sig fritt från sitt ansvar att främja freden.
            Det europeiska samarbetet måste vara baserat på lyhördhet för
            människors längtan efter en tryggad framtid.
          </note>
          <note>
            I detta läge riskerar Frankrikes president Jacques
          </note>
          <note>
            Chirac genom de återupptagna kärnvapenproven att uppamma gamla
            motsättningar mellan Europas resursstarka länder, motsättningar
            som präglat Europas historia ända fram t.o.m. andra världskriget.
            Den vilja till gemenskap och ömsesidig respekt för varandra som
            vi kristdemokrater så innerligt hoppas skall bli den framtida
            europeiska färdriktningen vänder
          </note>
          <note>
            Frankrikes president nu ryggen. Om den franske presidentens nonchalans
            inför omvärldens protester medverkar till att Europa åter faller
            sönder i rivaliserande nationalstater tar han på sig ett ansvar
            som ingen statschef, ingen nation mäktar bära.
          </note>
          <note>
            Ju längre bort från andra världskriget vi kommer, desto lättare
            blir det för nationer att skaffa sig kärnvapen. Ju längre bort
            från Hiroshima och Nagasaki vi kommer, desto svårare blir det
            att förstå och komma ihåg atombombernas fasor. Vi bävar för en
            utveckling där allt fler stater skaffar sig kärnvapen. Det finns
            all anledning att påpeka att Frankrikes agerande riskerar provstoppsavtalet.
          </note>
          <note>
            Vi måste alla tillsammans göra allt vi kan för att få
          </note>
          <note>
            Frankrikes president att ta sitt förnuft till fånga. Därför uppmanar
            vi kristdemokrater Sveriges regering att verka för att Europadomstolen
            prövar om Frankrike brutit mot Euratomfördragets artikel 34, som
            säger att innan farliga experiment sker bör kommissionens åsikter
            efterhöras och medgivande ges. Eftersom
          </note>
          <note>
            Frankrike har skrivit under Euratomfördraget borde förslaget
            rimligtvis kunna tillämpas.
          </note>
          <note>
            Det är utomordentligt viktigt att Sveriges regering ger klara
            signaler och kräver att kommissionen undersöker om Frankrike brutit
            mot ett tidigare accepterat fördrag. Låt oss hoppas att den svenska
            regeringen tar chansen att visa att Sveriges medlemskap i EU är
            ett verktyg för att skapa en bättre och säkrare värld.
          </note>
          <note>
            Anf. 8 TALMANNEN
          </note>
          <note>
            Sedan samtliga partiers representanter nu redovisat sin syn på
            provsprängningar av kärnvapen framstår det tydligt att den svenska
            riksdagen enstämmigt kräver att samtliga länder skall medverka
            till att NPT-
          </note>
          <note>
            avtalet kan fullföljas, till att fullständigt provstoppsavtal
            skall kunna slutas och en kärnvapennedrustning genomföras.
          </note>
          <note>
            Vi övergår nu till nästa avsnitt av den allmänpolitiska debatten,
            som handlar om Sverige och EU. Reglerna för debatten framgår av
            talarlistan.
          </note>
          <note>
            Sverige och EU
          </note>
          <note>
            Anf. 9 GÖRAN LENNMARKER (m)
          </note>
          <note>
            Fru talman! Svenska folkets beslut för elva månader sedan var
            ett klokt beslut. Det var viktigt att vi hade en folkomröstning
            så att beslutet fick en bred folklig förankring. Det skall vi
            vara särskilt tacksamma för efter valet till Europaparlamentet.
            Nu är vi med, och nu är det viktigt att vi ser hur EU skall utvecklas
            i framtiden.
          </note>
          <note>
            Vi moderater ser fem viktiga handlingslinjer för de närmaste
            fem tio åren.
          </note>
          <note>
            Den första punkten är naturligtvis att den historiska möjligheten
            att ena hela Europa tas till vara.
          </note>
          <note>
            Den andra punkten är att skapa en effektiv och i ordets verkliga
            betydelse gemensam utrikes- och säkerhetspolitik, som med kraft
            kan förhindra att det kommer ett nytt Sarajevo. Det är mer samarbete
            som behövs, inte mindre.
          </note>
          <note>
            Den tredje punkten är att EU behöver utveckla sin förmåga att
            lösa gemensamma problem, som bäst löses på europeisk nivå. Kampen
            mot knark, den internationella brottsligheten, terrorismen och
            de gränsöverskridande miljöföroreningarna är uppenbarligen viktiga
            uppgifter för EU. Det behövs också en gemensam flyktingpolitik,
            både för att göra flyktingmottagandet effektivare och för att
            dela på bördorna.
          </note>
          <note>
            Helst skall vi också försöka få till stånd en gemensam, restriktiv
            narkotikapolitik över hela Europa. Det kan bli en uppgift som
            tar lång tid. Inte desto mindre är den viktig.
          </note>
          <note>
            Den fjärde punkten är att skapa ett dynamiskt Europa med en god
            och uthållig tillväxt, låg inflation, låg arbetslöshet och sunda
            offentliga finanser.
          </note>
          <note>
            Den femte punkten är att se till att EU är en stark men avgränsad
            union, som koncentrerar sig på de offentliga angelägenheter som
            bäst kan skötas på europeisk nivå.
          </note>
          <note>
            När Västeuropas starka samarbete startades efter andra världskriget
            ledde detta till en unik period av fred, frihet och välstånd i
            Europa.
          </note>
          <note>
            Nu har vi en historisk chans att utvidga samarbetet till de nya
            demokratierna i Central- och Östeuropa.
          </note>
          <note>
            Det skall vi göra, inte för att vara generösa, utan för att EU
            står öppet för alla Europas folk som bekänner sig till samma ideal,
            som det står formulerat i Romtraktatet. Det är helt enkelt vår
            skyldighet att öppna samarbetet för de nya demokratier som vill
            vara med.
          </note>
          <note>
            Historiens dom kommer att bli hård över vår generations politiker
            om vi inte kan axla det ansvar som krävs av just oss.
          </note>
          <note>
            Efter det första världskriget verkade den eviga freden möjlig.
            Men det fanns inget fast och förpliktande samarbete. Nationernas
            förbund, som det hette då, var ett slags vackert-väder-organisation.
            Den fungerade bra när alla var överens men sämre när spänningar
            uppstod.
          </note>
          <note>
            När påfrestningarna kom under mellankrigstiden agerade länderna
            egoistiskt. Tullmurarna höjdes mot grannländerna. Man konkurrerade
            om att devalvera valutorna för att vinna exportfördelar. Det blev
            en accelererande spiral av ökade handelshinder och ökad arbetslöshet.
            Massarbetslösheten blev ett faktum.
          </note>
          <note>
            Kommunismen, fascismen och nationalismen växte sig starka, och
            det blev som vi minns en katastrof.
          </note>
          <note>
            Också i vårt grannskap, här kring Östersjön, såg det ljust ut
            för 70 år sedan. Finland, Estland, Lettland och Litauen liksom
            Polen hade blivit självständiga.
          </note>
          <note>
            De två stormakterna, Tyskland och Ryssland, var försvagade av
            krig och revolution.
          </note>
          <note>
            Nu, 70 år senare, ser läget åter ljust ut. Men till skillnad
            från då finns det nu ett fast och förpliktande europeiskt samarbete.
            Det är den historiskt sett stora skillnaden i Östersjöområdet
            mellan då, för 70 år sedan, och i dag. Fyra av Östersjöns grannstater
            -
          </note>
          <note>
            Finland, Sverige, Danmark och Tyskland - är redan medlemmar av
            EU. Fyra andra länder - Estland,
          </note>
          <note>
            Lettland, Litauen och Polen - är på väg in i ett kraftfullt samarbete,
            med sikte på medlemskap. Den nionde staten, Ryssland, sluter ett
            interimsavtal och kommer i framtiden att ha ett s.k. partnerskaps-
            och samarbetsavtal, som också kan växa sig starkare.
          </note>
          <note>
            Det är just det här som Europasamarbetet faktiskt handlar om:
            att se till att vi i Europa har ett fast och förpliktande samarbete
            som ger en fast grund för frihet, fred och välstånd på hela vår
            kontinent.
          </note>
          <note>
            Jag tycker att det är beklagligt att de som företräder nej-sidan
            i Europadebatten nästan aldrig talar om det här. Det här försvinner
            för mera närliggande frågor.
          </note>
          <note>
            Jag vill fråga företrädarna för Vänsterpartiet och
          </note>
          <note>
            Miljöpartiet: Skall vi gå tillbaka till den situation vi hade
            med ofta svaga nationalstater, som agerade var och en för sig,
            med den historiska erfarenhet vi har i
          </note>
          <note>
            Europa av detta förfärliga tillstånd? Det är faktiskt ett svar
            som jag tror att ni är skyldiga att ge.
          </note>
          <note>
            Sveriges förra regering ingick våren 1992 ett frihandelsavtal
            med de tre baltiska länderna. Finland och Norge följde efter.
            I vår medlemsansökan till EU
          </note>
          <note>
            krävde vi att EU skulle göra detsamma när Sverige gick med, och
            så skedde också. Redan ett halvår efter vårt inträde var det klart
            med ett Europaavtal med
          </note>
          <note>
            Estland, Lettland och Litauen. Det är en mycket viktig framgång
            för svensk utrikespolitik, kanske en av de viktigaste under efterkrigstiden.
          </note>
          <note>
            Estlands, Lettlands, Litauens och Polens delaktighet i Europasamarbetet
            och deras framtida medlemskap innebär en stabilisering av Östersjöområdet,
            vars betydelse för Sveriges framtida säkerhet inte kan överskattas.
          </note>
          <note>
            Därför är det viktigt att Sverige som EU-medlem har möjlighet
            att agera för detta.
          </note>
          <note>
            Jag har återigen en fråga till företrädarna för de partier som
            vill att Sverige skall ta sig ur samarbetet:
          </note>
          <note>
            Hur skall Sverige kunna agera kraftfullt för ett fast samarbete
            i Östersjöregionen om Sverige skall ta sig ur EU? Det finns ingen
            logik i att vi själva skall stå utanför om vi skall arbeta för
            andras inträde.
          </note>
          <note>
            Fru talman! Det är viktigt att arbeta för att främja ett dynamiskt
            Europa, ett Europa som växer och utvecklas. Därför måste den inre
            marknaden fullföljas.
          </note>
          <note>
            EU måste bli öppnare mot omvärlden. En gemensam valuta av god
            "kvalitet" är också av stort värde, inte minst för Sverige, med
            vår historia av devalveringar.
          </note>
          <note>
            Sverige stod utanför EU under lång tid, men vår ekonomiska utveckling
            var inte särskilt framgångsrik.
          </note>
          <note>
            Efter att ha legat i den europeiska toppen blev Sverige ett mediokert
            land ur ekonomisk synpunkt. I stället för att utvecklas genom
            högre produktivitet sänkte vi våra reallöner jämfört med omvärlden
            - helt enkelt en form av social dumpning. Sverige har blivit förknippat
            med låga reallöner och hög arbetslöshet.
          </note>
          <note>
            Om de gångna decenniernas relativa utveckling i
          </note>
          <note>
            Sverige skulle få fortsätta skulle vi om 5- 15 år bli ett av
            Västeuropas fattigaste länder. Även om huvudorsaken till detta
            var den inhemska politiken var nog priset för att stå utanför
            EU större än vad vi själva har insett.
          </note>
          <note>
            Men nu är vi med, och nu ser EU-medlemskapet ut att bli en succé.
            Under det första halvåret av medlemskap har Sveriges ekonomi växt
            med ca två procentenheter mer än vad som tidigare förväntats.
            Redan första året skulle det svenska folkhushållet få över
          </note>
          <note>
            30 miljarder kronor mer. Trots medlemsavgiften stärks de offentliga
            finanserna redan första året, tack vare EU.
          </note>
          <note>
            Nu skall man inte vara så snabb att dra de här slutsatserna.
            Det har ju bara gått ett halvår. Vi vet dessutom att ekonomisk
            utveckling hänger samman med andra saker. Konjunkturerna går upp
            och ner, både i och utanför EU. Skall vi vara riktigt seriösa
            skall vi nog utvärdera EU-medlemskapets effekt på ekonomin först
            efter en hel konjunkturcykel, dvs. kanske om fem år, eller så.
          </note>
          <note>
            Men en slutsats kan vi dra redan i dag. Det är att nej-partiernas
            påståenden om förluster till följd av
          </note>
          <note>
            EU-medlemskapet inte alls bygger på någon saklig grund. Hittills
            finns det ingenting som pekar i den riktningen.
          </note>
          <note>
            Jag tycker det vore på sin plats om Vänsterpartiets och Miljöpartiets
            representanter nu bad om ursäkt för de här felaktiga påståendena.
            Jag tänker särskilt på alla de offentliganställda som har skrämts
            av att EU-
          </note>
          <note>
            medlemskapet skulle innebära negativa effekter på de offentliga
            finanserna. Jag tycker faktiskt att man har skyldighet att be
            om ursäkt för detta.
          </note>
          <note>
            Snabb tillväxt är bra för att skapa nya jobb, nya företag och
            därmed minska arbetslösheten. Men det räcker inte. Vissa länder
            som haft en god tillväxt under lång tid har likväl haft svårt
            att få ned en bestående hög arbetslöshet. Även arbetsmarknaden
            måste fungera. I många länder är den så "stel" att unga, lågutbildade
            och redan arbetslösa har svårt att komma in. Arbetsmarknadens
            funktionssätt varierar mellan
          </note>
          <note>
            EU:s medlemsländer. Det är också en av orsakerna till att arbetslösheten
            varierar så kraftigt mellan medlemsländerna. Arbetsmarknadspolitik
            och liknande är ju i allt väsentligt nationella frågor.
          </note>
          <note>
            Men EU har i sin prioritering av kampen för att få ned arbetslösheten
            utarbetat rekommendationer som medlemsländerna enats om att följa
            i sin nationella politik. Det startade med den s.k. Delorsrapporten,
            och det bekräftades senast vid toppmötet i Essen i december förra
            året.
          </note>
          <note>
            Därför har det väckt en sådan förvåning och misstänksamhet när
            den svenska regeringen verkar nonchalera programmet i viktiga
            avseenden och i stället presenterar planer på någonting som kallas
            sysselsättningsunion. Regeringen har ökat löneskatterna, inte
            minskat dem, och återreglerat arbetsmarknaden, inte gjort den
            mer smidig.
          </note>
          <note>
            Jag vill fråga Mats Hellström: Vore det inte bättre att den svenska
            regeringen helhjärtat slöt upp bakom
          </note>
          <note>
            EU:s program för ökad tillväxt, konkurrenskraft och fler jobb
            i stället för att försöka göra en manöver som uppfattas som en
            divisionsmanöver?
          </note>
          <note>
            Anf. 10 HELENA NILSSON (c)
          </note>
          <note>
            Fru talman! EU-kommissionens ordförande
          </note>
          <note>
            Jacques Santer har varit mycket tydlig i fråga om den stora utmaning
            för Europasamarbetet som 1996 års regeringskonferens innebär.
            Han har vid flera tillfällen varnat för att vi nu håller på att
            upprepa misstagen från Maastricht. EU får inte uppfattas som -
            eller ännu värre utvecklas till - ett projekt för politiker och
            byråkrater. Detta skulle vara förödande för den folkliga legitimiteten.
            Resultatet av 1996 års regeringskonferens måste bli sådant att
            vi i en folkomröstning kan få medborgarnas förtroende för fortsatt
            samarbete. Vi har inte - och får inte ha - mer bråttom än att
            varje steg på EU-samarbetets väg måste ske med eftertanke.
          </note>
          <note>
            Fru talman! Resultatet av Europaparlamentsvalet bör vara en väckarklocka
            för oss politiker. Vi har inte förmått att förklara den styrka
            som EU-medlemskapet innebär för Sverige. Vi som i samband med
            folkomröstningen förra hösten drev på för svenskt medlemskap och
            alltjämt tror på EU-samarbetets möjligheter måste återkommande
            redovisa värdet av medlemskapet. Det går inte att sträcka vapen
            inför fanatiska EU-
          </note>
          <note>
            motståndare, som gör sitt bästa för att misskreditera
          </note>
          <note>
            EU och som inte respekterar folkomröstningens resultat.
          </note>
          <note>
            Valrörelsen inför EU-parlamentsvalet var i ett avseende positiv
            - den handlade faktiskt om Europafrågorna. De farhågor som inledningsvis
            framfördes om att inrikespolitiken skulle dominera kom på skam.
          </note>
          <note>
            Partierna gav klargörande besked. Centerpartiets Njaparoll häcklades
            inledningsvis, men för den som öppnade och läste vår valpraktika
            fanns klara besked på vad vi tyckte i olika frågor. I de flesta
            frågor säger vi ja, i några nej - jag återkommer till detta.
          </note>
          <note>
            Centerpartiet prioriterar tre frågeställningar inför regeringskonferensen:
            utvidgningen österut, miljöfrågorna och ökad decentralisering
            genom maktspridning och insatser för att stärka regionerna i Europa.
          </note>
          <note>
            Utvidgningen österut till Central- och Östeuropa och till de
            baltiska staterna och också till Cypern och
          </note>
          <note>
            Malta är av avgörande betydelse för freden och säkerheten i Europa.
            Utvidgningen är hela Europasamarbetets största utmaning de kommande
            åren.
          </note>
          <note>
            Denna utvidgningsprocess får inte fördröjas av villkor på att
            EU-samarbetet först genomgår omfattande förändringar. Utvidgningen
            österut tas ibland till intäkt för såväl kraftiga nedskärningar
            av EU:s gemensamma jordbrukspolitik, CAP, som regionalpolitiken
            och inskränkningar av EU-demokratin genom avskaffad vetorätt,
            större makt för stora stater, färre arbetsspråk och inskränkningar
            av det roterande ordförandeskapet.
          </note>
          <note>
            Centerpartiet delar åsikten att en jordbruksreform är nödvändig.
            Detta verkar samtliga svenska partier vara eniga om. Reformeringen
            av jordbrukspolitiken skall emellertid bedömas utifrån sina egna
            problem och möjligheter. Man får inte ställa orealistiska krav
            när det gäller takten i genomförandet eller villkora en östutvidgning
            med att EU:s gemensamma jordbrukspolitik, CAP, först måste reformeras.
            Det är fel tänkt.
          </note>
          <note>
            Detsamma gäller kraven på en åternationalisering av jordbruket.
            En sådan lösning skulle bara innebära att vissa länder kommer
            att stödja det egna jordbruket med ännu större subventioner. Vi
            skulle åter få se protektionistisk fingerfärdighet utvecklas på
            jordbruksområdet. Det är inte heller rimligt att diskutera ett
            EU-medlemskap utan en jordbrukspolitik för Östeuropa, i avvaktan
            på en reform. Jordbruket mår bra av en vidgad inre marknad, och
            det är några länder som är betjänta av stöd för att förändra sin
            jordbruksproduktion.
          </note>
          <note>
            Min slutsats är därför att de svenska partierna bör söka en gemensam
            hållning i fråga om en reformerad men gemensam jordbrukspolitik.
            Vi har i vårt land goda erfarenheter av den avreglering av jordbruket
            som inleddes 1990, och den svenska modellen för avreglering röner
            stort intresse inom EU. Genom en svensk samsyn på reformeringen
            av CAP, med utgångspunkt i den svenska avregleringen, har vi goda
            förutsättningar att lotsa en jordbruksreform flera steg framåt.
            Centerpartiet var navet i den svenska avregleringen, och vi är
            villiga att ta ansvar för en avreglering också i Europa.
          </note>
          <note>
            Sverige bör känna ett särskilt ansvar för Baltikums möjligheter
            till EU-medlemskap i utvidgningsfasen.
          </note>
          <note>
            Tyvärr blottlade kampanjen inför Europaparlamentsvalet ett skrämmande
            ointresse för balternas strävan till EU-medlemskap bland företrädare
            som röstade nej i folkomröstningen. Jag vill för Centerpartiets
            del vara mycket tydlig i budskapet till Baltikums folk: Centerpartiet
            kommer att vara pådrivande nationellt och i
          </note>
          <note>
            EU-parlamentet i EU:s utvidgningsprocess. Budskapet är att en
            breddning av EU-samarbetet är viktigare än en fördjupning.
          </note>
          <note>
            Fru talman! Europasamarbetet skall utvecklas till ett effektivare
            instrument för att hindra försurande utsläpp och andra gränsöverskridande
            föroreningar.
          </note>
          <note>
            Centerpartiets offensiva miljöpolitik med hjärtefrågor som kretslopp,
            koldioxidskatt, skatteväxling, förnybara energikällor, stöd till
            alternativa drivmedel och kärnkraftsavveckling tar vi med oss
            i Europapolitiken.
          </note>
          <note>
            EU måste utnyttjas för att skärpa utsläppsnormerna i Europa till
            nivåer som naturen långsiktigt tål.
          </note>
          <note>
            Som Europaparlamentet beslutat måste kommissionen nu ta fram
            ett förslag till koldioxidskatt som kan införas i alla medlemsländer.
          </note>
          <note>
            Regionalpolitiken måste också ändras så, att EU
          </note>
          <note>
            inte som i dag koncentrerar kraften till några storskaliga prestigeprojekt
            som Öresundsbron utan i stället förmår stödja småföretagande,
            miljöinvesteringar och en utbyggnad av den elektroniska infrastrukturen
            i hela Europa. En sådan förändring av EU:s strukturpolitik skulle
            gynna miljön men också stimulera en hållbar utveckling i Europas
            alla regioner.
          </note>
          <note>
            Centerpartiet är det svenska parti som med störst trovärdighet
            kan driva miljöpolitik i EU. Den som skyr EU-samarbetet och aktivt
            strävar att lämna sällskapet kan inte heller räkna med att få
            något inflytande över besluten eller i debatten.
          </note>
          <note>
            De partier som i valrörelsen talade sig varma för miljöarbete
            på europeisk nivå måste också bedömas utifrån deras ambitionsnivå
            i Sverige. Då inser väljarna att partier som tvekar eller ryggar
            inför skatteväxling och en koldioxidskatt i Sverige kommer att
            vara lika räddhågsna och viljelösa i det europeiska samarbetet.
          </note>
          <note>
            Jag vill ställa en konkret fråga till regeringen. Vi har fått
            till oss regeringens lilla röda dokument om de svenska principiella
            intressena inför regeringskonferensen 1996. Där finns inte ett
            ord om miljöarbetets betydelse. Varför inte det?
          </note>
          <note>
            För att stärka det mellanstatliga perspektivet och öka effektiviteten
            samt för att ge medborgarna tilltro till EU-projektet måste vi
            hitta en fungerande närhetsprincip. Centerpartiet kräver därför
            - det är fler partier i Sverige som gör det - att vi kommer fram
            till en gemensam tolkning av den s.k. subsidiaritetsprincipen.
            Det är också viktigt att se till att de regler och bestämmelser
            som inte fyller kraven på närhetsprincipen utgår, att vi försöker
            rensa bort det som upplevs som otympligt och detaljreglerande.
            I stället skall vi försöka få tid att ägna oss åt de viktiga frågorna.
            För
          </note>
          <note>
            Centerpartiets del är det utvidgningen till Central- och
          </note>
          <note>
            Östeuropa inklusive Baltikum, Cypern och Malta, de viktiga gränsöverskridande
            miljöfrågorna, som kräver överstatliga beslut, och inte minst
            en fördjupning av demokratin så att EU-medborgarna känner att
            de har möjlighet till inflytande och påverkan för att forma
          </note>
          <note>
            Europas framtid inom samarbetets ram.
          </note>
          <note>
            Anf. 11 BO KÖNBERG (fp)
          </note>
          <note>
            Fru talman! I den nyss avslutade valrörelsen förde
          </note>
          <note>
            Folkpartiet liberalerna fram ett enkelt och tydligt budskap:
            EU är till för att lösa gränsöverskridande problem, och det skall
            vi göra tillsammans i Europa.
          </note>
          <note>
            Övriga frågor skall vi klara i de olika länderna på de nivåer
            vi där väljer.
          </note>
          <note>
            Den största och viktigaste gränsöverskridande frågan är förstås
            freden. Därför är den uppgift som står över alla andra uppgifter
            i Europasamarbetet den att se till att vi underlättar freden i
            Europa. Det finns många aspekter på detta. Jag tänkte nämna två:
            Den ena gäller östutvidgningen och den andra gäller den gemensamma
            utrikes- och säkerhetspolitiken.
          </note>
          <note>
            Den historiska uppgift som dagens politiker i Europa står inför
            är att fatta de beslut som behövs för att föra samman Europas
            två halvor. Den delning som andra världskriget och den efterföljande
            sovjetiska ockupationen av östra Europa ledde till måste vår generation
            sätta punkt för.
          </note>
          <note>
            EU är en union för europeiska demokratier. EU:s nuvarande 15
            medlemsländer måste därför vara positiva till ansökningar från
            de baltiska länderna, länderna i centrala Östeuropa samt Cypern
            och Malta.
          </note>
          <note>
            Uppgiften måste vara att underlätta för dessa att bli medlemmar
            i samma Europa som vi andra. Om EU
          </note>
          <note>
            klarar detta fördubblas nästan antalet medlemsländer, och det
            bör enligt vår uppfattning ske under de närmaste tio åren. I en
            senare omgång bör också ett demokratiskt Turkiet och demokratiska
            stater i Exjugoslavien och i den europeiska delen av det forna
            Sovjetunionen ges möjlighet att bli medlemmar.
          </note>
          <note>
            Att göra Europa helt borde vara en okontroversiell uppgift i
            Sverige. Tyvärr är det inte så. De två nejpartierna, Miljöpartiet
            och Vänsterpartiet, vill naturligtvis inte att andra länder skall
            bli medlemmar i ett
          </note>
          <note>
            EU som de hävdar att Sverige bör lämna, vilket de vunnit många
            röster på. Och även om Socialdemokraterna säger nästan samma sak
            som vi i Folkpartiet om det önskvärda i att östutvidgningen klaras
            av, är det osäkert om detta så splittrade parti kommer att orka
            med att driva de förändringar av dagens EU som kommer att krävas
            för att göra Europa helt.
          </note>
          <note>
            Det kommer att krävas mycket av ansökarländerna för att de skall
            klara villkoren för att bli medlemmar.
          </note>
          <note>
            Men det kommer också att krävas mycket av de nuvarande medlemmarna
            för att kunna ta emot ett dussintal nya medlemmar. Det gäller
            en reformering från grunden av EU:s jordbrukspolitik och regionalpolitik,
            och det gäller betydande förändringar av EU:s institutioner och
            regelsystem. De regler som skapades för sex medlemmar i slutet
            av 1950-talet kommer inte att fungera för 27 medlemmar i början
            av nästa årtionde.
          </note>
          <note>
            Sverige behöver en rejäl debatt för att kunna bidra till den
            historiska uppgift som östutvidgningen innebär vid nästa års regeringskonferens.
            Den socialdemokratiska regeringen har hittills inte klarat den
            uppgiften och förefaller inte klara den under de närmaste månaderna.
            Det senaste och tydligaste tecknet på detta är att regeringen
            inte ens lyckats att i tid till riksdagen lämna sitt förslag till
            svensk Europapolitik.
          </note>
          <note>
            Om östutvidgningen är den helt dominerande frågan för oss i Folkpartiet
            liberalerna, är det också viktigt enligt vår mening att få till
            stånd en fungerande gemensam utrikes- och säkerhetspolitik, baserad
            på att inget land skall kunna bromsa alla de andra länderna. Samtidigt
            skall det land som vill avstå från att delta i konkreta åtgärder
            ha möjlighet att stå utanför.
          </note>
          <note>
            Det kanske tydligaste exemplet, vid sidan av freden, på gränsöverskridande
            problem i vår världsdel är förstås miljöproblemen. Vi har i Sverige
            varit utomordentligt duktiga under de senaste 15 åren på att minska
            svavelutsläppen. Vi har minskat dem med bortemot fyra femtedelar
            inom en 15-årsperiod. Samtidigt har effekten i vår egen luft varit
            kanske bara en femtedel och det beror förstås på att en stor del
            av miljöförstöringen i form av svavelnedsläpp kommer från andra
            länder.
          </note>
          <note>
            Det finns inget organ som kan fatta beslut om de engelska skorstenarna
            annat än det engelska parlamentet, om man inte fattar gemensamma
            beslut i Europa. Därför borde förstås alla miljövänner vara några
            av dem som står längst fram i kampen för ett förbättrat Europasamarbete
            med effektiva metoder. EU är den organisation som kan göra det.
          </note>
          <note>
            Jobben är inte lika tydligt en gränsöverskridande fråga, men
            det finns flera punkter där vi kan underlätta för att skapa jobb
            i vårt land genom ett förbättrat
          </note>
          <note>
            EU-samarbete. Det kanske tydligaste exemplet är frågan om koldioxidskatt,
            där i och för sig ansvaret för att fatta beslut vilar på denna
            riksdag, men där problemen skulle bli stora om vi ensamma genomförde
            en grön skatteväxling av den typ som Folkpartiet är för. Där behövs
            åtgärder i samtliga europeiska länder, och där är EU en mycket
            naturlig arena för att få fram beslut.
          </note>
          <note>
            Ett annat område, nu när vi är medlemmar i EU, som skulle kunna
            förbättras genom samarbete i EU är att se till att man har möjlighet
            att lätta på momsen på tjänster i akt och mening att få flera
            jobb inom tjänstesektorn. Tyvärr har den socialdemokratiska regeringen
            gång på gång sagt nej till att driva denna fråga inom EU.
          </note>
          <note>
            Om EU då är till för de gränsöverskridande frågorna är det självklart
            att EU inte är till för de frågor som kan lösas i varje land.
            Den s.k. närhetsprincipen måste skärpas. Vi använde en betydande
            del av valrörelsen för vår egen del att peka på olika frågor som
            självklart är frågor för Sverige. Några är ganska oomstridda -
            vi skall bestämma om sjukvården i Sverige och vi skall bestämma
            hur vi skall ha det med arbetslöshetsförsäkring och pensioner
            i Sverige i debatten här.
          </note>
          <note>
            På andra punkter är säkert många negativa till resultaten av
            de beslut som fattats, om det nu gäller färdskrivare på Norrtäljebussar
            eller storleken på jordgubbar. Problemet är bara att man inte
            tillräckligt ofta går till botten med varför det blir en färdskrivare
            på Norrtäljebussen med det regelsystem som finns inom EU.
          </note>
          <note>
            Vi valde att exemplifiera det här med onödiga beslut på hög nivå
            med jordgubbarna. Efter valet skickar man nu signaler, om man
            får tro massmedierna, från
          </note>
          <note>
            EU att man är beredd att låta Sverige få dispens. Det betyder
            väl att det som vi skrev på våra valplakat, om att i liberalernas
            Europa får jordgubbarna se ut som de vill, skulle åtminstone bli
            att de får se ut som de vill i Sverige, och det är ju alltid ett
            framsteg, även om det kunde ha varit större.
          </note>
          <note>
            Den demokratiska kontrollen är en självklar och viktig uppgift
            för ett liberalt parti att verka för. Vi gör det genom att verka
            för att vi här - i den svenska riksdagen, i den svenska EU-nämnden
            och i de svenska fackutskotten - skall få mer att säga till om
            vad gäller Sveriges position inom EU. Vi gör det också genom att
            verka för mera öppenhet inom EU. Vi har försökt driva den frågan
            i flera olika sammanhang, bl.a. under valrörelsen i debatt med
            statsrådet Mats
          </note>
          <note>
            Hellström, där vi inte tyckte att det var så lätt att få reda
            på vad som verkligen händer i Ministerrådet. Till svar fick vi
            snorkiga kommentarer om telefonnumret till Europainformationen.
            Strax efteråt avslöjades det att det inom Ministerrådet regelbundet
            förekommer tillägg, hemliga sådana, till protokollen från olika
            länder, tillägg som man förvisso inte kan få fram genom att ringa
            något av Mats Hellström anvisat telefonnummer, inte ens hans eget,
            gissar jag. Det kanske vi kan få höra mer om i dag.
          </note>
          <note>
            Öppenhetsfrågorna är alltså centrala och viktiga frågor om vi
            skall ha någon demokratisk kontroll.
          </note>
          <note>
            Möjligheten för medborgare runt om i Europa inom
          </note>
          <note>
            EU att påverka EU hämmas förstås mycket kraftigt om vi inte har
            tillgång till vad som är på gång inom
          </note>
          <note>
            EU och kan kommentera detta.
          </note>
          <note>
            Folkpartiet liberalerna har länge arbetat för mer europeiskt
            samarbete. Vi gjorde det i folkomröstningen och vi gjorde det
            i valet till Europaparlamentet. De ideal vi då kämpade för handlade
            om att gränsöverskridande samarbete skall användas för att lösa
            gränsöverskridande problem, om närhetsprincipen som innebär att
            beslut skall fattas på den lägsta möjliga nivån inom Europa och
            om större kontroll och större öppenhet. Dessa ideal kommer vi,
            fru talman, att fortsätta att arbeta för.
          </note>
          <note>
            Anf. 12 KENNETH KVIST (v)
          </note>
          <note>
            Fru talman! Inför regeringskonferensen anser vi i
          </note>
          <note>
            Vänsterpartiet att det är sju huvudfrågor som regeringen bör
            aktualisera. Jag skall utveckla vår ståndpunkt när det gäller
            två av dessa senare.
          </note>
          <note>
            För det första måste EU grundläggande demokratiseras och göras
            öppnare.
          </note>
          <note>
            För det andra måste tankarna på EMU avvisas, eller så måste Sverige
            åtminstone skaffa sig juridiskt hållbara undantag.
          </note>
          <note>
            För det tredje måste EU förbli strikt civilt, och alltså icke
            blir någon form av militärt samarbete.
          </note>
          <note>
            För det fjärde får EU, eller för den delen
          </note>
          <note>
            Schengenavtalet, icke leda till att en solidarisk flyktingpolitik
            hindras.
          </note>
          <note>
            För det femte får EU-medlemskapet inte skapa regler som försvårar
            kampen mot knark och internationell brottslighet.
          </note>
          <note>
            För det sjätte måste EU-fördragen genomgå en miljörevision med
            inriktning på fastställande av minimikrav när det gäller miljölagar
            och miljöregler.
          </note>
          <note>
            För det sjunde - tvärtemot vad vi som tillvitas här
          </note>
          <note>
            - måste EU förändras så att det underlättar en utvidgning mot
            övriga stater i Europa.
          </note>
          <note>
            Valet till EU-parlamentet blev ett uttryck för besvikelse över
            och en protest mot EU-medlemskapet.
          </note>
          <note>
            Det som kallas nej-sidan och som är en minoritet här i riksdagen
            fick egentligen flest röster i EU-valet och fick representera
            hälften av Sveriges EU-
          </note>
          <note>
            parlamentariker.
          </note>
          <note>
            Valdeltagandet var lågt. Många kände sig oberörda och utanför.
            Kanske tyckte en del att det var för många nyheter i valsystemet.
            Många stannade säkert hemma i protest och missnöje med vad de
            hittills hade erfarit av EU. De som lät bli att rösta i EU-valet
            på grund av sin entusiasm för EU var däremot sannolikt få.
          </note>
          <note>
            Det låga valdeltagandet har sagts vara ett nederlag för demokratin.
            Men det är inte det låga valdeltagandet utan snarare EU-medlemskapet
            i sig som är ett bakslag för demokratin.
          </note>
          <note>
            Valet utgjorde på sitt sätt en dom över EU-
          </note>
          <note>
            projektet. Som detta är uppbyggt är det inte folkens projekt.
            EU har inte vuxit fram från en rörelse bland de europeiska folken.
            Det är i stället en konstruktion så att säga ovanifrån. Det är
            ett eliternas projekt, ett projekt för vissa politiker och byråkrater,
            enligt det citat som Helena Nilsson anförde.
          </note>
          <note>
            Det ligger kanske i sakens natur att internationellt politiskt
            samarbete har ett drag av elitism över sig.
          </note>
          <note>
            Vid internationella fora representeras stater och organisationer
            av väl betrodda och högt uppsatta företrädare: ambassadörer, högre
            tjänstemän, regeringsledamöter osv.
          </note>
          <note>
            Men det är skillnad på ett internationellt samarbete där statens
            självständighet inte väsentligen anfräts och där väljarnas mening
            i sista hand är styrande och en överstatlig organisation där många
            beslut antas av dessa eliter utan möjlighet för väljarna att påverka.
          </note>
          <note>
            Väljarna i ett litet land som vårt kan ju bara byta ut 22 av
            de 626 parlamentarikerna hur kritiska de än skulle vara mot EU-parlamentets
            arbete. Vi är trots allt en liten minoritet i rådet.
          </note>
          <note>
            EU-systemets uppbyggnad innebär att politisk beslutsmakt förskjuts
            från riksdagen, från de folkvalda och därmed från folket till
            organ som väljarna har liten eller ingen insyn i, till kommissionen,
            domstolen,
          </note>
          <note>
            Coreper och allt vad de heter.
          </note>
          <note>
            Besluten fattas av rådet. Men informationen om vad som sägs där
            är väldigt otillräcklig. I endast en mindre del av de rättsakter
            som beslutas får vi veta hur regeringarna konkret ställt sig,
            eftersom den övervägande andelen av lagbesluten framförhandlas
            av ambassadörer inom Coreper.
          </note>
          <note>
            EU innebär att parlamentarismen urholkas. Riksdagen upphör att
            vara lagstiftare på de områden där
          </note>
          <note>
            EU-rätten gäller. Inom EU säger man att de nationella parlamenten
            skall omvandlas från att vara lagstiftande till att vara kontrollerande.
            Men inte heller den kontrollerande funktionen är egentligen utbyggd
            någonstans. För vår egen del har vi inte själva löst detta.
          </note>
          <note>
            EU-nämnden har ju inte etablerat sig som ett reellt samråds-
            eller kontrollorgan. De övriga riksdagsutskotten kommer i otillräcklig
            omfattning in i lagstiftningsarbetet inom EU.
          </note>
          <note>
            Även om vi skulle utveckla riksdagens kontrollfunktion när det
            gäller regeringens och dess tjänstemäns agerande i Bryssel, kan
            denna kontroll inte ersätta den lagstiftande rollen. Valen till
            riksdagen är intressanta och samlar ett stort deltagande därför
            att det är en lagstiftande och beslutande församling som man väljer.
            Men om överstatligheten inom EU ökar riskerar vi att få riksdagsval
            som mest kommer att likna en sorts revisorsval.
          </note>
          <note>
            Tendensen inom EU är nämligen att allt fler beslut skall fattas
            på EU-nivå. EU-parlamentet kräver också ett ökat inflytande över
            lagstiftningsprocessen, vilket riskerar att än mer hota riksdagens
            möjligheter att påverka och därmed också även kontrollera lagstiftningen
            på EU-området.
          </note>
          <note>
            Vi anser därför att det är ett minimikrav att Sverige under den
            stundande regeringskonferensen verkar för att samarbetet blir
            mera mellanstatligt och för att de nationella parlamentens inflytande
            inte ytterligare reduceras.
          </note>
          <note>
            Skall EU-systemet ha en möjlighet att vinna ett folkligt förtroende
            krävs omfattande fördragsändringar som rör EU:s institutioner.
            Det gäller bl.a. att kommissionens initiativmonopol avskaffas
            och att initiativrätt till ny lagstiftning flyttas till de nationella
            parlamenten. Det kräver att en offentlighetsprincip av svensk
            modell inkluderande meddelarfrihet införs i hela EU:s förvaltning
            och i de olika kommittéer som lyder under kommissionen. Öppenheten
            skall vara grundprincip, i synnerhet är detta viktigt vid alla
            förslag till rättsakter.
          </note>
          <note>
            Men det är också viktigt att relationerna mellan
          </note>
          <note>
            EU:s institutioner ses över så att t.ex. den reella politiska
            makt som i dag tillkommer domstolen avgränsas.
          </note>
          <note>
            Om regeringskonferensen leder till att EU mer och mer unioniseras,
            mer och mer utvecklas till en sorts förbundsstat, ja, då är förutsättningarna
            som gällde när en majoritet av de svenska väljarna sade ja till
            EU
          </note>
          <note>
            rubbade. Då krävs det enligt vår mening en ny folkomröstning.
          </note>
          <note>
            En av de frågor som regeringen bör aktualisera på regeringskonferensen
            är EMU. Sverige bör se till att den frågan kommer upp på bordet
            och blir realbehandlad och att EMU omprövas och lyfts ur Romfördraget.
          </note>
          <note>
            Det är gott att den svenska regeringen har lyft fram kampen mot
            arbetslösheten, men att den europeiska monetära unionen garneras
            med allmänna formuleringar om kamp mot arbetslösheten hjälper
            föga. Vi bör i stället utveckla en samarbetsform mellan staterna
            där kampen mot arbetslösheten är det allt överordnade på det ekonomiska
            området.
          </note>
          <note>
            EMU innehåller en målkonflikt mellan dess ensidiga betoning av
            inflationsmålet och kampen mot arbetslösheten. Såväl inflationsmål
            som en stressad neddragning av bruttoskulden kan innebära att
            arbetslösheten kraftigt ökar i Europa. EMU och dess ökade makt
            för centralbankerna - politiskt oansvariga som de skall vara -
            innebär en ytterligare utökning av demokratin och måste därför
            avvisas.
          </note>
          <note>
            Anf. 13 PETER ERIKSSON (mp)
          </note>
          <note>
            Fru talman! Den politiska kartan i Sverige är på väg att förändras.
            Det EU-val som vi nyss har upplevt är bara en pusselbit av många
            i det nya mönster som håller på att växa fram. Den långsiktiga
            utveckling som vi har sett det senaste decenniet och som bl.a.
          </note>
          <note>
            kännetecknas av att mittenpartierna är på väg ut för att ersättas
            av de gröna är inte heller något unikt svenskt fenomen. Vi ser
            samma sak hända såväl i
          </note>
          <note>
            Tyskland, Österrike, Finland som i många andra länder. Den gröna
            rörelsen är en växande rörelse i global skala.
          </note>
          <note>
            Många är naturligtvis besvikna och bittra över att förändringen
            går ut över dem. DN:s ledarsida i söndags med rubriken "Återställ
            politisk jämvikt" är bara ett av många exempel där man nostalgiskt
            blickar tillbaka och där huvudbudskapet är att allt måste få förbli
            vad det alltid har varit.
          </note>
          <note>
            Men det vi ser just nu är en positiv utveckling.
          </note>
          <note>
            Gamla förstelnade organisationer ersätts av moderna partier med
            en levande idéutveckling. Torka och trötthet ersätts av kreativitet
            och en våg av nya idéer.
          </note>
          <note>
            Framför allt kommer dagens stora frågor att få möta den nya tidens
            svar.
          </note>
          <note>
            EU-frågan åskådliggör på ett utmärkt sätt den här processen.
            Decentralisering, nätverk, demokratisk förnyelse och ett globalt
            perspektiv kolliderar med centralisering, byråkrati, hierarkier
            och regionala stormaktsperspektiv med ett förflutet i kolonialmaktstiden
            och det kalla kriget.
          </note>
          <note>
            Federalisterna, stormaktsbyggarna, i den svenska riksdagen har
            lidit ett fruktansvärt nederlag. Men man skall komma ihåg att
            det bara var en rond av många.
          </note>
          <note>
            Nu kommer IGC, den stora regeringskonferensen, som blir avgörande
            för EU:s framtid. Äntligen har federalisterna genom talet om utvidgningen
            fått ett argument för vad de hela tiden önskat, dvs. att göra
            hela EU-samarbetet överstatligt med majoritetsbeslut och mer makt
            för de stora länderna. Betecknande är det bekymrade konstaterande
            som kom från en direktör i kommissionens IGC-grupp när vi häromveckan
            var nere på besök. Han vek pannan i djupa veck och sade: "Hur
            skall vi kunna sälja det här projektet om vi inte har utvidgningen?"
          </note>
          <note>
            Det var en riktig frågeställning. Folken i Europa vill inte ha
            stormakten. Men retoriken och nyspråket bland federalister och
            byråkrater slingrar sig fram på vägar och stigar som blir allt
            smalare, och det blir allt lättare att trilla ned. Det senaste
            jag sett när det gäller det Orwellska nyspråket kom från den välkände
            federalisten Olof Ruin, som nu är i kommissionens sold och som
            spelade en viktig roll för ja-sidan inför folkomröstningen i fjol.
            Han säger i Svenska Dagbladet häromdagen att Sverige framstår
            som överdrivet mellanstatligt fixerat men att småstater snarare
            än stora är betjänta av en ökad grad av gemensamstatlighet, inte
            överstatlighet utan gemensamstatlighet. Det är fyndigt och låter
            så himla gulligt dessutom.
          </note>
          <note>
            Mitt intryck är tvärtom att socialdemokraterna för varje månad
            som går tar små steg mot att överge vetorätten när det gäller
            utrikes- och säkerhetspolitiken. I
          </note>
          <note>
            våras, efter Lena Hjelm-Walléns berörda tal i Bryssel, menade
            både Hellström och Hjelm-Wallén att regeringen i allt väsentligt
            skulle hävda vetorätten. Nu säger de svenska förhandlarna i reflektionsgruppen
            att
          </note>
          <note>
            Sverige förordar en tredje väg, något mitt emellan mellanstatlighet
            och överstatlighet. Kan man få en förklaring? Var står regeringen?
            Det känns som en glidning på ett sluttande plan som slutar med
            att ni överger vetorätten.
          </note>
          <note>
            Till det mest positiva efter EU-valet hör naturligtvis att både
            Moderaterna Socialdemokraterna samt också Centern rört sig åt
            vårt håll och inte längre avvisar en folkomröstning om resultatet
            av regeringskonferensen. Insikten sprider sig väl också om det
            orimliga i att vi skall titta på när danskarna, fransmännen och
            andra avgör vår framtid i nationella folkomröstningar. Om ni har
            något som helst förhoppning om att få med svenska folket på det
            här tåget, måste ni låta människorna vara med och bestämma. I
            dag har ni en möjlighet att ge klara besked. Ställer ni upp på
            en folkomröstning om resultatet av regeringskonferensen?
          </note>
          <note>
            Men de två tyngsta frågorna handlar om säkerhetspolitiken och
            EMU, den ekonomiska monetära unionen.
          </note>
          <note>
            Säkerhetspolitiken i Sverige har blivit ett moras.
          </note>
          <note>
            Vi är varken neutrala eller med i någon allians. Regeringens
            och Centerns upprepande av de gamla formuleringarna låter som
            allt ihåligare mantra för varje gång de uttalas. I längden blir
            det här naturligtvis orimligt. Vi kan inte vara med i en överstatlig
            organisation med gemensam jordbrukspolitik, gemensam handelspolitik,
            gemensamma tullar och yttre gränser och ändå göra trovärdigt att
            vi står utanför alliansen.
          </note>
          <note>
            Om vi dessutom kopplar på en överstatlig utrikes- och säkerhetspolitik
            och en gemensam valuta blir det hela pinsamt, för att inte säga
            direkt farligt.
          </note>
          <note>
            Carlos Westendorp, ordförande i den s.k. reflektionsgruppen,
            skriver i sin rapport att enskilda länder inte måste ställa upp
            på gemensamma militära aktioner men att de måste agera solidariskt
            både politiskt och ekonomiskt.
          </note>
          <note>
            Vi skall alltså finansiera EU:s militära aktioner och ställa
            upp politiskt. Sanningens minut är nära.
          </note>
          <note>
            Antingen måste EU förändras i grunden eller så måste vi gå ur
            den här föreningen, om vi vill bevara alliansfriheten.
          </note>
          <note>
            Något av det mest obegripliga i den här soppan är ändå moderaternas
            agerande. Hur kan de högljutt varna för att ryssen i full stridsmundering
            kan finnas bakom nästa hörn samtidigt som de säger att världen
            har förändrats och att vi därför inte har någon användning av
            neutraliteten?
          </note>
          <note>
            Något man lugnt kan säga är i alla fall att moderaterna inte
            har förändrats.
          </note>
          <note>
            Också när det gäller den ekonomisk-monetära unionen finns en
            växande insikt, som går ända in i regeringen, om att vi har rätt.
            Sverige är en dollarekonomi. Skogen, gruvorna och bilindustrin
            är alla beroende av relationen till den amerikanska dollarn. När
            vi för inte länge sedan hanterade vår växelkurs genom en valutakorg
            hade dollarn dubbel tyngd. Det är naturligtvis livsfarligt att
            knyta en valuta med så starkt dollarberoende till den tyska D-marken.
            Det är märkligt hur en sådan självklarhet har kunnat raderas ut
            ur minnet på så många inom den svenska makteliten.
          </note>
          <note>
            Därför vill jag till Göran Persson och ledamöterna i riksbanksfullmäktige
            säga: Gör inte om samma dumhet en gång till. Knyt inte kronan
            till ERM och
          </note>
          <note>
            EU:s växelkurssystem. Det är bara valutaspekulanterna som blir
            glada över det.
          </note>
          <note>
            I den svenska grundlagen står det att Riksbanken är rikets centralbank
            med ansvar för valuta- och kreditpolitik. Det står också att endast
            Riksbanken har rätt att ge ut sedlar och mynt. Om vi skall gå
            med i
          </note>
          <note>
            EMU krävs det en grundlagsändring. Sveriges riksdag har redan
            uttalat detta när vi beslöt att gå med i unionen.
          </note>
          <note>
            Jag vill ställa ett par direkta frågor till Mats Hellström: Varför
            har ni inte tillsatt någon utredning om hur grundlagen skall ändras?
            När kommer utredningen om grundlagen och EMU? Det är hög tid att
            dra i gång den här processen, om ni inte skall bestämma er för
            att lägga hela frågan om valutaunionen i papperskorgen. Det är
            väl inte så illa att ni i regeringen arbetar på ett sätt att försöka
            kringgå grundlagen?
          </note>
          <note>
            Hur är det med Folkpartiet och EMU? Står Folkpartiet bakom Maria
            Leissners utspel om en folkomröstning? Jag tror att det vore bra
            att få ett klargörande i dag.
          </note>
          <note>
            Tiden håller snabbt på att rinna ut för socialdemokraterna när
            det gäller frågan om valutaunionen. Ni har att välja på att anta
            vårt erbjudande om en folkomröstning eller att tvingas se att
            EMU blir en huvudfråga i valrörelsen 1998.
          </note>
          <note>
            Miljöpartiet föreslår en gemensam folkomröstning vintern 1997/1998
            om både regeringskonferensen och valutaunionen. Jag tycker att
            det borde ses som ett bra erbjudande för socialdemokraterna och
            den bästa chansen för dem att samla ihop sig inför nästa riksdagsval.
          </note>
          <note>
            Anf. 14 HOLGER GUSTAFSSON (kds)
          </note>
          <note>
            Fru talman! Sverige genomgår en omfattande ekonomisk och politisk
            kris. Vårt starka beroende av omvärldens utveckling ledde fram
            till ett svenskt medlemskap i EU. Medlemskapet har ställt åtskilliga
            krav på Sverige men har också lett till en stabilare ekonomisk
            utveckling som gör att vi i dag ser ljus i tunneln.
          </note>
          <note>
            Det är självfallet svårt för svenska folket att skilja på vad
            som är konsekvenser av svenskt medlemskap i
          </note>
          <note>
            EU och vad som är obehagliga konsekvenser av våra egna ekonomiska
            och politiska synder under 70- och
          </note>
          <note>
            80-talen i Sverige. Historien kommer med största sannolikhet
            att visa att EU under denna tid har fått klä skott för alltför
            mycket negativism i svensk politik.
          </note>
          <note>
            Inom loppet av cirka ett år har vi nu tre val bakom oss - val
            som tyvärr präglats av demagogi och populism från flera partier.
          </note>
          <note>
            I riksdagsvalet 1994 lovade Socialdemokraterna svenska folket
            att det skulle slippa undan den obehagliga borgerliga besparingspolitiken.
            Men sanningen blev att den nya regeringen fullföljer besparingsprogrammen
            därför att verkligheten kräver detta.
          </note>
          <note>
            Vid folkomröstningen om EU-medlemskapet i november 1994 lovades
            att EU i sig skulle lösa både ekonomiska problem och sysselsättningsproblem
            för
          </note>
          <note>
            Sverige, vilket naturligtvis inte kommer att ske. EU-
          </note>
          <note>
            medlemskapet kommer att vara en långsiktigt stabiliserande grundfaktor
            för svensk ekonomi som inte kan intecknas på sex-åtta månader.
          </note>
          <note>
            Vid valet till Europaparlamentet den 17 september missbrukar
            Miljöpartiet och Vänsterpartiet den starka negativa opinion som
            finns till svensk krispolitik och den felaktiga koppling som görs
            till Europapolitiken, i syfte att vinna framgång i Sverige för
            sina egna partier, vilket leder till en mycket svag svensk representation
            i Europaparlamentet.
          </note>
          <note>
            Jag vill belysa detta och beklaga att svensk rikspolitik uppenbarligen
            blir alltmer demagogisk och manipulativ. Det är en stor brist
            hos svenska massmedier att inte bättre avslöja detta inför svenska
            folket.
          </note>
          <note>
            Vilka blir konsekvenserna av en sådan politik?
          </note>
          <note>
            1. De svikna socialdemokratiska löftena i riksdagsvalet 1994
            kommer att underminera partiets trovärdighet.
          </note>
          <note>
            2.
          </note>
          <note>
            3. Entusiasternas övertro på EU:s förmåga i folkomröstningen
            1994 kommer att starkt öka den negativa bilden av ett EU som inte
            kommer att motsvara löftena.
          </note>
          <note>
            4.
          </note>
          <note>
            3. Historien kommer också att drabba Miljöpartiet och Vänsterpartiet,
            som mot bättre vetande gjorde valet till Europaparlamentet till
            ett val om ja eller nej till EU, vilket det absolut inte handlade
            om.
          </note>
          <note>
            Fru talman! Det är hög tid att ställa högre krav på ärlighet
            och trovärdighet i svensk politik!
          </note>
          <note>
            Skall vi gå vidare med Europapolitiken genom att framför allt
            begära folkomröstningar på löpande band, vilkas innehåll vi inte
            alls känner till ännu, eller skall vi ägna tiden åt en debatt
            i sakfrågorna för att påverka utvecklingen inom EU? Som fullvärdig
            medlem i EU
          </note>
          <note>
            har Sverige nu ett ansvar för att utforma det Europa som vi vill
            se i vårt närområde på 2000-talet, inte bara att passivt ta ställning
            för eller mot framlagda förslag på EU:s bord.
          </note>
          <note>
            Fru talman! Vi kristdemokrater vill se en situation där vi från
            svensk sida tillsammans med övriga medlemsländer arbetar för följande:
          </note>
          <note>
            Att skapa en bättre situation för våra barn, dvs.
          </note>
          <note>
            genuint långsiktiga värden för vårt land och för andra nationer.
          </note>
          <note>
            Att skapa fred, demokrati, fördjupade mänskliga rättigheter och
            öppenhet bland länderna och mellan länderna.
          </note>
          <note>
            Att skapa en stabil ekonomi och en gemensam välfärdsutveckling.
          </note>
          <note>
            Att skapa en rättvisare fördelning av sysselsättning och social
            trygghet i Sverige och i andra länder.
          </note>
          <note>
            Att gemensamt ta krafttag för en bättre miljö, särskilt med avseende
            på vatten och luft.
          </note>
          <note>
            Att öppna Gemenskapen för de öst- och centraleuropeiska länderna.
            Vid sitt besök i Sverige underströk Estlands president Lennart
            Meri landets syn på
          </note>
          <note>
            EU som garant för Estlands fred och frihet och landets önskan
            om medlemskap i unionen. Detta ställer också krav på Sverige som
            stödland för Baltikum.
          </note>
          <note>
            Att skapa en gemensam flyktingpolitik och ökat ansvar för biståndspolitiken.
          </note>
          <note>
            Fru talman! Med bevarad militär alliansfrihet bör
          </note>
          <note>
            Sverige kunna spela en mycket mer aktiv roll i EU:s utrikes-
            och säkerhetspolitik. Regeringens krav bör vara betydligt djärvare
            vad avser ökat bistånd till demokratiseringsprocesser och stöd
            till utvecklingsländer i tredje världen. Vidare måste handeln
            med dessa länder underlättas genom sänkta tullar.
          </note>
          <note>
            En av grundidéerna med EU som gemensam marknad är fri rörlighet
            för människor, varor, tjänster och kapital. Samtidigt måste vi
            finna metoder för att stoppa terrorism och ekonomisk brottslighet
            av narkotika och vapen. Regeringen bör ta ett initiativ till ett
            fördjupat utredningsarbete inom kommissionen i syfte att nå ett
            polissamarbete som sätter stopp för detta gissel. Som medborgare
            kan vi annars inte acceptera öppna gränser inom EU.
          </note>
          <note>
            Vi kristdemokrater vill fästa uppmärksamheten också på ett annat
            gränsöverskridande
          </note>
          <note>
            "miljöproblem", nämligen de elektroniska mediernas snabba spridning
            av förnedrande pornografi och nedbrytande underhållningsvåld.
            Gemensamma etiska regler bör ge ett skydd mot destruktiv påverkan
            och i stället stödja en positiv kulturell mångfald.
          </note>
          <note>
            Fru talman! Inför regeringskonferensen 1996 vill jag särskilt
            lyfta fram två ytterligare områden som är viktiga för Sverige:
          </note>
          <note>
            1. Att regeringen tillsammans med andra mindre länder inom EU
            skapar en allians till stöd för de små ländernas formella inflytande
            i den nya institutionella beslutsordningen efter 1996. Irland
            har tidigare uttalat ett intresse för ett sådant samarbete med
            övriga små länder. Det gäller bl.a. antalet röster i ministerrådet
            och frågan om huruvida varje land skall få rätt till en egen kommissionär.
          </note>
          <note>
            2.
          </note>
          <note>
            2. Att noga utreda konsekvenserna för Sverige av en gemensam
            valuta. Hur kommer en gemensam valuta att påverka de ekonomiskt
            svaga regionerna i relation till de ekonomiskt starka inom EU?
            Kommer det att uppstå behov av regionalstöd? Kan Sverige förväntas
            bli en svag region på grund av avståndet till centrum av den gemensamma
            marknaden?
          </note>
          <note>
            Detta är frågor som bör besvaras innan vi går till någon folkomröstning.
          </note>
          <note>
            Fru talman! Avslutningsvis vill jag säga följande:
          </note>
          <note>
            Det är många stora förändringar på gång inom EU
          </note>
          <note>
            under de närmaste åren, vilka starkt påverkar Sverige.
          </note>
          <note>
            Som medlem har vi både inflytande och ansvar för hur EU skall
            utformas inför 2000-talet. Ytterst bär riksdagen detta ansvar.
            Därför är det mycket positivt att dagens debatt äger rum, och
            jag hoppas att den återupptas och återupprepas inför de förestående
            förändringsstegen som kommer att ske mycket snart inom EU.
          </note>
          <note>
            Anf. 15 Statsrådet MATS
          </note>
          <note>
            HELLSTRÖM (s)
          </note>
          <note>
            Fru talman! Knappast någon gång i Sveriges politiska historia
            har en så omfattande och djupgående diskussion förts om Europa
            som under de senaste åren. Den har också engagerat mycket stora
            delar av svenska folket. Folkomröstningen föregicks av en kampanj
            som nog blev till en av de största satsningar på folkupplysning
            och folkligt deltagande någonsin i vårt land. Mer än 80 % av väljarna
            deltog, och en majoritet röstade ja till EU-medlemskap.
          </note>
          <note>
            Genom folkomröstningen och inträdet i den Europeiska unionen
            är vårt land nu med i ett spännande och långsiktigt samarbete.
            Tillsammans med övriga folk i Europa skall vi utveckla samarbetet
            för att trygga fortsatt fred, säkerhet och välfärd för de europeiska
            folken. Regeringen avser att bedriva en aktiv och framåtsyftande
            EU-politik och konstruktivt bidra till att forma Europas framtid.
          </note>
          <note>
            Sveriges inträde i EU och regeringens målmedvetna satsning på
            att sanera statsfinanserna - precis som vi sade före valet 1994,
            Holger Gustafsson - har skapat ett förnyat förtroende för Sverige
            i vår omvärld.
          </note>
          <note>
            Vi har en tillväxt som är högre än på tio år, den starkaste ökningen
            av sysselsättningen sedan andra världskriget, sjunkande räntor,
            kraftigt ökade industriiinvesteringar och den högsta ökningen
            av industriproduktionen sedan början av 1960-talet. Samarbetet
            i riksdagen över blockgränserna har gett denna politik en stabil
            grund. Regeringen engagerar sig starkt för att denna positiva
            utveckling skall bestå.
          </note>
          <note>
            Men EU-medlemskapet innebär förändringar, och saneringspolitiken
            leder till påfrestningar för många.
          </note>
          <note>
            EU har fått klä skott för människors missnöje på betydligt fler
            områden än vad som är motiverat.
          </note>
          <note>
            Och mitt i den stora förändringen, innan vi ens har hunnit vänja
            oss vid formerna för vårt medlemskap, höll vi val till Europaparlamentet.
            Det låga valdeltagandet har gett oss en rejäl tankeställare. Men
            med litet perspektiv är det kanske inte så förvånande, trots allt,
            att så få valde att utnyttja sin rösträtt. Man visste att det
            var ett begränsat val. Det handlade om 22
          </note>
          <note>
            svenska platser i det 626 personer starka Europaparlamentet,
            inte om något annat.
          </note>
          <note>
            Fru talman! Det EU som vi nu är medlemmar i har en period av
            stora förändringar bakom sig, inte minst genomförandet av den
            gemensamma inre marknaden, men än större utmaningar ligger framför
            oss. Utvidgningen av medlemskretsen till kanske 27 medlemmar kräver
            att EU:s institutioner anpassas för att kunna fungera i en mycket
            större medlemskrets. En reformering av den gemensamma jordbrukspolitiken
            och strukturfonderna, en ny femårsbudget och den ekonomiska och
            monetära unionen - hur vi tillsammans hanterar de här utmaningarna
            bestämmer mycket av
          </note>
          <note>
            Europas framtid.
          </note>
          <note>
            EU gjorde kriget i Västeuropa omöjligt. Sammanflätningen av de
            europeiska samhällena och ekonomierna gav immunitet mot krig och
            militära konflikter.
          </note>
          <note>
            Medlemskap i EU är också en garanti för demokrati.
          </note>
          <note>
            Diktatorer kan inte längre vrida klockan tillbaka i
          </note>
          <note>
            Grekland, Portugal eller Spanien.
          </note>
          <note>
            För länderna i Östeuropa och Centraleuropa är medlemskap i EU
            ett politiskt mål av första rang. För dem står EU för demokrati,
            välfärd och ett europeiskt kulturarv.
          </note>
          <note>
            För oss förstärker utvidgningen möjligheten till fred i vårt
            närområde och kan därmed öka vår säkerhet. Ekonomisk utveckling
            och tillväxt i Östeuropa skapar också nya marknader för svenskt
            näringsliv och ger arbetstillfällen i Sverige. Utvidgningen är
            en historisk uppgift.
          </note>
          <note>
            Utvidgningsförhandlingarna bör inledas sex månader efter regeringskonferensens
            slut för samtliga kandidatländer. Hur den fortsatta förhandlingsprocessen
            fullföljs får sedan avgöras av ekonomisk utveckling och förmåga
            att uppfylla de krav som medlemskapet ställer.
          </note>
          <note>
            För regeringen är utvidgningen en fråga om solidaritet. Europa
            skadades när järnridån gick ner. Nu får inte järnridån ersättas
            av en "fattigdomsridå", osynlig men lika obönhörlig.
          </note>
          <note>
            Ja, det kommer att kräva mycket att utvidga EU
          </note>
          <note>
            österut. Ja, det kommer att innebära rejäla förändringar - framför
            allt i jordbrukspolitiken men också på andra områden, både hos
            oss och hos dem. Men priset för att inte våga ta steget blir för
            högt, domen från kommande generationer för hård, vi skall axla
            den uppgiften med största ansvar. Inskränkt nationalism skall
            inte få stoppa det arbetet.
          </note>
          <note>
            Jag tycker att det varit trist att här och även tidigare få ta
            del av Miljöpartiets syn, här uttryckt av Peter
          </note>
          <note>
            Eriksson; att se den rädsla som man har och den okänslighet som
            man visar för vad folken i öst faktiskt själva önskar.
          </note>
          <note>
            Men vår solidaritet är inte kravlös. Inför utvidgningen driver
            Sveriges representant nu i reflektionsgruppen att EG skall tillträda
            Europarådets konvention om de mänskliga rättigheterna. Signalen
            till kandidatländerna om kraven på demokrati och mänskliga rättigheter
            måste vara entydig och klar.
          </note>
          <note>
            Fru talman! Regeringens ansträngningar för att sanera nationens
            finanser börjar nu bära frukt. Somliga hävdar att detta arbete
            tvingades på oss av Maastrichtfördragets krav, att detta skulle
            ålägga oss att föra en ekonomisk politik som leder till högre
            arbetslöshet. Det är en felaktig syn, fru talman. Sunda statsfinanser,
            stabila priser, låga räntor och en stabil växelkurs är en förutsättning
            för hög tillväxt och låg arbetslöshet.
          </note>
          <note>
            Arbetslösheten leder - det vet vi alla - till den hopplöshet
            och de antidemokratiska tendenser som har fått växtkraft i dagens
            Europa. Att 18 miljoner människor står utanför den ordinarie arbetsmarknaden
            är fullständigt oacceptabelt och ett enormt slöseri med mänskliga
            resurser. Det är ett hot mot ekonomisk och social stabilitet,
            ja ytterst mot vårt demokratiska styrelseskick.
          </note>
          <note>
            Den finansiella stabilitet som formulerats i Maastrichtfördraget
            kan utgöra en viktig grund för en politik som pressar ner arbetslösheten.
            Men det räcker inte. Vem tror i dag att vi klarar sysselsättningen
            utan samarbete med våra grannar? EU-länderna måste höja ambitionen
            när det gäller att permanent bekämpa arbetslösheten, och denna
            höjda ambition bör återspeglas i fördraget.
          </note>
          <note>
            Toppmötena i Essen och i Cannes har lyft fram sysselsättningen
            på dagordningen. Det har inte minst varit socialdemokratiska regeringsföreträdare
            som har lyft fram dem, och det är bra att också andra politiska
            grupperingar har ställt upp för den politik som nu står på dagordningen.
            Så är det, Göran Lennmarker.
          </note>
          <note>
            Sverige har i förberedelserna för den kommande regeringskonferensen
            lagt fram förslag med denna inriktning. Vi vill se tydligare mål
            och en starkare institutionell förankring av sysselsättningsfrågorna.
          </note>
          <note>
            EU:s ambitioner när det gäller sysselsättningen måste vara lika
            höga som när det gäller finansiell stabilitet.
          </note>
          <note>
            En stark ekonomi förutsätter att människors vilja till arbete
            tas till vara. Vi vill att EU skall bli en union för sysselsättning.
          </note>
          <note>
            För att öka sysselsättningen bör en närmare samverkan ske i den
            ekonomiska politiken. Vi har mycket att vinna på att i större
            utsträckning betrakta EU som en integrerad ekonomi och att utforma
            den ekonomiska politiken därefter.
          </note>
          <note>
            Den ekonomiska och monetära unionen kan representera ett viktigt
            steg i denna riktning, och den är ett uttryck för den höga ambitionen
            i det europeiska projektet. Men en valutaunion rymmer också risker.
          </note>
          <note>
            Den innebär att vissa av EU:s medlemsländer kan komma att gå
            snabbare fram än andra. De länder som lyckas får starka motiv
            att fördjupa sitt ekonomiska samarbete. EMU-processen måste därför
            hanteras med varsamhet, så att den inte motverkar sitt syfte och
            i stället leder till splittring och till att den inre marknaden
            eroderar.
          </note>
          <note>
            Regeringen kommer inom kort att tillsätta en utredning som skall
            analysera fördelar och nackdelar med ett svenskt deltagande i
            den ekonomiska och monetära unionen och dess tredje steg, valutaunionen.
          </note>
          <note>
            Vi skall - i enlighet med svensk tradition - ha en omfattande
            och bred debatt innan vi tar de avgörande besluten.
          </note>
          <note>
            Fru talman! Det är vår ambition att under regeringskonferensen
            1996 sätta sakfrågorna i centrum. Vi måste visa att EU är av praktisk
            betydelse för vanliga medborgare, att EU kan bidra till att skapa
            en trygg och bra vardag för människorna. Det handlar om sysselsättning,
            om bättre miljö, om ökad jämställdhet mellan män och kvinnor och
            om kampen mot internationell brottslighet. Vem tror i dag att
            vi klarar dessa frågor utan samarbete med våra grannar?
          </note>
          <note>
            EU-fördraget är oöverskådligt och svårgenomträngligt. Allmänhetens
            tillgång till EU-dokument är begränsad eller godtycklig. EU måste
            bli öppnare och fördraget enklare och lättare att förstå. Regeringen
            kommer att verka för detta i regeringskonferensen.
          </note>
          <note>
            En offentlighetsprincip liknande den svenska bör gälla också
            för institutionerna i EU. När rådet sammanträder som lagstiftare
            bör debatterna vara offentliga. Protokoll från mötena skall vara
            tillgängliga för medier och allmänhet. Beslutsprocedurerna i rådet
            och i parlamentet är i dag så många och så komplicerade att de
            är näst intill obegripliga, utom för möjligen ett antal människor
            som kan räknas nästan på den ena handens fingrar. Vi vill verka
            för färre och enklare beslutsprocedurer.
          </note>
          <note>
            EU har hittills framgångsrikt ägnat huvuddelen av sin möda åt
            att ta bort handelshinder mellan länderna.
          </note>
          <note>
            Men hittills har producenternas intressen stått i centrum. EU
            behöver göra mer för att stärka konsumenternas ställning, ge konsumenterna
            del av frukterna av den gemensamma marknaden.
          </note>
          <note>
            Vem tror i dag att arbetet för en bättre miljö klaras utan samarbete
            med våra grannar? Men vi måste gå längre vid regeringskonferensen,
            såsom också Lena
          </note>
          <note>
            Nilsson har angivit i den röda skrift som regeringen producerade
            i somras. Vi bör överväga att på miljöns område fatta fler beslut
            i majoritet. Miljöhänsyn måste komma in på alla politikområden,
            i Riodeklarationens anda, precis som öppenheten, enkelheten och
            jämställdheten mellan könen skall genomsyra samarbetets olika
            delar.
          </note>
          <note>
            På jämställdhetens område är regeringen redan mycket aktiv i
            EU, och vi kommer också att föreslå en skärpning av fördraget
            på denna punkt i regeringskonferensen.
          </note>
          <note>
            Även den internationella brottsligheten har tyvärr dragit nytta
            av den gemensamma marknaden. Därför måste samarbetet i rättsliga
            och inrikespolitiska frågor effektiviseras, inte minst för att
            bekämpa den illegala narkotikatrafiken. I ett Europa utan gränser
            måste människor känna trygghet. Det är regeringens uppfattning
            att detta samarbete i allt väsentligt skall vara mellanstatligt.
            Det hindrar inte att EU:s institutioner bör kunna utnyttjas bättre
            än i dag. En viktig fråga under regeringskonferensen måste bli
            vilken roll som kommissionen och vår egen kommissionär Anita
          </note>
          <note>
            Gradin skall spela, t.ex. i brottsbekämpningen.
          </note>
          <note>
            Fru talman! Europa står i dag inför nya hot. Dit hör etniska
            och religiösa motsättningar, främlingsfientlighet, massiva flyktingströmmar,
            miljöproblem och internationell brottslighet. Dessa problem kan
            undergräva stabiliteten på vår kontinent, om de inte hanteras
            på rätt sätt och i god tid. Det är något som bara kan göras av
            de europeiska länderna i samverkan.
          </note>
          <note>
            Kriget i forna Jugoslavien ligger som ett öppet sår mitt i Europa.
            Det berör djupt människorna runt om på vår kontinent. Människorna
            i Sverige och övriga europeiska länder förväntar sig att vi i
            framtiden står bättre rustade inför de nya möjliga konflikthärdar
            som kan finnas. Det gäller att finna lösningar i ett tidigare
            skede, innan blod har flutit.
          </note>
          <note>
            Regeringen anser därför att det är viktigt att Sverige bidrar
            till att EU utvecklar sin förmåga när det gäller såväl humanitära
            och fredsbevarande operationer som konflikthantering och konfliktförebyggande.
          </note>
          <note>
            För Sveriges del gäller oförändrat att vårt deltagande i den
            gemensamma utrikes- och säkerhetspolitiken och insatser i fråga
            om förebyggande och hantering av konflikter sker på grundval av
            den militära alliansfriheten. På denna grundval vill vi aktivt
            verka för en alleuropeisk säkerhet.
          </note>
          <note>
            Inför regeringskonferensen arbetar vi från svensk sida för att
            EU skall stärka sin förmåga vad gäller analys och förebyggande
            på det utrikespolitiska området. Statsministern har i det syftet
            föreslagit att man inrättar en särskild funktion för "tidig varning"
            vid möjliga framtida konflikter.
          </note>
          <note>
            Fru talman! Låt mig avsluta med att blicka ett par år framåt
            i tiden. Nästa år inleds EU:s regeringskonferens. Den nya världshandelsorganisationen
            WTO -
          </note>
          <note>
            GATT:s efterföljare -håller samma år sitt första ministermöte.
            WTO kan bidra till att riva de murar som fortfarande finns mellan
            EU och omvärlden.
          </note>
          <note>
            År 1997 och 1998 följer så nya utmaningar för det europeiska
            samarbetet. Vi hoppas att utvidgningsförhandlingarna skall inledas.
            Planerna för EMU kommer att ha tagit form. En reformering av jordbrukspolitiken
            blir nödvändig, liksom för struktur- och regionalfonderna.
          </note>
          <note>
            Detta sker samtidigt som medlemsländernas riksdagar och parlament
            skall behandla resultaten av regeringskonferensen. Det blir sålunda
            en tid av intensiva förhandlingar med många skilda men parallella
            processer. En strategi måste utformas som undviker blockeringar
            och återvändsgränder. Reformprocessen måste i stället drivas så,
            att de olika delresultaten bygger under och ger stöd för nästa
            steg.
          </note>
          <note>
            Regeringen kommer i denna process på bästa sätt söka främja svenska
            intressen. Det innebär att vi kommer att ta vårt ansvar för en
            stabil och fredlig utveckling på vår kontinent, en hög och hållbar
            ekonomisk tillväxt, en full sysselsättning och en rättvis fördelning
            av välfärden. I dessa frågor kommer vi, fru talman, att nära samråda
            med riksdagen.
          </note>
          <note>
            Anf. 16 GÖRAN LENNMARKER (m)
          </note>
          <note>
            Fru talman! Vi moderater menar att de första länder i Central-
            och Östeuropa som uppfyller kraven för medlemskap skall kunna
            bli medlemmar i den europeiska unionen redan år 2000. Det ställer
            krav på länderna själva. De skall vara demokratiska. De skall
            ha reformerat sina ekonomier. De skall behandla sina minoriteter
            väl och inte ha gränskonflikter.
          </note>
          <note>
            Men det ställer också stora krav på EU och medlemsländerna i
            EU. Ett sådant är att regeringskonferensen avslutas helst under
            1996, så att förhandlingar kan påbörjas redan under 1997 - helst
            våren 1997. Vi vet att förhandlingar tar tid, men det bör kunna
            vara möjligt att avsluta dem senhösten 1998 för att ratificera
            under 1999. Därmed skulle vi kunna se de första medlemmarna från
            Central- och Östeuropa vid sekelskiftet. Hur många det blir vet
            vi inte. Det beror i stor utsträckning också på dem själva.
          </note>
          <note>
            För att det skall gå måste man också under tiden stärka samarbetet,
            förstärka Europaavtalen, se till att miljösamarbete, brottsbekämpningssamarbete
            och annat kan påbörjas redan innan medlemskapet är ett faktum.
          </note>
          <note>
            Det är en tuff tidtabell. Jag erinrar mig att det var få som
            trodde på oss när vi satte upp tidtabellen för det svenska medlemskapet
            - inte bara i Sverige, utan också inom EU. Men den höll. Denna
            tidtabell skall nog kunna hålla.
          </note>
          <note>
            Fru talman! En gemensam stabil valuta skulle vara en betydande
            fördel för hela Europa. EU har i dag 14
          </note>
          <note>
            olika valutaområden vars gränser utgör ett hinder främst för
            små företag och för hushåll. Genom att eliminera transaktionskostnaderna
            och framför allt få bort den osäkerhet som ligger i valutornas
            fluktuationer skulle betydande vinster uppnås. Låg inflation ger
            de bästa förutsättningar för tillväxt, låg arbetslöshet och högt
            sparande. Konkurrensen förbättras när prisrelationerna inte förrycks
            på grund av hög inflation.
          </note>
          <note>
            För Sveriges del skulle en gemensam valuta ha stora fördelar.
            Det stora räntegapet mellan oss och de framgångsrika europeiska
            valutorna skulle elimineras.
          </note>
          <note>
            Inte minst skulle det kraftigt förbättra villkoren för de små
            företagen och för hushållen. I dag har vi samma räntenivå i Ystad
            och Haparanda. Vi kan föreställa oss vilken vinst det skulle vara
            att ha samma räntenivå både i Ystad, Haparanda och Frankfurt,
            vilket skulle bli resultatet om man hade en gemensam valuta.
          </note>
          <note>
            Det finns en oro för att många socialistpartier inte är så intresserade
            av att genomföra Essendeklarationen i vissa avsnitt, Mats Hellström,
            just därför att det misstänks att man vill försvara status quo.
            Det är ingen politisk gruppering som kan slå sig för bröstet när
            det gäller arbetslösheten, men är det någon som har extra anledning
            att skämmas är det just socialistgrupperingen. Från Spanien och
            Frankrike men också från Sverige har man resultat som skrämmer
            med mycket hög arbetslöshet. Därför är det bekymmersamt om den
            svenska regeringen inte fullt ut stöder Essenprogrammet när det
            gäller att bekämpa arbetslösheten.
          </note>
          <note>
            Fru talman! Nej-partiernas företrädare i denna debatt undvek
            många av de väsentliga frågorna. Hela frågan om hur samarbetet
            skall se ut i Europa är man ganska ointresserad av. Mest verkar
            det vara kritik mot det samarbete som faktiskt finns. Men hur
            skall samarbetet se ut? Är det en återgång till mellankrigstidens
            ordning som Vänsterpartiet respektive miljöpartiet vill ha i Europa?
            Det verkar ju så. Hur skall man kunna ena Europa om Sverige skall
            stå utanför?
          </note>
          <note>
            Skall vi försöka få med så många medlemmar som möjligt från Central-
            och Östeuropa men själva stå utanför? Det finns ingen logik i
            detta.
          </note>
          <note>
            Det sägs inte ett ord om hur man skall undvika ett nytt Sarajevo.
            Hela Europa diskuterar och plågas över att man inte kunde förebygga
            detta.
          </note>
          <note>
            Det sägs ej heller ett ord om hur man skall tala om för alla
            offentliganställda och andra att Sverige såsom medlem i EU faktiskt
            växer mycket kraftigare än vi gjorde innan. Det vore intressant
            att höra någon synpunkt på detta.
          </note>
          <note>
            Anf. 17 HELENA NILSSON (c)
          </note>
          <note>
            Fru talman! Centerpartiet menar att vetorätten bör bibehållas
            oinskränkt inom den gemensamma utrikesoch säkerhetspolitiken -
            den som förkortas GUSP. Vi ger klara besked om hur vi vill att
            EU:s utrikes- och säkerhetspolitik skall utvecklas.
          </note>
          <note>
            Jag anser att det är ytterst osannolikt att rationaliteten i
            den gemensamma utrikes- och säkerhetspolitiken skulle förbättras
            genom fler majoritetsbeslut inom utrikes- och säkerhetspolitiken.
          </note>
          <note>
            När socialdemokrater, folkpartister, moderater och kristdemokrater
            inför EU-parlamentsvalet stod på kö för att överge vetorätten
            och därmed löften från folkomröstningskampanjen framförde vi från
            Centerpartiets sida mycket hård kritik. Vi accepterade inte heller
            den linje som regeringen valt inför regeringskonferensen - en
            linje som innebär att vetorätten skall behållas enbart i frågor
            som rör vitala nationella säkerhetsintressen. Detta görs utan
            att definiera innebörden.
          </note>
          <note>
            Medlemsländerna, med sina legitima krav om bibehållen nationell
            suveränitet, skulle med en sådan lösning resa förbehåll för olika
            vitala nationella säkerhetsintressen. I stället för en diskussion
            i sak riskerar den gemensamma utrikes- och säkerhetspolitiken
            att förlamas av 15 olika definitioner av "vitala nationella säkerhetsintressen".
            Det ger också regeringen tolkningsrätt om vad som är vitala nationella
            intressen och lämnar riksdagen utan inflytande.
          </note>
          <note>
            Centerpartiet anser inte heller att vetorätten skall omtolkas
            till att bli en rätt att stå utanför ett gemensamt fattat beslut.
            Styrkan i den gemensamma utrikesoch säkerhetspolitiken är ju att
            alla medlemsstater kan sluta upp bakom besluten. Vi i Centerpartiet
            anser att det vid regeringskonferensen tydligt måste klargöras
            att den nationella suveräniteten inom utrikes- och säkerhetspolitiken
            skall respekteras.
          </note>
          <note>
            När det gäller frågan om den ekonomiska och monetära unionens
            tredje steg med gemensam valuta och centralbank fick vi i valrörelsen
            inget besked om var regeringen står. Finansminister Göran Persson
            tillstod att EMU-frågan var större än frågan om EU-
          </note>
          <note>
            medlemskap. Men trots detta motsätter sig regeringen en folkomröstning
            i frågan om svenskt deltagande.
          </note>
          <note>
            Det är inget nytt. Jag ställde en fråga om detta i en interpellation
            redan före folkomröstningen förra hösten. Den blev besvarad efter
            folkomröstningen av
          </note>
          <note>
            Göran Persson. Han svarade att man från regeringens sida inte
            är intresserad av en folkomröstning om deltagande i EMU.
          </note>
          <note>
            Centerpartiet tror inte att en
          </note>
          <note>
            "sysselsättningsunion" kan parera de brister som finns i EMU:s
            konvergenskriterier. Avsaknaden av kriterier för arbetslöshetens
            minskning och för reduceringen av respektive lands miljöskuld
            gör att EMU-projektet haltar. Det gör att Centerpartiet är motståndare
            till svenskt deltagande i EMU-projektet.
          </note>
          <note>
            På en annan punkt verkar Socialdemokraterna, och förvånande nog
            också Folkpartiet, att ha ändrat åsikt efter EU-valet. Det gäller
            även det ett krav som
          </note>
          <note>
            Centerpartiet har fört fram både i valrörelsen och inför folkomröstningen
            i höstas, nämligen att man skall ha en folkomröstning efter regeringskonferensen
            om den innebär betydande förändringar av Europasamarbetet.
          </note>
          <note>
            Det är ett svar till Peter Eriksson, som säger att det verkar
            som om att även Centerpartiet har kommit på det så här sent. Jag
            vill peka på inte minst en rad artiklar av min kollega i presidiet,
            Andreas Carlgren.
          </note>
          <note>
            Han drev hela förra hösten frågan om vikten av folkomröstningar.
            Det kan vara ett rimligt krav. Folkomröstningen i höstas handlade
            om ja eller nej till medlemskap enligt det då framförhandlade
            avtalet.
          </note>
          <note>
            Om man som vi i Centerpartiet inte vill se en federal utveckling
            behöver man inte heller eftersträva en sådan folkomröstning, utan
            kan i stället se regeringskonferensen som en konsolidering kombinerad
            med en östutvidgning och tro att regeringskonferensen skall välja
            en sådan väg. Då behövs ingen folkomröstning.
          </note>
          <note>
            Anf. 18 BO KÖNBERG (fp)
          </note>
          <note>
            Fru talman! I mitt inledningsanförande talade jag en hel del
            om behovet av östutvidgningen och varför vi inom Folkpartiet liberalerna
            är så starkt för detta.
          </note>
          <note>
            Jag sade också att den frågan tyvärr inte var helt okontroversiell
            i Sverige och den svenska riksdagen. I
          </note>
          <note>
            ett par inlägg har detta berörts.
          </note>
          <note>
            Kenneth Kvist värjde sig mot den beskrivningen för hans eget
            partis räkning. Han sade, och jag förstod det rätt, att man inom
            Vänsterpartiet tänkt arbeta för att underlätta för en utvidgning
            av EU med länderna i
          </note>
          <note>
            Östeuropa, Centraleuropa och Baltikum. Han nämnde dem inte vid
            namn, men det var uppenbarligen dem han syftade på. Om detta är
            sant tycker jag att det är alldeles utmärkt. Det kanske hade varit
            bra om det kommit fram tidigare. Sent skall syndaren vakna. Jag
            är inte helt övertygad förrän jag har hört Kenneth
          </note>
          <note>
            Kvist bekräfta det från talarstolen.
          </note>
          <note>
            Peter Eriksson värjde sig inte. Han använde mycket av sitt anförande
            till att tala om det nya som han och Miljöpartiet stod för. I
            andra sammanhang skulle man väl ha använt ordet skryt om en stor
            del av det anförandet. Nu skall jag inte klanka alltför mycket
            på honom för detta. Jag vet inte om jag själv skulle ha kunnat
            avhålla mig från det om jag fått 17 % i valet häromsistens. Var
            och en får skärskåda sitt eget hjärta och njurar.
          </note>
          <note>
            Däremot är det intressant att få en diskussion om vad det är
            som är så nydanande och framåtsyftande i den politik som Peter
            Eriksson här har företrätt i Europafrågan. Var ligger det nydanande
            och framåtsyftande i att motarbeta att göra Europa helt? Var ligger
            det nydanande och framåtsyftande i att hånfullt karaktärisera
            dem som är för att göra Europa helt och försöka tillvita dem andra
            motiv än de motiv som de själva redovisar?
          </note>
          <note>
            Till Miljöpartiets representant är det kanske inte helt fel att
            ställa frågan: Var ligger den nydanande och framåtsyftande i att
            motarbeta den mest effektiva miljöorganisationen i Europa, nämligen
            EU? Ni har i stor utsträckning vunnit era röster, de 17 procenten,
            på att ni vill försvåra, förhindra, försvaga och försinka samarbetet
            i Europa i de många gränsöverskridande frågor som behöver lösas.
          </note>
          <note>
            En hel del av Peter Erikssons anförande användes också till att
            bolla med orden överstatlighet, mellanstatlighet, m.m. Frågan
            är vad det egentligen är för fel med att EU:s länder kan skärpa
            reglerna för svavelutsläpp om de vill, även om något enstaka land
            skulle vara emot det, exempelvis företrädare för Storbritanniens
            högerregering. Vad vore det för fel om man fick ett beslut om
            koldioxidskatt i hela Europa? Nu tror jag i och för sig att Peter
            Eriksson är för de sakerna.
          </note>
          <note>
            Det intressanta är varför han är så negativ till beslut av den
            här typen.
          </note>
          <note>
            Det har ställts några frågor till mig vad gäller folkomröstningar.
            Vår uppfattning redovisade vi på den punkten lika tydligt och
            klart som på alla andra punkter som omröstningen gällde i den
            nyss avslutade valomgången.
          </note>
          <note>
            Det är ganska naturligt att det är riksdagen som fattar beslut
            om EMU. Det var ett problem när Socialdemokraternas företrädare
            hävdade att de ville fatta beslut i riksdagen våren 1998, dvs.
            före nästa riksdagsval, utan att i val tala om för svenska folket
            vad man tycker i dessa frågor. Man passade ju i den frågan.
          </note>
          <note>
            Vad gäller frågan om en eventuell folkomröstning i samband med
            regeringskonferensens resultat är det vår bedömning att det förmodligen
            inte blir sådana beslut i regeringskonferensen som förändrar EU
            på något väsentligt sätt annat än på de punkter som vi alla, förutom
            Peter Eriksson och möjligen Vänsterpartiet, har talat om, nämligen
            för att underlätta för östutvidgningen. Låt oss ta den diskussionen
            ånyo om det skulle bli jättelika förändringar.
          </note>
          <note>
            Mats Hellström resonerade litet grand kring frågan om kontroll,
            närhet, öppenhet och insyn. Jag undrade i mitt förra inlägg om
            det telefonnummer man kunde ringa för att få reda på allt som
            hände i Ministerrådet.
          </note>
          <note>
            Nu hann inte statsrådet på sina 15 minuter besvara den frågan.
            Men han har ju 4 plus 2 minuter kvar.
          </note>
          <note>
            Anf. 19 KENNETH KVIST (v)
          </note>
          <note>
            Fru talman! Det fanns i Mats Hellströms anförande många vällovliga
            syften. Men grundbulten som återstår att lösa när det gäller EU-systemet
            är att fördjupa demokratin.
          </note>
          <note>
            Mats Hellström uttryckte inför vissa utmaningar han angav att
            de skall lösas tillsammans med övriga folk i Europa. Men problemet
            med EU:s uppbyggnad är att folken i så stor grad ställs utanför
            möjlighet till insyn och kontroll. Det är snarare politiska och
            administrativa eliter i medlemsstaterna som länkar ihop sig och
            begränsar den insyn och kontroll som folken borde ha, och därmed
            minskar det folkliga inflytandet.
          </note>
          <note>
            Det är detta som gör att EU så som det är uppbyggt hotar att
            urholka demokratin. Vi är alltså inte emot, för att nu anknyta
            till det Göran Lennmarker sade, ett internationellt samarbete
            mellan staterna.
          </note>
          <note>
            Men EU, som det nu ser ut, är inte den naturlag som många påstår
            den vara.
          </note>
          <note>
            Man kan bygga upp ett internationellt samarbete på olika sätt.
            Den överstatlighet som så mycket kännetecknar EU-samarbetet leder
            och har lett till att demokrati urholkas och att de nationella
            parlamentens egenskap av lagstiftare minskar. Därmed är det inte
            de nationella parlamentarikernas inflytande som minskar utan framför
            allt väljarnas inflytande.
          </note>
          <note>
            Göran Lennmarker sjunger också en lovsång till
          </note>
          <note>
            EMU. Jag noterar där att Mats Hellström var mer öppen och diskuterande.
            Göran Lennmarker säger t.o.m. att vår ekonomi har vuxit tack vare
            EU och att en gemensam valuta är till välsignelse. Det är snarare
            genom att vi drog oss ur knytningen till EU-valutan och lät kronan
            flyta som vi fick de vinster som gör att vi har fått en snabb
            tillväxt av svensk exportindustri och därmed en gynnsam konjunktur
            i Sverige.
          </note>
          <note>
            Det hade inte gått i vår dollarkänsliga ekonomi om vi hade haft
            en fortsatt knytning till eller varit med i en gemensam valutaunion.
          </note>
          <note>
            Göran Lennmarker säger att han tycker att vi har lurat de offentliganställda
            när det gäller riskerna av ett
          </note>
          <note>
            EU-medlemskap. Men faktum är ju att konvergenskraven som räknar
            med att bruttoskulden kraftigt skall minska hotar att leda till
            en ökad arbetslöshet, inte minst bland de offentliganställda.
            Det är ju också vad moderaterna eftersträvar med sin politik.
            Den har ju en genklang ute i Europa och ute i EU, nämligen att
            man skall få ner de offentliga utgifterna och antalet offentliganställda
            och försöka ersätta det med privat service.
          </note>
          <note>
            Anf. 20 PETER ERIKSSON (mp)
          </note>
          <note>
            Herr talman! Vi har haft ett antal ämnen uppe i diskussionen.
            Jag har fått en del frågor, bl.a. från
          </note>
          <note>
            Göran Lennmarker och Bo Könberg. Jag skall försöka att svara
            på dem. Jag hoppas att ni nästa gång klarar av att svara på de
            frågor jag har ställt.
          </note>
          <note>
            När det gäller utvidgningen och samarbetet globalt, internationellt
            och regionalt inom de olika områdena är Miljöpartiets syn att
            vi behöver samarbeta inom hela Europa om vi skall lösa problemen
            med säkerhet och fred i Europa. Då räcker det inte att ta med
            länderna i Västeuropa eller att dra en linje mellan
          </note>
          <note>
            Polen och Ryssland eller mellan Ukraina och Ryssland. Vi måste
            också ha med Ryssland i det samarbetet. Jag tror att ni måste
            inse det och ta det på allvar.
          </note>
          <note>
            EU kommer aldrig att bli en organisation där vi får med alla
            Europas länder.
          </note>
          <note>
            EU har ju ingen lösning för att undvika ett nytt Sarajevo. Till
            den som är intresserad av hur det gick till i historien vill jag
            säga att EU snarare har bidragit till det Sarajevo som vi har
            fått under 90-talet.
          </note>
          <note>
            EU har inte heller någon lösning när det gäller ekonomi och frihandel.
            Det viktigaste för att få ner tullarna i världen är det globala
            samarbetet och arbetet inom WTO t.ex. Det har lyckats få EU att
            sänka sina tullar gentemot länderna i Östeuropa, och kommer att
            göra det ännu mer i framtiden. Men EU självt har inte klarat av
            detta.
          </note>
          <note>
            Om man skall lösa miljöproblemen måste man jobba både nationellt,
            regionalt inom Europa och globalt inom FN-systemet, inom WTO och
            inom andra organisationer. Vi är beredda att stödja alla typer
            av samarbete, även inom EU, för att förbättra detta. Problemet
            med EU är att vi de senaste åren har sett en backlash. Man tar
            viktiga steg tillbaka och försämrar miljösamarbetet och miljöreglerna.
            Där har vi ännu inte sett någonting som pekar på att EU skulle
            vara någon lösning. Men vi är beredda att ställa upp på varje
            sak som förbättrar miljön, även inom EU.
          </note>
          <note>
            Problemet med moderaterna och Göran Lennmarker är att de inte
            är beredda att stödja miljöförbättringar i Sverige, utan bara
            om de eventuellt beslutas inom EU. Det är en mycket märklig ståndpunkt,
            som jag ser det.
          </note>
          <note>
            Jag ställde frågor till Mats Hellström om grundlagen och EMU.
            Kommer vi att få en utredning om grundlagen och EMU och de grundlagsförändringar
            som behövs? Eller kommer det att ingå i den allmänna utredning
            om EMU som Mats Hellström pratade om?
          </note>
          <note>
            Jag vill ha ett rakare svar på detta.
          </note>
          <note>
            Jag ställde en fråga till Folkpartiet om EMU och folkomröstning,
            och jag ställde en fråga till Moderaterna om hur det kommer sig
            att ni kan stå här och skrämmas för ryssen. Ni säger att ryssarna
            kan stå bakom nästa hörn i full stridsmundering och samtidigt
            säger ni att vi inte längre behöver värna och förändra neutraliteten.
            Hur går den logiken ihop?
          </note>
          <note>
            Anf. 21 HOLGER GUSTAFSSON (kds)
          </note>
          <note>
            Herr talman! Inom mitt parti har vi både EU-
          </note>
          <note>
            entusiaster och EU-kritiker. Det gör att vi måste vara ganska
            noga med vad som är verklighet och vad som inte är det.
          </note>
          <note>
            Kenneth Kvist säger att EU är ett projekt för en politisk elit.
            Vilken elit är det? Det vore kanske klokt att berätta det för
            svenska folket. Saknas det politiskt förtroendevalda? Är det något
            fel på tjänstemännen?
          </note>
          <note>
            Var är den politiska eliten? Vänstern och de gröna inom Europapolitiken
            är för detta projekt för folkens skull. Det är något som skiljer
            er från dem. Är det kanske definitionen?
          </note>
          <note>
            Makten går från riksdagen till EU, säger man litet generellt.
            Är det verkligheten? Vi skall ju faktiskt ha
          </note>
          <note>
            EU för de gränsöverskridande frågorna. Även om vi skulle gå ur
            EU skulle vi inte få tillbaka de beslut som det handlar om här,
            även om vi slår klubban i bordet aldrig så många gånger. Detta
            är också en väsentlig information till svenska folket. Det handlar
            inte om ett övertagande. Det finns frågor som är gränsfall, men
            det är ingen generell situation.
          </note>
          <note>
            Allt annat, men inte EU, säger Peter Eriksson. När man inte kan
            lösa problemen på en lokal nivå är det alltid en teknik att lyfta
            upp dem på världsnivå och tro att man skall kunna lösa dem där.
            Finns det inga problem inom FN? Kan de lösa alla frågor? FN:s
            eget uttalande i säkerhetspolitiska och andra frågor är att vi
            behöver regionala organisationer som EU för att vi skall fungera.
            Detta tal om någonting annat för att man vill komma förbi EU är
            bara ett svepskäl. Båda behövs.
          </note>
          <note>
            Ställer vi upp på en folkomröstning? Ja, i valrörelsen har vi
            sagt att vi gör det om det blir ett läge som är så viktigt för
            svenska folket. Var är Miljöpartiets och vänsterpartiernas engagemang
            i den här frågan?
          </note>
          <note>
            Jo, det är nästan att ägna sig åt att organisera folkomröstningar.
            Är ni inte förtroendevalda i riksdagen? Är ni inte beredda att
            ta det ansvaret, ni vänsterpartier,
          </note>
          <note>
            Miljöpartiet och Vänsterpartiet? Ni är faktiskt valda av svenska
            folket att göra en bedömning och ta ert ansvar. I stället är det
            nästan viktigare för er att engagera svenska folket i folkomröstningar
            innan ni vet vad de innehåller. Jag tycker att det är ett dåligt
            sätt att förvalta det ansvar som egentligen har lagts på oss som
            riksdagsledamöter.
          </note>
          <note>
            När det gäller de nya tankarna vill jag instämma i det som sades
            förut. De nya tankarna är faktiskt instängdhet. Det är att stänga
            in oss i Sverige. Där skiljer ni er från era egna partigrupper
            i Europaparlamentet. Är det nya tankar? Detta är väl tankar som
            vi rimligtvis borde fjärma oss ifrån, och som vi sett nog av tidigare
            i utvecklingen. De är uppbrutna nu och vi bör lämna dem. Det är
            inga nya tankar.
          </note>
          <note>
            Anf. 22 Statsrådet MATS
          </note>
          <note>
            HELLSTRÖM (s)
          </note>
          <note>
            Herr talman! Jag måste säga att jag tycker att
          </note>
          <note>
            Miljöpartiets uppträdande de senaste månaderna har varit direkt
            uppseendeväckande. Man har gått in i en valrörelse där man har
            utlovat väljarna att en röst på
          </note>
          <note>
            Miljöpartiet innebär ett arbete för ett utträde ur EU
          </note>
          <note>
            och en folkomröstning om utträde. Det var vad man sade till väljarna
            i det Europaval som vi hade för några veckor sedan.
          </note>
          <note>
            Men i förra veckan här i riksdagen framgick det av vad Miljöpartiets
            språkrör svarade på en fråga från statsministern att det inte
            är så nu utan att man har ändrat sig; man avser inte att kräva
            en folkomröstning om utträde ur EU.
          </note>
          <note>
            Det gick alltså bara några veckor innan Miljöpartiet redovisade
            att det som man gick ut till sina väljare med i Europavalet inte
            var någonting värt; man har backat på den punkten. Det inger inte
            respekt för den fortsatta hanteringen av den här frågan från Miljöpartiets
            sida. Jag tycker att vi i debatten om den europeiska unionen här
            i dag borde kunna få någon sorts förklaring till hur man kan lämna
            sina väljare i sticket på det sättet efter några veckor.
          </note>
          <note>
            Bo Könberg tog upp frågan om öppenhet i EU, och det är förvisso
            en mycket viktig fråga. Jag beklagar bara att Folkpartiet självt
            under valrörelsen bidrog till den typ av mytbildning om EU som
            är så tråkig.
          </note>
          <note>
            Gång på gång sade man från Folkpartiet: Varför berättar ni inte
            om de hemliga omröstningsresultaten i
          </note>
          <note>
            EU?
          </note>
          <note>
            Nu är det faktiskt på det sättet att omröstningarna i
          </note>
          <note>
            EU:s ministerråd är offentliga och redovisas av ministerrådets
            pressfolk i pressmeddelanden efter omröstningarna. De är tillgängliga.
            Där står det hur olika länder har röstat, dvs. hur Sverige har
            röstat och hur andra länder har röstat.
          </note>
          <note>
            Eftersom alla människor inte kan fara till Bryssel - även om
            det förvisso är möjligt för Hadar Cars att få dessa uppgifter,
            då han råkar vara Europaparlamentariker - har vi dessutom sett
            till att dessa resultat är tillgängliga på ett enkelt sätt också
            här hemma. Den som vill ta del av omröstningsresultaten från ministerrådet
            skall kunna göra det på ett enkelt sätt här hemma, och vi har
            därför velat medverka till enkla vägar för det, lika väl som en
            svensk medborgare kan ta del av resultaten från de voteringar
            vi har här i riksdagen.
          </note>
          <note>
            Konstigare än så är det inte, Bo Könberg.
          </note>
          <note>
            När det gäller den andra frågan vet Bo Könberg mycket väl att
            Sverige, sedan vi blev medlemmar, har arbetat för att de protokoll
            som förs kring ministerrådet, om vad som har sagts och vad som
            läggs till i protokollen som inte har med omröstningar att göra,
            skall offentliggöras. Det är fullständigt absurt att protokoll
            skall vara hemliga. Nu har det i viss mån gått vår väg - det vet
            Bo Könberg; det arbete vi har lagt ned där har redovisats, och
            vi har säkert samma uppfattning. Det är ändå inte tillräckligt,
            och därför kommer jag att ta upp också den frågan inför regeringskonferensen.
          </note>
          <note>
            Till Göran Lennmarker vill jag säga att det närmast är ni moderater
            som ställer er utanför, med den nyliberala linje ni har valt just
            när det gäller sysselsättning och arbetsmarknad. Er partiledare
            säger att det är patetiskt att ta in arbetsmarknadsfrågor som
            ett samarbetsprojekt i EU.
          </note>
          <note>
            Men vad Essentoppmötet handlade om var ju i hög grad att gå från
            passiv till aktiv arbetsmarknadspolitik. Det är den typen av arbetsmarknadspolitik
            som vi står för. Det handlar också om den flexibilitet som vi
            gudskelov har på arbetsmarknaden och som är mycket större än den
            är i många av de andra länderna i EU.
          </note>
          <note>
            Det är de svenska moderaterna som har valt att ställa sig utanför
            och gå på en klart mer nyliberal linje.
          </note>
          <note>
            Glädjande nog ser det ut som vi vinner mer och mer gehör utanför
            vår krets, så att vi i den europeiska unionen kan få en ordentlig
            uppslutning kring tanken att det behövs ett samarbete kring sysselsättningen.
          </note>
          <note>
            Det är en viktig fråga för oss socialdemokrater.
          </note>
          <note>
            Anf. 23 GÖRAN LENNMARKER (m)
          </note>
          <note>
            Herr talman! Kenneth Kvist berörde frågan om vad man är för.
            Det var mycket oklart. Ni i Vänsterpartiet har väl varit mot alla
            konkreta förslag. Ni var mot EFTA, mot Sveriges frihandelsavtal
            med EU, mot ESS och nu mot EU. Varje gång man har försökt samarbeta
            har ni alltså varit mot det. Ni försöker ibland framställa det
            så att ni har varit mot vissa detaljer i just det pågående samarbetet,
            men sanningen är att ni i grunden har varit mot samarbete.
          </note>
          <note>
            Jag blev mycket förvånad över att Kenneth Kvist kunde tycka att
            det var bra att man genomförde reallönesänkningar. Det är ju det
            man gör när man devalverar; då sänker man reallönerna. Skall Sverige
            då även fortsättningsvis konkurrera genom att sänka reallönerna
            i förhållande till andra länder? Det verkade som om Kenneth Kvist
            tyckte att det var ett bra sätt och därför ville försvara den
            möjligheten.
          </note>
          <note>
            Idén med den gemensamma valutan bygger på en erfarenhet från
            mellankrigstidens kaos och konkurrerande devalveringar. Man byggde
            sedan upp Bretton
          </note>
          <note>
            Woods-systemet med dollarn som ankare, förankrad i guldet. När
            det inte höll 1971 gick man så småningom över till EMS.
          </note>
          <note>
            Den lärdom man har dragit är att den här typen av fasta, bundna
            växelkurser inte håller i det långa loppet. När spänningarna blir
            för stora blir det spekulationer, och så spricker det upp. Det
            är det som ligger bakom idén med en gemensam valuta. Vi har ju
            en historia att lära av, inte att bortse från.
          </note>
          <note>
            Peter Eriksson tog upp frågan om samarbete med
          </note>
          <note>
            Ryssland. Man skall väl just samarbeta med Ryssland.
          </note>
          <note>
            EU strävar efter att skapa ett partnerskaps- och samarbetsavtal
            med Ryssland just för detta. Alla är intresserade av det. Sedan
            är det en annan sak att man, om detta går snett - om de rödbruna
            krafterna kommer till
          </note>
          <note>
            Ryssland - måste gardera sig. Därför menar vi att man även fortsättningsvis
            behöver ett starkt försvar.
          </note>
          <note>
            När det gäller frågan om folkomröstning, har vi alltid sagt att
            man skall folkomrösta om svenskt medlemskap i EU. Vi tyckte att
            det var mycket bra att man gjorde det. Denna folkliga förankring
            är absolut nödvändig. Det skall man också göra i framtiden inför
            väsentliga förändringar. Det har vi tyckt i 30 års tid, och det
            står vi kvar vid.
          </note>
          <note>
            Anf. 24 HELENA NILSSON (c)
          </note>
          <note>
            Herr talman! Först vill jag tacka Mats Hellström för förtydligandet
            när det gäller miljöfrågorna. Det finns ett mycket starkt intresse,
            oavsett vad man har haft för grundtanke om medlemskapet, för att
            jobba med miljöfrågorna. Då är det också viktigt att det inte
            bara blir en läpparnas bekännelse utan också en konkret handlingsinriktning
            i fråga om vad man vill göra med miljön ute i Europa. Det var
            bra.
          </note>
          <note>
            Som Europavän bävar jag för ett scenario där Europatanken dör.
            Som övertygad förespråkare för ett svenskt EU-medlemskap bävar
            jag för att samarbetet för att bevara freden i Europa dör. Den
            ursprungliga kraften för ett samarbete för att undvika ett storkrig
            måste hållas levande, därför att den överskuggar ju alla de kortsiktiga
            resultat man har efterlyst efter åtta månaders medlemskap, oftast
            med en mycket egoistisk inriktning, att det skulle ha blivit så
            mycket bättre för just oss i Sverige.
          </note>
          <note>
            Om Europatanken dör, riskerar vår världsdel att kastas tillbaka
            i ett tillstånd där nationalismen breder ut sig, där murar av
            misstänksamhet åter reses, där ekonomiska murar byggs, med ökade
            klyftor mellan fattiga och rika.
          </note>
          <note>
            Låt mig som representant för landsbygden göra en liknelse. De
            som i debatten gör styrfarten till huvudsaklig prioritet, har
            nog inte cyklat på en grusväg.
          </note>
          <note>
            Inför ett vägskäl saktar man farten och tittar sig noga omkring.
            Om man inte gör det - det vet de som har cyklat på en grusväg
            - kan hela ekipaget sladda omkull, med blodvite som följd.
          </note>
          <note>
            Anf. 25 BO KÖNBERG (fp)
          </note>
          <note>
            Herr talman! På de frågor som jag ställde till Peter
          </note>
          <note>
            Eriksson har jag delvis fått svar. Frågan om vad som var så nydanande
            med att vara mot allting fick jag inget svar på, men det kanske
            ligger i sakens natur.
          </note>
          <note>
            Kontentan av Peter Erikssons svar är egentligen att allting annat
            är bättre än EU, även om han säger att man kan använda EU för
            miljöfrågor.
          </note>
          <note>
            Den riktigt intressanta frågan är den som Holger
          </note>
          <note>
            Gustafsson snuddade vid, nämligen varför det alltid skall vara
            någonting annat. Ni har ju i Miljöpartiet ett antal gånger, senast
            förra månaden, gått till val på att ni vill motverka svenskt medlemskap
            i en organisation där den här typen av beslut kan fattas.
          </note>
          <note>
            Då frågar man sig: Varför skall vi inte använda den organisation
            som finns? Det är många gånger här i livet så att man kan önska
            att någonting skulle vara litet annorlunda än det som man har
            lyckats uppnå eller det som finns tillgängligt. Skillnaden mellan
            de partier som aktivt driver på för att vi skall ha ett så bra
            EU som möjligt och att Sverige skall göra en insats i Europa och
            EU, bl.a. Folkpartiet, och er är ju att ni använder all er tid,
            kraft och den uppmärksamhet ni kan få åt att motverka samarbete
            i praktiken.
          </note>
          <note>
            Kenneth Kvist hävdade att EU inte är någon naturlag, och det
            är förstås riktigt. Men där har vi återigen samma fråga: Varför
            inte använda sig av den organisation som finns i Europa i dag
            och som kan fatta beslut?
          </note>
          <note>
            Mats Hellström förstod tydligen inte, eller ville inte förstå,
            min fråga om öppenheten. Den handlade om att Mats Hellström så
            sent som för någon månad sedan gav intryck av att man mycket lätt
            kunde få reda på vad som hände i ministerrådet. Han blev t.o.m.
            upphetsad över att vi ställde frågor om detta.
          </note>
          <note>
            I hans pressmeddelande finns dock inte ett ord om att många länder
            samtidigt lägger till hemliga deklarationer till protokollen.
            Jag vet att man nu från svensk sida har arbetat för att ändra
            på detta, och det är bra. Men sanningen är ju den att det för
            en månad sedan inte gick att ringa något som helst telefonnummer
            i världen för att få reda på vad som händer.
          </note>
          <note>
            Sanningen är också att det inte heller går i dag, såvitt jag
            förstår. De förändringar som ägt rum gör inte ministerrådet så
            öppet som man måste kräva att en lagstiftande församling är.
          </note>
          <note>
            Anf. 26 KENNETH KVIST (v)
          </note>
          <note>
            Herr talman! Alternativet till det elitistiska och odemokratiskt
            fungerande EU är inte och får inte vara snöd nationalism. Det
            gäller i stället att på olika områden utveckla ett mellanstatligt
            samarbete, och om det skall vara möjligt gäller det att skapa
            om EU. Då blir inställningen till EU-organisationen naturligtvis
            annorlunda.
          </note>
          <note>
            Om man minskar de överstatliga inslagen och får bort de byråkratiska
            dragen hos EU-organisationen framstår ju en annan organisation
            för ett mellanstatligt samarbete. Vi har inte på den här nivån
            löst frågan om att fördjupa människornas inflytande över politiken
            genom att flytta en rad viktiga beslut från de nationella parlamenten
            till överstatliga organ.
          </note>
          <note>
            Holger Gustafsson påstår att EU bara sysslar med de gränsöverskridande
            frågorna, men så är det faktiskt inte. EU lägger sig i hur mycket
            mjölk som skall få produceras i Sverige, hur de nordfinska bönderna
            skall få gödsla sina marker osv. Jordbrukspolitik och många av
            de frågor om varukvaliteter och annat som
          </note>
          <note>
            EU hittills har sysslat med - det är ju inte precis några gränsöverskridande
            frågor. Det är en illusion att tro det.
          </note>
          <note>
            Slutligen vill jag också säga att med den politik för jämnare
            fördelning som Vänsterpartiet vill föra skulle konsekvenserna
            av en flytande valuta inte ha blivit så negativa för stora folklager
            som de har blivit.
          </note>
          <note>
            Men jag beskrev verkligheten, Göran Lennmarker. Så var den. Det
            var inte tack vare EU utan när vi litet grand bröt med valutasamarbetet
            med EU som den ekonomiska utvecklingen i landet började gå bättre.
          </note>
          <note>
            Anf. 27 PETER ERIKSSON (mp)
          </note>
          <note>
            Herr talman! Miljöpartiet och jag blev här anklagade från borgerligheten
            för att vi vill gå ur EU och från socialdemokraterna för att vi
            inte vill gå ur EU.
          </note>
          <note>
            Jag tycker att Mats Hellström kan vara helt lugn. Vi arbetar
            för ett utträde ur den europeiska unionen.
          </note>
          <note>
            Vilken är då vägen dit? Som vi sade i valrörelsen och som vi
            har sagt under lång tid vill vi ha en folkomröstning kring det
            nya avtal som skapas efter regeringskonferensen. Får vi då ett
            nej från svenska folket aktualiseras frågan om ett utträde. Därför
            är naturligtvis en folkomröstning efter regeringskonferensen det
            första steget på en sådan väg.
          </note>
          <note>
            Till Bo Könberg kan jag säga att vi är för samarbete men mot
            mer av överstatlighet i de allra flesta frågorna. Det här grundar
            sig naturligtvis mycket på demokratifrågan. Möjligheterna för
            ett rejält, fungerande folkstyre är mycket små, för att inte säga
            obefintliga, när man kommer upp i organisationer med hundratals
            miljoner människor. Vanliga människor måste kunna vara med och
            påverka sin framtid, och det är för mig mycket av grunden till
            kritiken mot den här elitistiska unionen och dess politiska överbyggnad.
          </note>
          <note>
            När det gäller EMU verkar Göran Lennmarker vara beredd att acceptera
            en gigantisk arbetslöshet. Hela
          </note>
          <note>
            EMU-konceptet bygger ju på att vi har samma situation som i USA,
            där människor är beredda att i stor omfattning flytta från kust
            till kust, från delstat till delstat. Jag kan hålla med: När vanliga
            människor i
          </note>
          <note>
            Pajala är beredda att flytta till Milano eller Paris, då kan
            vi ha en gemensam valuta i Europa. Intill dess är det faktiskt
            skrämmande att höra människor stå och säga att de i den här frågan
            är beredda att acceptera en gigantisk arbetslöshet.
          </note>
          <note>
            Anf. 28 HOLGER GUSTAFSSON (kds)
          </note>
          <note>
            Herr talman! Peter Eriksson säger att vanligt folk skall kunna
            påverka. Vad han egentligen arbetar för är ju att se till att
            svenska folket skall bli ställt utanför påverkansmöjligheten.
            Det är verkligheten.
          </note>
          <note>
            Vi kristdemokrater är otåliga när det gäller sysselsättningspolitiken,
            och jag vill slutligen här rikta en fråga till Mats Hellström:
            Varför dröjer den svenska regeringen med att genomföra åtgärder
            mot arbetslösheten? Detta är något som har slagits fast av ministerrådet
            i Essen i december och också i Europaparlamentet under 1995. Jag
            tänker på Coatesrapporten, som både kristdemokrater och socialister
            i parlamentet har ställt sig bakom, också den svenska socialdemokratiska
            gruppen. Jag tänker på viktiga åtgärder som arbetstidsdelning
            inom ramen för flexiblare arbetstid:
          </note>
          <note>
            att vi delar på befintliga jobb vid varje tidpunkt, sänkta skatter
            på arbete, avdragsmöjligheter och sänkta skatter på tjänster för
            att skapa mer sysselsättning på dessa områden. Jag skulle vara
            väldigt tacksam om detta blev något belyst.
          </note>
          <note>
            Anf. 29 Statsrådet MATS
          </note>
          <note>
            HELLSTRÖM (s)
          </note>
          <note>
            Herr talman! Nej, Holger Gustafsson, vi dröjer inte, och vi redovisar
            vår politik. Arbetslösheten sänks. Den sänks nu efter att tyvärr
            ha höjts under åren alldeles före vårt ansvar.
          </note>
          <note>
            Jo då, Bo Könberg, jag förstod frågan om öppenheten. På de konkreta
            frågor som Folkpartiet ställde i valrörelsen, i ett förvånansvärt
            högt tonläge måste jag säga, får ni tydligt svar i Sverige. Bidra
            inte själva till att skapa nya och onödiga EU-myter, för det är
            faktiskt vad ni gör.
          </note>
          <note>
            Avslutningsvis skulle jag vilja ta upp den fråga som Kenneth
            Kvist ställde om den folkliga förankringen i EU. Det finns mycket
            att göra i det avseendet.
          </note>
          <note>
            Men vi skall heller inte tappa perspektivet. Min erfarenhet som
            regeringsledamot är jag aldrig tidigare varit med i ett samarbete
            där det, glädjande nog, är så många förtroendevalda som är indragna
            i en process.
          </note>
          <note>
            Väldigt mycket av annat samarbete som vi liksom regeringar i
            övrigt deltar i är internationell diplomati där diplomater träffar
            diplomater och regeringar träffar regeringar. Det gäller i högsta
            grad Förenta nationerna men också många andra samarbetsformer.
          </note>
          <note>
            EU skiljer sig i det avseendet genom att det är ett system där
            visserligen många beslutsvägar är alltför snåriga, vilket är ett
            problem, men där många grupper och många förtroendevalda är indragna
            på ett såvitt jag förstår unikt sätt i världen i modern tid. Sedan
            hindrar inte det att det behöver göras mycket mera för att EU
            skall bli en organisation som ger praktiska resultat, en organisation
            som har praktisk betydelse för vanliga medborgare när det gäller
            jobb, miljö, jämställdhet, konsumenternas ställning - och öppenheten,
            inte minst. Det är särskilt på de områdena som den svenska regeringen
            i samarbete med - det är jag övertygad om - partierna i riksdagen
            skall verka inför regeringskonferensen.
          </note>
          <note>
            Anf. 30 STEN TOLGFORS (m)
          </note>
          <note>
            Herr talman! Efter 50 år av påtvingad delning har nu Europa möjlighet
            att enas igen - äntligen. En rad länder, från Estland, Lettland
            och Litauen i norr till
          </note>
          <note>
            Malta och Cypern i söder, strävar efter fullständigt medlemskap
            i Europeiska unionen. Förhoppningsvis utgör den här gruppen länder
            bara en första etapp i en utvidgning.
          </note>
          <note>
            Av fördragen framgår att gemenskapen skall vara öppen för alla
            Europas länder. Att utvidgningen av
          </note>
          <note>
            EU förverkligas utan dröjsmål är ett grundläggande nationellt
            intresse för de nya kandidatländerna. Men det är också ett grundläggande
            nationellt intresse för
          </note>
          <note>
            Sverige - ekonomiskt, politiskt, säkerhetspolitiskt, och det
            är därför någonting som vi måste arbeta för i
          </note>
          <note>
            EU.
          </note>
          <note>
            Demokratin, rättsstaten och den marknadsekonomiska utvecklingen
            av ekonomin i kandidatländerna stabiliseras och stärks av medlemskap.
            Det innebär bättre förutsättningar för en positiv utveckling av
            välfärden i de nya kandidatländerna men också för samhällena i
            Västeuropa. Fri handel och fritt ekonomiskt utbyte gynnar alla.
          </note>
          <note>
            Kandidatländerna cementeras politiskt som en självklar del i
            en tidigare västeuropeisk gemenskap, och det har mycket stor säkerhetspolitisk
            betydelse utan att över huvud taget vara förknippat med säkerhetsgarantier.
          </note>
          <note>
            Jag vill slå fast att medlemskap för de nya kandidatländerna
            inte är en ynnest från Västeuropa - det är i ett historiskt perspektiv
            en självklarhet. Östersjön har under huvuddelen av vår historia
            inte varit en gräns som delat Sverige från Östeuropa utan tvärtom
            den motorväg som bundit oss samman med länder som Finland, Ryssland
            och de baltiska staterna. Nu kan Östersjön igen bli ett Europasamarbetets
            innanhav, där åtta av nio länder inom kort kan vara fullständiga
            medlemmar i EU och ett land associerat.
          </note>
          <note>
            Herr talman! Ofta radar vi i den svenska debatten upp en rad
            hinder för EU:s utvidgning, och ofta framställs det som om de
            hindren skulle ligga enbart hos kandidatländerna. Så är inte fallet.
          </note>
          <note>
            De kriterier som ställs upp för medlemskap gäller i grunden respekt
            för mänskliga rättigheter och för demokratins principer. Att de
            efterlevs är självklart ett oundgängligt krav för medlemskap.
            EU är och skall vara ett samarbete för fullvärdiga demokratier.
            Men en liberalisering av EU:s jordbrukspolitik är nödvändig, inte
            bara av budgetskäl utan också för att få bort krångel och snedvridningar
            som den orsakar i ekonomin. Det är varken önskvärt eller möjligt
            att utsträcka dagens omfattande subventioner till att omfatta
            fler länder.
          </note>
          <note>
            Det är dock inte så att kandidatländerna är de länder som mest
            högljutt kräver att subventionerna bevaras. Estland t.ex. har
            genomfört en långtgående avreglering av jordbruket. I stället
            är det så att en del av
          </note>
          <note>
            EU:s gamla medlemmar försvarar subventionspolitiken.
          </note>
          <note>
            Förändringen i de tidigare socialistiska länderna går i flera
            fall fort. Efter ett inledande fall i bruttonationalprodukten
            när länderna blir fria är deras BNP nu generellt på väg upp igen.
          </note>
          <note>
            Flera av de nya kandidatländerna ligger inte så långt efter EU:s
            mindre välmående medlemsländer som man ofta föreställer sig i
            debatten. Om man ser till köpkraftskorrigerad BNP skiljer det,
            enligt siffror som jag har fått tillgängliga för 1993, mindre
            mellan
          </note>
          <note>
            Tjeckien och Grekland än mellan Grekland och Portugal, och ungefär
            lika mycket mellan Grekland och
          </note>
          <note>
            Estland som mellan Grekland och Portugal. - Jag nämner detta
            för att ge ett perspektiv i debatten.
          </note>
          <note>
            Den privata sektorn i Tjeckien är ungefär två tredjedelar av
            BNP, i Estland ungefär hälften, precis som i Ungern och Polen.
            Slovakien och Polen exporterar precis som Estland grovt sett två
            tredjedelar av
          </note>
          <note>
            BNP - detta trots ett gammalt beroende av Sovjetunionen och Comecon.
            Polen är nu enligt den isländske professorn Thor Gylfason en större
            handelspartner för EU än vad Kanada är. Återigen säger jag detta
            för att ge perspektiv.
          </note>
          <note>
            Marknadsekonomin börjar ge resultat i de länder som valt den
            vägen. De länder som däremot har valt att hänga kvar vid gamla
            strukturer eller som har försökt finna egna, halvsocialistiska
            vägar utvecklas sämre.
          </note>
          <note>
            De nygamla demokratierna måste få komma med i
          </note>
          <note>
            EU på samma villkor som gamla medlemsländer.
          </note>
          <note>
            Länderna i Central- och Östeuropa kräver att bli tagna på allvar
            och inte minst att deras kandidaturer tas på allvar. Trots de
            politiska och ekonomiska problem som kan finnas bör en första
            grupp länder kunna bli medlemmar redan kring sekelskiftet.
          </note>
          <note>
            Sverige visade under den borgerliga regeringen vägen genom att
            kräva att EU skulle ge de baltiska staterna frihandelsavtal av
            svensk modell för att Sverige skulle gå med i gemenskapen. Sveriges
            mål måste vara att inte minst de baltiska staterna skall kunna
            bli fullvärdiga medlemmar i EU år 2000. Detta förutsätter att
            medlemskapsförhandlingar sätts i gång omedelbart efter regeringskonferensens
            avslutande.
          </note>
          <note>
            Man kan dock med fog säga att det svenska EU-
          </note>
          <note>
            valets stora förlorare var våra grannar i Baltikum, som förlorade
            chansen att få en tydlig svensk röst för utvidgning av gemenskapen
            i och med att hälften av parlamentsplatserna togs av samarbetets
            motståndare.
          </note>
          <note>
            Hur skall en person som i själ och hjärta är emot ett svenskt
            EU-medlemskap kunna arbeta med trovärdighet för att andra länder
            skall få komma med?
          </note>
          <note>
            Herr talman! Som jag ser det är det centralt att det svenska
            agerandet i EU präglas av en vilja att möjliggöra en snabb utvidgning
            av EU. Allt annat skulle vara ett svek mot våra grannar i öster.
          </note>
          <note>
            Anf. 31 BERIT LÖFSTEDT (s)
          </note>
          <note>
            Herr talman! Det var i slutet av oktober eller möjligen i början
            av november 1991. Jag medverkade på ett möte med kristna socialdemokrater
            i Åtvidaberg.
          </note>
          <note>
            Mötet skulle handla om vad som då för tiden benämndes EG-frågan;
            det var innan Maastrichtfördraget var ratificerat och EG blivit
            EU.
          </note>
          <note>
            Jag kan inte komma ihåg i detalj vad min inledning innehöll,
            men det var säkert i huvudsak ett försök att i folkbildande ordalag
            beskriva vad EG var och kunde tänkas bli. Efter inledningen vidtog
            frågor och samtal på vanligt mötesmanér. Någon frågade mig: Vilket
            är det viktigaste skälet för svenskt medlemskap i EG och vilken
            är EG:s viktigaste uppgift framöver?
          </note>
          <note>
            Jag svarade ungefär så här: Ingenting kan vara viktigare än att
            vara med och ta ansvar för att stärka de nyblivna demokratierna
            i östra Europa, att medverka till att en ekonomisk utjämning sker
            mellan
          </note>
          <note>
            Europas östra och västra delar, att hjälpa till att stabilisera
            den sociala situationen i östra Europa och bidra till att stora
            och svåra miljöproblem där får sin lösning.
          </note>
          <note>
            Svaren från hösten 1991 är för min del fortfarande giltiga. Jag
            menar att en utvidgning av EU österut handlar om solidaritet men
            också om att bevara den säkerhetspolitiska stabilitet som så länge
            präglat vår del av världen.
          </note>
          <note>
            Vad händer om vi vänder människorna i Östeuropa ryggen och säger:
            Ni är för fattiga, ni har för smutsiga industrier, ni producerar
            för mycket stål och för billiga livsmedel - vi har det för bra
            för att låta er rubba våra cirklar.
          </note>
          <note>
            Jag menar att EU:s utvidgning är viktig för fredens skull. Vi
            vet alla att demokratin i de östeuropeiska staterna är skör. De
            etniska och nationella spänningarna är stora. Samtidigt har marknadsekonomin
            hittills faktiskt lett till sämre villkor för många medborgare.
          </note>
          <note>
            Kanske var det fler än jag som i söndags lyssnade till ett radioprogram
            om Schlesien. I det programmet fanns det många som beskrev hur
            de numera var arbetslösa och kände sig otrygga. De kunde visserligen
            tala mera fritt och det fanns varor i affärerna, men vad hjälpte
            det när de hade lägre inkomster än förr eller var arbetslösa?
          </note>
          <note>
            En polsk arbetares reallön var 1993 hela 29 % lägre än 1989.
            De ryska reallönerna har fallit minst lika mycket. I länder som
            Rumänien, Bulgarien och Ukraina har levnadsstandarden sjunkit
            än mer, och detta gäller dem som har arbete. Samtidigt har arbetslösheten
            också blivit miljoner östeuropéers verklighet.
          </note>
          <note>
            Bryts inte denna negativa utveckling kan en oerhört farlig situation
            uppstå. Ett sökande efter syndabockar kan börja, etniska konflikter
            kan förstärkas och populistiska och auktoritära ledare kan utnyttja
            nationella motsättningar för att komma till makten.
          </note>
          <note>
            Den danska socialdemokratiska EU-
          </note>
          <note>
            kommissionären Ritt Bjerregaard har träffande sagt:
          </note>
          <note>
            Hanteringen av upplösningen i Jugoslavien har inte varit något
            för EU att skryta med. Om inte unionen kan hantera situationen
            vid sina östliga och sydliga gränser bättre kommer tragedin i
            Bosnien att kommas ihåg som ett obetydligt förspel.
          </note>
          <note>
            När jag svarade som jag gjorde om EU:s framtida uppgifter, i
            Åtvidaberg hösten 1991, så gjorde jag det i huvudsak utifrån en
            övertygelse om att endast EU
          </note>
          <note>
            som samlad organisation har den styrka som behövs för att på
            ett avgörande sätt kunna påverka utvecklingen i Östeuropas länder.
            Inga enskilda stater, inte ens Tyskland och rakt inte Sverige,
            kan ensamma ta över den uppgiften.
          </note>
          <note>
            Men för att lyckas måste EU anpassa sig till en ny situation
            och en ny tid. Att säkra freden och demokratin på 1950-talet var
            en sak. Att göra det på 1990-
          </note>
          <note>
            talet och inför 2000-talet är en helt annan sak och kräver andra
            lösningar.
          </note>
          <note>
            Ett EU med 20-25 medlemmar måste också kunna fatta viktiga beslut
            för medborgarna i medlemsländerna. Varken nya eller gamla medlemmar
            tjänar på att
          </note>
          <note>
            EU drabbas av beslutsförlamning. De som var med och grundade
            EU blir besvikna. De nya upptäcker att
          </note>
          <note>
            EU inte alls gav det man hade tänkt sig. För min del menar jag
            nu att det är angeläget att identifiera de politiska områden där
            medborgarna har förväntningar på gemenskapen. Det blir nödvändigt
            att lägga örat så nära marken att medborgarnas förväntningar faktiskt
            når fram.
          </note>
          <note>
            Gör vi detta kan vi nog också finna lämpliga avvägningar mellan
            vad som bör bli föremål för majoritetsbeslut i rådet och vad som
            bör kvarstå som rent mellanstatliga angelägenheter.
          </note>
          <note>
            Herr talman! Uttrycket "demokratiskt underskott"
          </note>
          <note>
            används ofta i EU-sammanhang och knyter sig därvid i de flesta
            fall till Europaparlamentet och dess roll.
          </note>
          <note>
            Själv skulle jag vilja göra en något annan definition, nämligen
            - i de fall insyn och kontroll från direktvalda parlamentarikers
            sida i EU:s beslutsmaskineri är bristfälligt eller obefintligt
            råder ett demokratiskt underskott.
          </note>
          <note>
            Bland de nationella parlamenten i medlemsländerna pågår nu en
            intensiv och bitvis litet nymornad debatt om just dessas roll
            i EU. Själva, i Sveriges riksdag, arbetar vi om ännu ofullkomligt
            och litet trevande men ändå engagerat med hur vi skall formera
            oss. Det finns säkert en hel del vi kan göra inom ramen för EU-nämnden
            för att öka riksdagens medverkan. Just nu är det mest angelägna
            - eftersom allt
          </note>
          <note>
            EU-arbete, så att säga, inte skall ske i EU-nämnden -
          </note>
          <note>
            att vi får med våra fackutskott. De skall integreras i
          </note>
          <note>
            EU-frågornas vardag. Bara då kan också vi lämna ifrån oss välgrundade
            ståndpunkter i slutet av beslutsprocessen.
          </note>
          <note>
            Herr talman! För min del menar jag att EU-
          </note>
          <note>
            medlemskapet har inneburit ett demokratiskt tillskott.
          </note>
          <note>
            Vi finns med i många fler sammanhang, deltar i debatterna och
            har utbyte med andra länder. Detta tycker jag är ett demokratiskt
            tillskott.
          </note>
          <note>
            Anf. 32 MARGIT GENNSER (m)
          </note>
          <note>
            Herr talman! Efter andra världskriget ifrågasattes
          </note>
          <note>
            Europa som civiliserad förebild. Arthur Koestler, urtypen för
            en europé, letade efter bättre civilisationer. Hans slutsats blev
            trots allt att Europa är unikt.
          </note>
          <note>
            Vår lilla världsdel, "en utväxt" på Asien, har genom sin litenhet
            och sin mosaik av skillnader lett till
          </note>
          <note>
            "idéernas korsbefruktning" och den moderna civilisationens framväxt.
          </note>
          <note>
            Skillnader har varit utvecklingens motor, men skillnader har
            också lett till bestialiska ogärningar.
          </note>
          <note>
            Koestler ville få oss européer att se olikheternas värde.
          </note>
          <note>
            Jag var europé långt före anslutningen till EU. Jag tillhör den
            generation som Koestler kallade "den tysta" - skeptisk till politik
            och storvulna politiska planer. Det är min rätt och skyldighet
            som EU-
          </note>
          <note>
            medborgare att sätta upp ett varnande finger för sådant som verkar
            fel. Jag är kritisk till EMU.
          </note>
          <note>
            Frågan om EMU har i första hand behandlats som en ekonomisk fråga,
            fastän den egentligen inte är det.
          </note>
          <note>
            Trots allt börjar jag med de ekonomiska argumenten.
          </note>
          <note>
            1. Det sägs att en europeisk valutaunion drar lägre kostnader.
            Växlings- och informationskostnaderna blir lägre. Men vinsten
            med en valuta är liten, någon promille av BNP.
          </note>
          <note>
            2. En europeisk centralbank och ecu sägs ge prisstabilitet. Jag
            och många andra anser att detta är feltänkt. En institution är
            inte orsak till att det går bra eller dåligt i ett land. Det är
            sambandet mellan en rad olika förhållanden - kultur, näringsliv,
            institutioner, historisk utveckling, ja t.o.m. enskilda personers
            inflytande.
          </note>
          <note>
            3. Ett område som är ett optimalt valutaområde har lämpligen
            en enda valuta. Vad kännetecknar ett optimalt valutaområde? Jo,
            geografisk arbetskraftsrörlighet. Den kan ersättas med fördelnings-
            och regionalpolitiska åtgärder eller flexibla löner/priser. God
            arbetskraftsrörlighet underlättas av språkliga och kulturella
            likheter - just det som inte kännetecknar
          </note>
          <note>
            Europa.
          </note>
          <note>
            Makroekonomiska chocker som drabbat Sverige och dess omvärld
            de senaste 20 åren skulle aldrig helt kunnat rättas till genom
            högre geografisk rörlighet, genom arbetskraftsutvandring. Anpassning
            av hela landets pris- och lönenivå har skett genom devalveringar,
            som känts frustrerande. Orsaken är de fasta växelkurserna. Ändringarna
            har inte blivit kontinuerliga, utan därför dramatiska.
          </note>
          <note>
            I dag har Sverige och Storbritannien flytande växelkurser. Många
            felgrepp har rättats till. Varför skall man då ha en fast EMU-regim
            1997, 1999 eller
          </note>
          <note>
            2002? En gemensam valuta kan ännu inte fungera från Palermo till
            Korpilombolo eller från Lands End till Jena. Vi är för olika.
            Varför låter man inte i stället en gemensam valuta växa fram av
            sig själv underifrån eller t.ex. först inom mindre områden?
          </note>
          <note>
            4. EMU är inte främst ett ekonomiskt projekt.
          </note>
          <note>
            Merparten av världens framstående ekonomer tror inte på EMU.
            Den gemensamma valutan är ett politiskt projekt, som bottnar i
            gamla motsättningar, rädslor och rivaliteter mellan Europas större
            stater.
          </note>
          <note>
            Sprängkraften är stor. Tyskarna vill ha sin D-mark och sin Bundesbank.
            Tyskar och fransmän ser med skepsis på den anglosachsiska finansiella
            marknadstraditionen. En gemensam valuta kräver en gemensam penning-
            och finanspolitik. Risken är stor att många grupper kommer att
            betrakta sig som
          </note>
          <note>
            "överkörda minoriteter", och då kan man frukta att den mörka
            sidan av Europas historia upprepas i ny variant. Den folkliga
            legitimiteten för projektet är svag. Varför ta en stor risk för
            misslyckande när vinsterna är små? Vad händer om EMU misslyckas
            -
          </note>
          <note>
            hur återställer man kronan, pundet, D-marken? Problemet liknar
            att återskapa fisken från fisksoppan.
          </note>
          <note>
            Helmut Kohls djupa bindning till den gemensamma valutan har varit
            Europafederalisternas hopp. Han har enligt The Times avslöjat
            Maastricht-illusionen genom att säga att "1999 är ett andra-rangs
            EMU-
          </note>
          <note>
            intresse" och "utan EMU 1999 kollapsar inte världen". The Times
            konstaterade den 2 oktober:
          </note>
          <note>
            "det är nästan omöjligt att föreställa sig händelser som kan
            leda till en valutaunion inom en förutsebar framtid. Europafederalisternas
            slogan att ´Europa måste byggas på en gemensam valuta´ håller
            inte. - -
          </note>
          <note>
            - Sanningen är att ett stabilt, samarbetsvilligt och rikt
          </note>
          <note>
            Europa måste byggas utan den gemensamma valutan".
          </note>
          <note>
            Hayek visar hur svårt problemet med fasta och rörliga växelkurser
            är. Med prestigelöshet konstaterar han i "Hayek on Hayek" på sidan
            150:
          </note>
          <note>
            "Först trodde jag på fasta växelkurser. Regeringarna skulle hindras
            att använda rörliga växelkurser för att underlätta inflation.
            Men så såg jag hur inflation kunde importeras, då stödde jag rörliga
            växelkurser och så föddes idén att låta valutorna konkurrera."
          </note>
          <note>
            Hayeks förslag underlättas av dagens teknik som ger sekundsnabb
            information om valutornas värdeförändringar. Det talar för flytande
            valutakurser.
          </note>
          <note>
            Herr talman! Politiker i ett litet land i Europas utkant bör
            vara avvaktande och försiktiga. Vår uppgift är att vara öppna
            för utveckling men ändå inte huvudstupa kasta oss in i "EMU-äventyret".
            I stället bör vi prestigelöst samtala om valuta och penningpolitiska
            problem. Många bättre lösningar än EMU ligger och väntar på oss.
            Låt oss börja samtala och avsluta debatten.
          </note>
          <note>
            Anf. 33 MONICA GREEN (s)
          </note>
          <note>
            Herr talman! Det handlar om jobben, miljön och freden. Samtalen
            och diskussionen inför regeringskonferensen måste handla om fred,
            om kvinnornas
          </note>
          <note>
            Europa, om demokratins Europa och om miljö och livskvalitet.
          </note>
          <note>
            När det gäller kvinnornas Europa är grunden för jämställdhet
            och frihet rätten till det egna arbetet, rätten till den egna
            lönen. Så är det för alla kvinnor i
          </note>
          <note>
            Europa. Samtidigt är det kvinnorna som uppvisar den högsta arbetslösheten
            och som är de sämst avlönade i
          </note>
          <note>
            Europa.
          </note>
          <note>
            Europas kvinnor har samma behov av lika lön, lika arbete, halva
            makten i beslutande församlingar, gemensamt ansvarstagande samt
            gemensamt finansierad vård och omsorg. Därför måste möjligheter
            till kvinnors arbete finnas och därför vill vi använda det europeiska
            samarbetet till att stärka kvinnors ställning ekonomiskt, politiskt
            och socialt.
          </note>
          <note>
            Full sysselsättning måste vara det viktigaste målet för EU. Kvinnornas
            arbetslöshet måste tas på samma allvar som männens. Sverige skall
            arbeta för att göra välfärdspolitiken till en lika viktig del
            i EU-
          </note>
          <note>
            samarbetet. Sverige kan bidra med goda exempel.
          </note>
          <note>
            Den ekonomiska och sociala utvecklingen måste gå hand i hand.
            Vi vill att EU inför minimikrav på medborgarnas välfärd. Det skall
            inte löna sig för företag att investera i länder med ett dåligt
            socialt skydd.
          </note>
          <note>
            Det har vi sagt många gånger. Kvinnor och män skall ha lika lön
            för likvärdigt arbete. Vidare måste vi svenska kvinnor behålla
            den självständiga ställning som vi har genom beskattningen och
            genom socialförsäkringar baserade på att vuxna individer försörjer
            sig själva. Vi vill motverka att kvinnor blir en ny lågavlönad
            underklass med en låg facklig organiseringsgrad.
          </note>
          <note>
            Vi vill också verka för att försök med kortare arbetstid införs.
            Det kan vi även göra som ett sätt att få fler arbetstillfällen.
            Det finns ute i Europa många goda exempel på att man har lyckats
            få fler arbetstillfällen genom kortad arbetstid. Inte minst metallindustrin
            i Tyskland har gått i bräschen för att visa på goda exempel här.
          </note>
          <note>
            När det gäller demokratins Europa måste vi samarbeta för att
            engagera fler folk och länder. Vi måste utöka medlemsländerna
            till alla europeiska länder.
          </note>
          <note>
            Vi har mycket att diskutera inför regeringskonferensen. Vi måste
            se till att folkrörelser, föreningar och skolor får ett stort
            utrymme samt medel för ett folkligt engagemang inför regeringskonferensen.
            Det handlar om att göra folk engagerade och medvetna om vilka
            möjligheter som det innebär att vara medlem i EU.
          </note>
          <note>
            Vi måste också slåss för miljö och livskvalitet.
          </note>
          <note>
            Kretsloppstänkandet måste genomsyra EU:s miljöpolitik. Dessutom
            måste vi slåss för att miljöanpassade trafiksystem införs och
            vidareutvecklas samt för att onödiga transporter motverkas inom
            EU. Dessutom gäller det att EU skall verka för en avveckling av
            kärnkraften. Då måste vi införa miniminivåer på skatteuttag för
            koldioxid och energi.
          </note>
          <note>
            Vi måste se till att jordbrukspolitiken reformeras, så att överskotten
            minskar.
          </note>
          <note>
            När det gäller livskvaliteten måste vi mycket hårt arbeta mot
            narkotikan. Vi kan aldrig acceptera den liberaliseringspolitik
            som drivs på många håll i Europa. Den utvecklingen måste stoppas.
          </note>
          <note>
            Avslutningsvis: Det handlar om jobben, miljön och freden. Vi
            vill utveckla demokratin, och vi ser möjligheterna för kvinnornas
            Europa.
          </note>
          <note>
            Anf. 34 STEN TOLGFORS (m) replik
          </note>
          <note>
            Herr talman! Mycket av det som Monica Green säger låter bra.
            Vi skall alltså syssla med välfärdspolitik och sysselsättning,
            och vi skall prata om kärnkraftens avveckling på ett slags Europabasis.
            Men i samma andetag som Monica Green säger detta säger hon att
            hon vill lyfta de frågorna från Sveriges riksdag till en överstatlig
            nivå, något som i många fall går fullständigt på tvärs med den
            subsidiaritetsprincip som man varit så överens om tidigare i den
            svenska debatten.
          </note>
          <note>
            Samma tendens finns i regeringsdeklarationen.
          </note>
          <note>
            Man pratar om att lyfta upp till Europanivå de frågor som i vardagen
            berör folk. Detta förvånar. Det är också förvånande med tanke
            på vad Socialdemokraterna tänker sig driva på regeringskonferensen.
            I
          </note>
          <note>
            första hand handlar det om sådant som exempelvis konsumentpolitik
            och jämställdhet - i sig viktiga frågor, men ändå frågor som är
            ganska svagt regeringskonferensrelaterade. Där riskerar Sverige
            att hamna vid sidan av de stora och viktiga framtidsdebatterna
            i EU.
          </note>
          <note>
            Anf. 35 MONICA GREEN (s) replik
          </note>
          <note>
            Herr talman! Nej, vi ser medlemskapet i EU som en möjlighet att
            diskutera de här frågorna på en bredare basis. Vi ser möjligheter
            till att det inte bara blir fråga om marknadens och kapitalisternas
            villkor. Så har det ju tidigare varit med EU. Nu kan vi göra det
            möjligt att fler människor engageras och att en bred diskussion
            kommer i gång om minimikrav både inom miljöområdet och på den
            sociala välfärden. Här finns en stor möjlighet för socialdemokratins
            projekt i Europa.
          </note>
          <note>
            Anf. 36 STEN TOLGFORS (m) replik
          </note>
          <note>
            Herr talman! Jag är väl medveten om att detta var den socialdemokratiska
            retoriken inför både Europavalet och folkomröstningen. Men faktum
            kvarstår:
          </note>
          <note>
            Man kan inte ta bort makt och ge den till någon. Man kan inte
            lyfta bort frågor från Sveriges riksdag utan att det påverkar
            politiken här.
          </note>
          <note>
            Man vill göra ett antal saker överstatliga - fullständigt på
            tvärs med tanken om subsidiariteten, dvs.
          </note>
          <note>
            närhetsprincipen, närheten till beslutsfattandet. Ju längre bort
            man lyfter de frågorna, oavsett vilka skälen är, desto längre
            bort från folk kommer de.
          </note>
          <note>
            Anf. 37 MONICA GREEN (s) replik
          </note>
          <note>
            Herr talman! Jag håller inte med om det. Jag tror att saker kan
            diskuteras på flera olika håll. Vi kan diskutera vägarna i Skultorp,
            där jag bor. Men vi kan också diskutera transporter och hur vi
            kan få bättre transportmöjligheter i hela Europa. Det går inte
            på tvärs här, utan det kan ge möjligheter till ett ökat engagemang
            bland folk. Närhetsprincipen tror också jag på, men vi kan även
            öka makten genom att påverka i Europa.
          </note>
          <note>
            Anf. 38 LARS HJERTÉN (m)
          </note>
          <note>
            Herr talman! Det är 50 år sedan FN bildades. Med anledning av
            jubileet har man frågat svenska ungdomar vilka frågor de tycker
            att det är viktigast att driva på det internationella planet.
            De två dominerande frågorna för ungdomarna är fred och miljö.
            De frågorna är också mycket centrala i EU.
          </note>
          <note>
            Vid den vallokalsundersökning som skedde i samband med valet
            till EU-parlamentet sade de flesta att freden i Europa var den
            viktigaste frågan för dem.
          </note>
          <note>
            Därefter kom som ungefär likvärdiga frågor demokratin, miljön
            och ekonomin.
          </note>
          <note>
            Fredsfrågan var helt avgörande redan när samarbetet tog sin början
            i Kol- och stålunionen och sedan i den europeiska gemenskapen.
            Fredsfrågan är nu mer aktuell än någonsin. Det räcker med att
            nämna staden
          </note>
          <note>
            Sarajevo, som också har blivit ett begrepp.
          </note>
          <note>
            Miljöfrågan har också kommit att betyda allt mera inom EU. Här
            har svenska parlamentariker kommit att spela en viktig roll. Miljöutskottets
            ordförande, den brittiske labourpolitikern Ken Colins, har lovordat
            de svenska parlamentarikernas insats i miljödebatten både i utskottet
            och i parlamentet.
          </note>
          <note>
            Klimatfrågan spelar en viktig roll i Brundtlandkommissionens
            rapport från mitten av 80-talet. Sedan kom Riokonferensen med
            en klimatkonvention och kravet på begränsade utsläpp av koldioxid
            och växthusgaser. I arbetet med Agenda 21 diskuteras nu dessa
            och andra miljöfrågor runt om i vårt land och, förhoppningsvis,
            över hela världen.
          </note>
          <note>
            Allt detta finns med i EU:s arbete för en bättre miljö. I en
            rapport om koldioxidskatt som nyligen tagits fram talar man om
            att minska koldioxidutsläppen med 20 % fram till år 2005. Ett
            liknande förslag har Moderata samlingspartiet tidigare lagt fram
            i den svenska riksdagen.
          </note>
          <note>
            Att använda ekonomiska styrmedel för en bättre miljö är något
            som vi tillämpade för ungefär tio år sedan, då vi just här i riksdagen
            föreslog en övergång till avgasrenade bilar. På frivillig basis
            ville vi ha en tvåårsperiod med ett rabattsystem. Det mötte då
            ganska stor kritik. Men faktum är att mer än 400 000 bilar med
            avgasrening började rulla på våra vägar. Det här är erfarenheter
            som vi nu använder oss av i den europeiska unionen.
          </note>
          <note>
            Det är nödvändigt att det finns en plattform som kan hantera
            gränsöverskridande luft- och vattenföroreningar, som för Sveriges
            del till 80-90 % kommer från andra länder. Sverige kan genom sitt
            medlemskap fullt ut delta på alla nivåer i det här samarbetet.
          </note>
          <note>
            EU:s arbete bedrivs ju inte bara av de styrande organ som diskuteras
            mest: rådet, kommissionen och parlamentet. Under institutionerna
            finns 60-70 arbetsgrupper på miljöområdet med svensk representation.
          </note>
          <note>
            Arbetsgrupperna fördelar sig på en mängd olika ämnesområden,
            från luft och vatten till flora och fauna.
          </note>
          <note>
            Om vi gick ur EU skulle vi förlora vår möjlighet att, som en
            del säger, vara det goda exemplet i familjen. Även från EU-håll
            avfärdas föreställningen att man kan påverka utifrån, i alla fall
            särskilt mycket.
          </note>
          <note>
            Man är utomordentligt nöjd med att Sverige har varit med - inte
            minst när det gäller möjligheten att föra en aktiv miljöpolitik.
            Frågor där svenska parlamentariker hittills har varit med om att
            ta initiativ gäller t.ex.
          </note>
          <note>
            koldioxidskatter, gröna nationalräkenskaper, utveckling av miljövänliga
            hybridbilar och möjligheter att förhindra oljeolyckor till sjöss.
          </note>
          <note>
            Vi ser, som flera här i kammaren redan har varit inne på, fram
            emot en utvidgad europeisk union. De tio länder i Central- och
            Östeuropa som har Europaavtal bör, liksom Malta och Cypern, kunna
            inleda medlemskapsförhandlingar redan 1998. De länder som uppfyller
            kraven för medlemskap kan inträda som medlemmar redan år 2000.
            Vi vill aktivt medverka till att dessa länder ges möjlighet till
            medlemskap. Den europeiska unionen kan inte göra halt vid den
            tidigare järnridån.
          </note>
          <note>
            Inte minst för att få en god miljö är det nödvändigt att knyta
            dessa stater till EU. Redan i dag präglas miljöarbetet inom EU
            av strävan att se över de bristfälliga kärnkraftverken i öst,
            stänga dem som inte klarar rimliga miljö- och säkerhetskrav och
            hjälpa till med detta på olika sätt. Det är också viktigt att
            EU:s minimikrav för miljön får gälla för hela Europa.
          </note>
          <note>
            Ett särskilt intresse för Sverige med dess långa
          </note>
          <note>
            Östersjökust är att alla stater som gränsar till Östersjön ges
            möjlighet till ett fruktbart miljösamarbete som medlemmar i EU.
          </note>
          <note>
            Herr talman! Jag nämnde inledningsvis att miljöutskottets ordförande
            i Europaparlamentet Ken
          </note>
          <note>
            Colins sagt att svenskarna bidragit till en bra miljöpolitik.
            Han inbjöds till ett möte i Sverige för ett tag sedan, men när
            han fick veta att de svenska inbjudarna inte ville samarbeta inom
            EU, utan i stället lämna organisationen så snart som möjligt,
            tackade Colins nej. Vill man inte delta i samarbetet, så väljer
            man ju faktiskt själv att ställa sig utanför.
          </note>
          <note>
            Det kommer i dagarna ut en bok om svensk utrikespolitik i praktik
            och teori under några händelserika år i början på 1940-talet.
            Författare är historieprofessorn Gunnar Richardson, tidigare ledamot
            av denna kammare. Han har funnit åtskilliga motsägelser i den
            svenska utrikespolitiken. I en artikel i Dagens Nyheter i måndags
            skriver han om svensk utrikespolitik:
          </note>
          <note>
            "Omtanken om den egna säkerheten och den egna välfärden har varit
            det övergripande målet. Det tycks vara det även efter EU-anslutningen:
            En egoistisk och snävt nationalistisk utrikespolitik."
          </note>
          <note>
            Jag tror att det nu är dags att samarbeta kring en europeisk
            politik som gynnar hela Europa och därmed också Sverige.
          </note>
          <note>
            Anf. 39 RONNY OLANDER (s)
          </note>
          <note>
            Herr talman! Tullens verksamhet i Sverige och den fria rörligheten
            för personer och varor över gränserna i Europa har under den senaste
            tiden varit i fokus för en intensiv debatt. Anledningen har varit
            folkomröstningen om Sverige skulle ansluta sig till den europeiska
            unionen eller inte. Valutslaget vet vi alla: Det svenska folket
            sade ja till EU för ett år sedan.
          </note>
          <note>
            Detta valutslag måste accepteras av alla partier som ställde
            upp i valet. Med facit i hand ställer jag mig dock tveksam till
            om detta är fallet från alla partier. I nuvarande diskussioner
            om ett eventuellt svenskt medlemskap med uppställda krav från
            svensk sida i Schengensamarbetet uppfattar jag att tidigare nej-anhängare
            framställer ett observatörskap, som det blir frågan om innan medlemskapet
            kan komma i fråga, som en inkörsport till helt fritt fram för
            knark över våra svenska gränser. Det är ett argument som också
            framfördes i folkomröstningskampanjen. Dessa uttalanden skapar
            oro i vårt land och kan tyvärr också indirekt uppmuntra till en
            främlingsfientlig attityd.
          </note>
          <note>
            För en del människor är medlemskapet skrämmande.
          </note>
          <note>
            "Det-var-bättre-förr"-argumenten är fortfarande starkt förankrade
            hos många medborgare.
          </note>
          <note>
            Jag vill klart markera att vi socialdemokrater ger bekämpningen
            av narkotika en mycket hög prioritet.
          </note>
          <note>
            Jag vågar även påstå att det finns en bred uppslutning från övriga
            politiska partier i kammaren kring detta.
          </note>
          <note>
            Jag har konstaterat att det finns ett märkligt synsätt när det
            gäller människors möjlighet att röra sig fritt över gränserna.
            Då skall alla möjliga hinder ställas upp. Men för varor, tjänster
            och inte minst kapitalets rörelse via datasystemen, skall en annan
            syn gälla. De s.k. fyra friheterna för varor, tjänster, människor
            och kapital reglerades redan i EES-avtalet. Detta avtal godtas
            numera av alla partier som är representerade i riksdagen. I den
            allmänna debatten finns det dock de som tycks tro att om vi bara
            stänger våra gränser, stänger vi också ute alla problem.
          </note>
          <note>
            Så är det självfallet inte. Våra problem hanteras oftast bättre
            med ett ännu kraftigare, intensifierat myndighetssamarbete nationellt
            och - inte minst -
          </note>
          <note>
            internationellt. Kopplingen till ett effektivt europeiskt samarbete
            kan lösa många av problemen. Samarbetet inom EU och Europol med
            tillgång till bl.a. gemensamma databaser och passagerarlistor
            skulle vara ett välkommet inslag.
          </note>
          <note>
            Jag tror inte att det är nyttigt att isolera Sverige från vare
            sig Europa- eller världssamarbetet. Vi måste öppna våra sinnen
            och försöka vara möjligheternas ambassadörer i stället för svårigheternas
            konsulter.
          </note>
          <note>
            Herr talman! Jag har under sommaren givits möjligheten att följa
            tullens arbete. Jag har också ställt en fråga till finansminister
            Göran Persson om tullens möjlighet att utöva sin funktion på ett
            bra sätt i och med vårt inträde i EU. Jag är mycket tacksam över
            det svar som jag har fått. Statsrådet markerar enligt min tolkning
            klart att det definitivt inte handlar om några sänkta ambitionsnivåer
            i kampen mot narkotika.
          </note>
          <note>
            Tvärtom - det handlar om nya tag och nya idéer i detta mycket
            viktiga arbete.
          </note>
          <note>
            En förhoppning från min sida är att specialhundar utbildade till
            att finna narkotika skall kunna användas mer i tullens verksamhet
            än vad som görs i dag. Hunden är ett tekniskt hjälpmedel som är
            mycket effektivt och har en avskräckande attityd. Detta är allmänt
            omvittnat. Hunden ger genom sin markering en indikation om att
            det finns anledning att anta att någon person medför varor som
            är förbjudna enligt artikel
          </note>
          <note>
            36 i Romfördraget. Kostnaden är relativt stor, men effekten torde
            mer än väl motivera en större användning av knarkhundar.
          </note>
          <note>
            Det tycks råda en viss okunnighet bland politiker och allmänhet
            om vad som gäller beträffande olika former av kontroller. Personkontroll
            sköts av Polismyndigheten och varukontroll av Tullmyndigheten.
          </note>
          <note>
            Vad gäller tullverksamheten i Skåne kan jag konstatera att kontrollen
            vid den yttre gränsen enligt min bedömning fungerar. Denna uppfattning
            har ytterligare stärkts genom besök och samtal med tullmyndigheter
            och fackliga företrädare.
          </note>
          <note>
            Vad gäller kontrollen av artikel 36 i Romfördraget, som gäller
            narkotika, sprutor, kanyler, illegala vapen, stiletter, kaststjärnor,
            dopningsmedel o.d., samt kontrollen av farligt gods vid den inre
            gränsen, är jag mer tveksam till resultatet. Jag är dock medveten
            om att resultaten och uppfattningarna på denna punkt skiljer sig
            åt på olika ställen i landet.
          </note>
          <note>
            Jag förutsätter att Generaltullstyrelsen inom kort gör en utvärdering,
            där det klarläggs om man lever upp till det som regeringen avsett
            beträffande narkotikbekämpningen, samt värderar hur resurserna
            har fördelats över landet med tanke på tidigare beslag av narkotikapreparat,
            antal tullstationer och geografiskt läge. Här vill jag att man
            i utvärderingen speciellt uppmärksammar de skånska förhållandena.
          </note>
          <note>
            Herr talman! Avslutningsvis vill jag uppmana till mer saklighet
            i debatten, både vad det gäller konsekvenserna av Sveriges medlemskap
            i den europeiska unionen och vad det gäller Sveriges begäran om
            observatörsskap i Schengensamarbetet. Det skulle göra det lättare
            för alla, både för politiker och för medborgare.
          </note>
          <note>
            Anf. 40 BERTIL PERSSON (m)
          </note>
          <note>
            Herr talman! Det viktigaste beslutet det här seklet, nämligen
            inträdet i EU, skapar många möjligheter. En av dem, kanske en
            av de allra viktigaste, är möjligheten att på ett effektivt sätt
            också hjälpa de fattigaste länderna, både genom frihandel och
            genom ett effektivt bistånd.
          </note>
          <note>
            EU är världens största ekonomi, större än USA:s och dubbelt så
            stor som Japans. I Maastrichtfördraget talar man tydligt om behovet
            av fattigdomsbekämpning i världen för att skapa varaktig ekonomisk
            och social utveckling, integration av u-länderna i världsekonomin,
            konsolidering av demokrati och rättsstat samt respekt för mänskliga
            rättigheter. I den senaste översynen av de här reglerna har Sverige
            också fått med jämställdheten.
          </note>
          <note>
            Det gemensamma biståndet via EU skall skapa både komplementaritet,
            konsistens och samordning.
          </note>
          <note>
            Man ger ett bistånd som är både finansiellt och tekniskt, man
            ger katastrofbistånd, strukturanpassningsbistånd och forskningsbistånd.
          </note>
          <note>
            Vad som också är viktigt när det gäller biståndet från EU är
            att man liksom Världsbanken ställer krav för biståndet. Man ställer
            krav på respekt för mänskliga rättigheter, på demokrati, på en
            ansvarsfull ekonomisk politik, på hänsyn till miljö, kvinnofrågor
            och näringsliv. Man ställer också krav på insatsernas effektivitet.
          </note>
          <note>
            EU:s bistånd går framför allt via Lomékonventionen. Det går i
            första hand till Afrika söder om Sahara, där fattigdomen i dag
            ökar. Det är det enda område i världen där fattigdomen nu ökar.
            Man ger också i stor utsträckning sitt bistånd till länder som
            även Sverige ger stöd, vilket gör att samverkansmöjligheterna
            framöver är goda och möjligheterna att få bättre insatser är påtagliga.
          </note>
          <note>
            Men man ger också stöd till Karibien, man ger till
          </note>
          <note>
            Stillahavsområdet. Man hjälper dessa länder med friare handel.
            Man ger dem kompensation för prisfall på jordbruksprodukter och
            produkter från gruvorna, som är speciellt viktiga för de här ländernas
            ekonomi.
          </note>
          <note>
            Man ger stöd till Mellanöstern och Nordafrika, dvs.
          </note>
          <note>
            Maghreb- och Mashreq-länderna, och man ger stöd till Asien och
            Latinamerika. Där gäller det framför allt handelsområdet och miljöområdet.
          </note>
          <note>
            Det finns två projekt som är speciellt intressant ur svensk synpunkt.
            Det är naturligtvis TACIS och
          </note>
          <note>
            PHARE. Det första är stödet till det forna Sovjet och det senare
            stödet som tidigare gick till Polen och
          </note>
          <note>
            Ungern men som nu går till hela Centraleuropa. På det här området
            kan Sverige i samverkan med EU
          </note>
          <note>
            åstadkomma mycket viktiga förändringar.
          </note>
          <note>
            En av dem är att vi har fått ett Europaavtal för de baltiska
            länderna. Det är kanske det viktigaste stöd som Baltikum över
            huvud taget kunde få. Möjligheterna till ett framtida medlemskap
            i EU skapar förutsättningar för att göra Östersjön till ett fredens
            hav, som vi har talat om så mycket. Detta skulle kunna bli en
            realitet framöver.
          </note>
          <note>
            Där finns också möjligheterna att utnyttja den samverkan som
            i dag sker mellan svenska landsting och regioner på andra sidan
            Östersjön, mellan svenska städer och städer på andra sidan Östersjön.
            Här kan man genom gemensamma väl planlagda insatser åstadkomma
            dramatiska förbättringar och skapa en tillväxtregion runt Östersjön
            som vi inte har haft på väldigt lång tid. Det här stödet till
            felutvecklade länder kan återskapa den styrka som Östersjön en
            gång i tiden hade.
          </note>
          <note>
            Ett annat område där Sverige kan göra stor nytta är på frihandelsområdet.
            EU är från början en tullunion, även om Loméländerna har haft
            en del förmåner på tullsidan. Här gäller det framför allt för
            oss att bryta tullmonopolen och tullmurarna när det gäller jordbruk
            och teko, som är viktiga produkter för de fattiga länderna. Där
            är Sveriges uppgift både i WTO
          </note>
          <note>
            och i EU att se till att frihandeln blir global.
          </note>
          <note>
            U-världens handel motsvarar tio gånger det sammanlagda bistånd
            som u-världen får. Jag tycker att det finns anledning att se med
            optimism på utvecklingen i u-världen. Man kan se på Stillahavsasien,
            där länderna på mindre än en generation, 20-30 år, har gått från
            absolut fattigdom till relativt välstånd. I dag är det bara, som
            jag nämnde, i Afrika som fattigdomen ökar.
          </note>
          <note>
            I samverkan med EU och EU:s länder tror jag att
          </note>
          <note>
            Sverige har en mycket bättre chans än någonsin att aktivt bidra
            till att avskaffa fattigdomen i världen.
          </note>
          <note>
            Anf. 41 INGVAR ERIKSSON (m)
          </note>
          <note>
            Herr talman! Då det gäller jordbruket, livsmedelsindustrin och
            jordbrukspolitiken innebär EU-
          </note>
          <note>
            medlemskapet stora förändringar. Förändringarna betingas av att
            jordbrukspolitiken är gemensam inom
          </note>
          <note>
            EU.
          </note>
          <note>
            Det ligger en stor fördel i att jordbrukspolitiken är gemensam
            EU-länderna emellan. Därmed kan inte olika skydds- och stödnivåer
            längre snedvrida konkurrensförutsättningarna mellan medlemsländerna.
            T.ex.
          </note>
          <note>
            är statligt stödd export, dumpning i annat EU-land, icke möjlig,
            förutsatt att reglerna följs.
          </note>
          <note>
            Vid ett fortsatt svenskt utanförskap skulle denna snedvridande
            EU-export på Sverige ha fortsatt och till och med ökat om man
            fortsatt på den väg man tidigare slagit in på genom socialdemokraternas
            politik med bl.a. ensidigt sänkta svenska gränsskydd. Detta var
            det stora hotet mot svensk livsmedelsproduktion, tillsammans med
            avgifts- och skatteökningarna.
          </note>
          <note>
            Den svenska avregleringen av jordbrukspolitiken
          </note>
          <note>
            1990 var riktig. Men för att bli lyckosam på längre sikt måste
            även andra länder följa efter. Intentionerna i GATT, att länderna
            ömsesidigt och i samma takt, skulle sänka skydds- och stödnivåerna
            var riktiga.
          </note>
          <note>
            Problemet var att resultatet av GATT-förhandlingarna först fem
            år försenat kunde träda i kraft. Därigenom kom svenska producenter
            i kläm och har producentprismässigt pressats hårt under de senaste
            fem åren.
          </note>
          <note>
            Producentprisnivåerna har faktiskt varit lägre under dessa år,
            trots ökade produktionskostnader, även politiskt betingade sådana.
            Detta har lett till en kraftig rationalisering och effektivisering,
            såväl inom lantbruket som inom livsmedelsindustrin i landet. Det
            hade dock det goda med sig att svensk livsmedelsproduktion trots
            allt stod ganska väl rustad vid EU-
          </note>
          <note>
            inträdet, med undantag av att exportkanalerna ännu inte hunnit
            byggas upp till en tillräcklig styrka. Orsaken till detta var
            att den gamla inhemska livsmedelspolitiken inte var exportinriktad
            och att förutsättningarna härför hämmats, bl.a. av den socialdemokratiska
            ovilligheten att tänka nytt.
          </note>
          <note>
            Herr talman! Ganska stor politisk enighet råder här hemma om
            att EU:s jordbrukspolitik måste genomgå förändringar framöver.
            Avreglering och ökad marknadsanpassning måste ske. Därvid är det
            självfallet viktigt att ömsesidigheten och takten länderna emellan
            då det gäller förändringar sker i harmoni.
          </note>
          <note>
            I sammanhanget har det talats om en renationalisering av jordbrukspolitiken.
            Detta skulle vara mycket olyckligt genom att det uppenbarligen
            riskerar att leda tillbaka till en nationell stödpolitik, som
            i sin tur återigen skulle snedvrida konkurrensen. Var står regeringen
            i denna fråga, fru jordbruksminister?
          </note>
          <note>
            Från moderat sida är vi inriktade på att driva på i förändringsfrågan
            för ökad avreglering och marknadsanpassning. Men, herr talman,
            vi är benhårda i våra krav på att svenska livsmedelsproducenter
            skall få verka på så lika villkor som möjligt. Därför kommer vi
            att motarbeta alla ensidiga svenska politiska förslag som snedvrider
            konkurrensen.
          </note>
          <note>
            Är regeringen och ni socialdemokrater beredda att acceptera och
            verka för att de svenska intressena på detta område, liksom på
            området att utnyttja möjligheterna fullt ut inom den nuvarande
            jordbrukspolitiken,
          </note>
          <note>
            CAP, fullföljs? Självklart har, herr talman, EU-
          </note>
          <note>
            inträdet skapat vissa problem. Tyvärr har problemen förvärrats
            genom att regeringen på flera områden frångick från det framförhandlade
            avtalet med EU, det som svenska folket sade ja till i folkomröstningen
            förra hösten.
          </note>
          <note>
            Mjölkkvotshanteringen har inte skötts på ett bra sätt, och problemen
            med slaktdjuren, inte minst i
          </note>
          <note>
            Norrland, var onödigt komplicerade.
          </note>
          <note>
            Olyckligt är också att de i EU-avtalet framförhandlade miljöpengarna
            halverats genom uppgörelsen mellan Centern och Socialdemokraterna.
            Förändringarna av de tidigare miljöprogrammen, liksom regeringens
            senfärdighet med att sätta programmen i sjön, riskerar att äventyra
            ytterligare många miljoner av det som skulle återföras till Sverige
            från EU. Detta är anmärkningsvärt, inte minst ur jordbrukets synpunkt
            där dessa miljöpengar skulle kunna betyda mycket.
          </note>
          <note>
            Vi moderater står fast vid den förra regeringens förslag och
            anser att utnyttjandet av dessa pengar skulle ha bidragit till
            såväl miljövinster som nya arbetstillfällen.
          </note>
          <note>
            Då det gäller mjölkkvoterna har visserligen de orimliga hoten
            om straffavgifter för den producent som producerar för mycket
            temporärt hävts, men själva frågan om kvotfördelning och försäljning
            av kvoter är ännu inte löst. Hela problemet med mjölkkvoter är
            en praktisk fråga och kräver därför praktiska och oteoretiska
            lösningar.
          </note>
          <note>
            Vi moderater har länge krävt handling, och så sent som i maj
            begärde vi moderater i jordbruksutskottet tillsammans med Folkpartiets
            representant Eva Eriksson att utskottet skulle ta initiativ till
            frågans lösning.
          </note>
          <note>
            Tyvärr fick vi inte stöd från övriga partier i utskottet.
          </note>
          <note>
            Ohörsamhet och senfärdighet från regeringens sida hotar nu att
            leda till ytterligare problem på området.
          </note>
          <note>
            Jag hoppas att få nya besked på dessa områden från jordbruksministern.
          </note>
          <note>
            Anf. 42 Jordbruksminister MARGARETA
          </note>
          <note>
            WINBERG (s)
          </note>
          <note>
            Herr talman! Sverige är sedan snart tio månader medlem i Europeiska
            unionen. Det har på många sätt varit en omvälvande tid. Människors
            oro inför medlemskapets konsekvenser för dem själva och för vårt
            samhälle har inte kunna stillas.
          </note>
          <note>
            Diskussionen om vad vi vill med vårt medlemskap måste göras tydlig,
            och det måste i sin tur ske i en bred dialog med svenska folket.
          </note>
          <note>
            På ett område vet vi dock klart vad vi vill. EU:s jordbrukspolitik
            utformades för snart 40 år sedan.
          </note>
          <note>
            Syftet var att bygga upp ett konkurrenskraftigt europeiskt jordbruk
            och att minska de dåvarande medlemsländernas starka importberoende
            av livsmedel. Jordbruket avskärmades från internationell konkurrens,
            och priserna reglerades för att driva upp produktionen och för
            att säkerställa jordbrukarnas inkomster.
          </note>
          <note>
            Ur detta perspektiv har politiken varit framgångsrik. Men nu
            har den kommit till vägs ände.
          </note>
          <note>
            I stället för underskott kännetecknas det europeiska jordbruket
            nu av överproduktion.
          </note>
          <note>
            I stället för importberoende dumpas nu EU:s överskott på världsmarknaden
            och snedvrider världsmarknadspriserna till förfång för främst
            u-länderna.
          </note>
          <note>
            Ett byråkratiskt och för många jordbrukare - och även för politiker,
            måste det erkännas - obegripligt administrativt system styr vad
            och hur mycket bönderna får producera. För konsumenter och skattebetalare
            har systemet blivit orimligt dyrt.
          </note>
          <note>
            Denna EU:s jordbrukspolitik måste moderniseras.
          </note>
          <note>
            Producenter och konsumenter måste själva få bestämma vad som
            skall produceras och vad som skall konsumeras. De otaliga kommittéerna
            i Bryssel, som på administrativ väg skall försöka hantera utbud
            och efterfrågan på livsmedel, måste ersättas med ett fritt varuutbyte.
            Handeln med livsmedel både på den inre marknaden och på världsmarknaden
            måste styras av sunda ekonomiska principer.
          </note>
          <note>
            En omläggning nödvändiggör också, menar jag, en översyn av målen
            för EU:s jordbrukspolitik. Det är mål som utformats i en annan
            tid och för ett annat jordbruk än dagens. Bara det förhållandet
            att EU:s politik saknar mål för jordbrukets roll i miljöpolitiken
            är tillräckligt för att motivera en översyn av Romfördraget i
            denna del.
          </note>
          <note>
            Det finns alltså starka argument för en modernisering av den
            gemensamma politiken. Styrkan i detta faktum ökar i perspektivet
            av EU:s utvidgning mot
          </note>
          <note>
            Öst- och Centraleuropa. Vid ett möte i Bryssel i förra veckan
            med jordbruksministrarna i dessa länder sade samtliga av dem att
            de eftersträvar medlemskap i EU.
          </note>
          <note>
            Men samtliga ministrar såg också jordbruket som en av de svåraste
            knäckfrågorna att hantera i de överläggningar som måste föregå
            anslutningen.
          </note>
          <note>
            Varför är då detta en sådan knäckfråga? I de central- och östeuropeiska
            länderna spelar jordbruket en stor roll i ekonomin och för jobben.
            Det gäller för alla länder, inklusive de baltiska staterna, men
            det gäller särskilt i länderna Polen och Rumänien. Samtidigt är
            jordbruket i dessa länder nedgånget; det lider brist på allehanda
            insatsvaror och kämpar med stora strukturproblem.
          </note>
          <note>
            Det finns de som menar att en östutvidgning av kostnadsskäl måste
            föregås av en reformering av den gemensamma jordbrukspolitiken.
            Det är riktigt att om den gemensamma jordbrukspolitiken, som den
            ser ut i dag, tillämpas i dessa länder kommer EU:s utgifter att
            öka dramatiskt. Olika belopp förekommer i debatten, men för Sveriges
            del skulle det kunna bli en ökning på runt 40 % av avgiften till
            EU enbart för ökade utgifter på det jordbrukspolitiska området.
          </note>
          <note>
            Kostnadsaspekten av utvidgningen är därför viktig. Vi har emellertid
            också skäl att fråga oss vad
          </note>
          <note>
            EU:s jordbrukspolitik får för konsekvenser för de nya medlemsländerna.
            Det är möjligt att de enskilda jordbrukarna i dessa länder skulle
            välkomna frikostiga
          </note>
          <note>
            EU-bidrag och högre priser på sina produkter. Men det finns skäl
            att fråga sig vad resten av befolkningen säger om det.
          </note>
          <note>
            I de central- och östeuropeiska länderna är livsmedelspriserna
            betydligt lägre än inom EU. Ändå lägger hushållen i dessa länder
            ut mellan 30 % och
          </note>
          <note>
            60 % av sina inkomster på mat. Skulle EU:s högprislinje bli gällande
            i dessa länder så skulle den andelen öka betydligt. Inflationen
            skulle ta fart, och krav på kompensation skulle riktas mot staten.
            Eftersom dessa fattiga länder inte skulle klara av kraven är risken
            för social oro överhängande.
          </note>
          <note>
            De högre EU-priserna innebär också en stimulans till högre produktion
            i jordbruket. Med hänsyn till de strukturproblem som finns i jordbruket
            i de centraloch östeuropeiska länderna är det, åtminstone på kort
            och medellång sikt, svårt att bedöma hur produktionen kommer att
            utvecklas. Men faran för att vi snart kommer i konflikt med GATT-åtaganden
            skulle vara överhängande.
          </note>
          <note>
            Långa övergångsregler anges ofta som en modell för att införliva
            de central- och östeuropeiska länderna i den gemensamma politiken.
            Jag vill inte utesluta att sådana kommer att bli nödvändiga inom
            jordbruket.
          </note>
          <note>
            Men jag tror inte att det betyder att EU:s jordbrukspolitik kan
            förbli oförändrad.
          </note>
          <note>
            När de central- och östeuropeiska ländernas jordbruk har funnit
            sina former, när de kan utnyttja sina komparativa fördelar och
            när de kan bli konkurrenskraftiga kommer vi att få ytterligare
            problem med överskott som skall avsättas på den internationella
            marknaden eller måste lagras lång tid.
          </note>
          <note>
            Därför måste EU:s jordbrukspolitik förändras. Jag tror att i
            denna fråga är samstämmigheten stor i Sveriges riksdag. De skillnader
            som finns mellan de olika politiska partierna på detta område
            i Sverige är väsentligt mindre än åsiktsskillnaderna om den gemensamma
            jordbrukspolitiken i unionen. Där är en stor majoritet väldigt
            ovilliga till en förändring.
          </note>
          <note>
            Den svenska samsynen är viktig. Våra möjligheter att modernisera
            EU:s jordbrukspolitik ökar väsentligt om vi kan uppträda enat
            i denna fråga.
          </note>
          <note>
            Anf. 43 INGVAR ERIKSSON (m) replik
          </note>
          <note>
            Herr talman! Jordbruksministern tog upp frågan om EU:s utvidgning.
            Om jag uppfattade henne rätt ansåg hon att den var viktig. Det
            gläder mig att höra att också Margareta Winberg, liksom vi moderater,
            anser att utvidgningen av EU är viktig. Då skall självfallet vi
            svenskar även fortsättningsvis vara med i EU
          </note>
          <note>
            och påverka utvecklingen.
          </note>
          <note>
            Sedan gick Margareta Winberg in på förändringar i jordbrukspolitiken
            och på att åsiktsskillnaderna är större inom de andra EU-länderna
            än de är här hemma, och det är ju uppenbarligen riktigt. Vi är
            tydligen överens om att förändringar måste till.
          </note>
          <note>
            Jag ställde några frågor i mitt anförande där jag tog upp debatten
            kring förändringar. Det finns en del debattörer som hävdar att
            det skulle ske en renationalisering av jordbrukspolitiken, vilket
            - som jag sade -
          </note>
          <note>
            skulle medföra nya problem med snedvriden konkurrens och inhemska
            nationella stödnivåer. Det vore förödande för Sverige. Jag hoppas
            att Margareta
          </note>
          <note>
            Winberg vill kommentera den frågan.
          </note>
          <note>
            Vidare sade jordbruksministern ingenting om konkurrensen i övrigt
            och om den socialdemokratiska regeringens ambitioner när det gäller
            att arbeta vidare för förändringar i EU:s jordbrukspolitik. Är
            ni socialdemokrater beredda att arbeta för att vi i Sverige fullt
            ut skall utnyttja de möjligheter som CAP-politiken ger även för
            svenskt vidkommande? Det är en angelägen fråga.
          </note>
          <note>
            Anf. 44 Jordbruksminister MARGARETA
          </note>
          <note>
            WINBERG (s)
          </note>
          <note>
            Herr talman! Det vore litet förmätet av mig att stå här i dag
            och beskriva i vilken takt och på vilket sätt som EU:s jordbrukspolitik
            skall förändras. Riksdagen har ju själv beställt en parlamentarisk
            utredning som snart kommer att sätta i gång sitt arbete. Dessutom
            har vi på Jordbruksdepartementet satt i gång ett liknande arbete
            - men i ett litet mer kortsiktigt perspektiv -
          </note>
          <note>
            inför regeringskonferensen nästa år, mycket då med avseende på
            diskussioner som kommer om utvidgningen mot Öst- och Centraleuropa.
          </note>
          <note>
            Sedan tog Ingvar Eriksson upp mycket av det som hade hänt under
            året. Han undrade om vi var beredda att utnyttja möjligheterna
            fullt ut. Jag utgår ifrån att han då undrar om vi vill använda
            oss av hela den framförhandlade ekonomiska ramen. Ingvar Eriksson
            vet mycket väl svaret. Centerpartisterna och socialdemokraterna
            i jordbruksutskottet har ju träffat en uppgörelse som innebär
            en begränsning av den framförhandlade ramen. På t.ex. miljöområdet
            kommer det under en femårsperiod att satsas 7,5 miljarder kronor,
            varav EU satsar hälften och svenska staten hälften.
          </note>
          <note>
            Att vi inte kan utnyttja hela den ekonomiska ramen har att göra
            med att vi som har och tar ansvar inte har de pengar som moderaterna
            tydligen, åtminstone i opposition, har.
          </note>
          <note>
            När det sedan gäller kvotproblem har vi t.ex. tagit hänsyn till
            riksdagens beslut om hur kvoterna skall fördelas. Det beslutet
            fattades ganska sent. Produktionen har dessutom ökat sedan det
            framförhandlade resultatet blev verklighet. Då är det mycket komplicerat
            att fördela kvoterna ner på gårdsnivå med den reduktion som är
            nödvändig.
          </note>
          <note>
            Anf. 45 INGVAR ERIKSSON (m) replik
          </note>
          <note>
            Herr talman! Margareta Winberg talade om den parlamentariska
            utredningen. Hon ville därför inte svara på några principiella
            frågor av det slaget som jag ställde om renationalisering. Jag
            ställer frågan igen och kräver ett svar: Vad har jordbruksministern
            för inställning? En renationalisering skulle ju innebära en ny
            nationalisering av jordbrukspolitiken, nya nationella stöd i olika
            länder på olika nivåer och därmed en snedvridning av konkurrensen,
            vilket vore väldigt olyckligt och förödande enligt vår uppfattning.
            Därför tycker jag att det vore illa om vi i dag inte kan få ett
            besked i alla fall på den punkten.
          </note>
          <note>
            Sedan tycker jag också att det är beklagligt att man inte har
            velat utnyttja hela ramen i det framförhandlade EU-avtalet. Det
            är olyckligt, inte minst därför att den ramen skulle ju ge t.ex.
            miljöinvesteringar och nya jobb i det svenska landskapet, vilket
            skulle ha betydelse för jordbruk och landsbygd. Det skulle också
            minimera miljöproblem, men det är kanske en debatt som Anna Lindh
            och andra debattörer här skall föra. Men det är ändå olyckligt
            att man inte vill fullfölja detta.
          </note>
          <note>
            När det gäller mjölkkvoterna anser vi moderater att det är orimligt
            att man inte behandlar alla producenter lika. De som är på väg
            att bli pensionärer och de som inte har orkat uppfylla nya krav
            borde i alla fall få samma möjligheter att sälja sin kvot. Hade
            man fått dessa möjligheter, hade av allt att döma en fri kvot
            blivit aktuell. De som i dag producerar utan kvot, dvs. de som
            producerar för mycket, skulle då ha kunnat få tillgång till den
            kvoten. Den här frågan är illa skött, fru jordbruksministern.
            Jag hoppas verkligen att ni lyssnar mera på oss i fortsättningen.
            Här var vi beredda att samarbeta för praktiska och effektiva lösningar.
          </note>
          <note>
            Anf. 46 Jordbruksminister MARGARETA
          </note>
          <note>
            WINBERG (s)
          </note>
          <note>
            Herr talman! Återigen: Jag vill inte föregå den parlamentariska
            utredningen eller mitt eget arbete i departementet. Men det är
            klart att jag kan väl ändå sia om framtiden. Man måste fundera
            över vad marknaden klarar och inte klarar. Det marknaden inte
            klarar är t.ex. att ge oss jordbruksprodukter av hög kvalitet
            eller att se till att det sker en produktion i alla delar, helst
            i alla delar, av den europeiska unionen. Vi måste sannolikt i
            framtiden fortfarande ha miljöstöd och regionalpolitiskt stöd.
            Det är också på det viset som man försöker att utforma CAP, även
            om det går alldeles för långsamt.
          </note>
          <note>
            Det är lätt för Moderata samlingspartiet i opposition att säga
            att man skall utnyttja hela ramen. När man ingick i fyrpartiregeringen
            behövde man heller aldrig anvisa var pengarna skulle tas ifrån.
            Vi har i
          </note>
          <note>
            Sverige haft ett ekonomiskt läge där vi har tvingats till hårda
            besparingar för olika grupper, för sjuka, pensionärer, studerande
            och för barnfamiljer. Medlemskapet medförde för jordbruksnäringen
            att man fick en ökad intäkt på i genomsnitt 11 %, olika beroende
            på var i landet man bodde och vilken produktionsinriktning man
            hade. Att i det läget tro att man skulle ha råd med ytterligare
            pengar utöver dem som vi kom överens med Centerpartiet om är en
            illusion. Dessa pengar finns inte. Det är också en politisk omöjlighet
            att göra så, åtminstone för ett socialdemokratiskt parti.
          </note>
          <note>
            Anf. 47 GÖTE JONSSON (m)
          </note>
          <note>
            Herr talman! Enligt uppgifter i massmedierna lär det vara på
            det sättet att opinionen i Finland efter folkomröstningen om EU-inträdet
            är annorlunda än i
          </note>
          <note>
            Sverige. Den är mera positiv. Det finns ganska goda skäl till
            att det är på det sättet. I Finland har man levt i närheten av
            ett kommunistiskt hot, i närheten av en hård diktatur byggd på
            en omänsklig ideologi. Man ser nu tryggheten i samarbetet mellan
            demokratiska stater i Europa.
          </note>
          <note>
            Herr talman! Stämningen i Baltikum är precis densamma. Man ser
            samarbetet som en möjlighet, som en garanti för demokrati, frihet
            och trygghet.
          </note>
          <note>
            Sverige har inte samma historia. Det är kanske därför som den
            här opinionsyttringen förekommer. Vi kan ställa oss frågan om
            vi inte bedrar oss själva.
          </note>
          <note>
            EU-valet var ett bakslag för samarbetssträvandena på alla de
            områden där samarbetet i Europa är viktigt och värdefullt.
          </note>
          <note>
            Tyvärr är det väl så att frågorna oftast har fastnat på jordgubbsnivå.
            Vi borde i stället analysera hur vi gemensamt skall lösa de stora
            problem som vi har på olika områden eller hur vi i samarbete med
            andra europeiska stater skall arbeta för att skapa en bättre välfärd
            och bättre livsbetingelser för oss själva, som innebär att vi
            alla utifrån den målsättningen får bättre livsbetingelser.
          </note>
          <note>
            Det här, herr talman, gäller inte minst på miljöområdet. Europasamarbetet,
            vågar jag påstå, är avgörande när det gäller det svenska miljöarbetet.
            Det torde inte vara någon tvekan om detta. Vi i denna kammare
            vet att det krävs samarbete för att klara problemen när det gäller
            luft, vatten och geologisk mångfald. Vi vet att det krävs samarbete
            för att vi gemensamt skall kunna tillvarata de resurser som naturen
            ger. Vi kanske har anledning att ställa oss frågan: Kände de som
            röstade på Vänstern och Miljöpartiet till behovet av samarbete
            för att klara miljön?
          </note>
          <note>
            Vi vet att det genom EU nu finns instrument att formellt fatta
            beslut på bl.a. miljöområdet som är bindande för medlemsländerna
            och positiva för miljöarbetet samt positiva för hela välståndsutvecklingen.
            I
          </note>
          <note>
            och med att vi vet att dessa möjligheter finns har också optimismen
            och tilltron till att vi skall kunna lösa de olika frågeställningarna
            ökat.
          </note>
          <note>
            Skillnaden mellan ja och nej i EU-valet var ju markant. Det är
            framför allt märkligt att just Miljöpartiet motarbetar dessa viktiga
            strävanden när det gäller samarbete för att lösa miljöproblemen
            i Europa.
          </note>
          <note>
            Miljöpartiet har i första hand blivit ett nej-sägarparti till
            samarbete och inte ett trovärdigt miljöparti utifrån det sätt
            som man har agerat på.
          </note>
          <note>
            Herr talman! Jag vill bara citera några punkter ur
          </note>
          <note>
            Miljöpartiets uttalanden, kongressbeslut och valbroschyrer. Man
            säger att Miljöpartiets grundsyfte förblir att Sverige inte skall
            vara medlem i EU, att Miljöpartiet aktivt skall arbeta för att
            vi skall lämna EU så fort som möjligt och att man inte vill att
            EU utökas vare sig politiskt eller geografiskt.
          </note>
          <note>
            Då ställer man sig frågan: Vad innebär då detta om vi skulle
            hamna i den situationen? Jo, det innebär givetvis att Sveriges
            möjlighet och inflytande på miljöområdet i rådet, kommissionen
            eller parlamentet uteblir fullständigt. Det innebär att Sveriges
            möjligheter att delta i 68 olika expertgrupper eller i 14 viktiga
            miljöprogram också raseras, försvåras eller omöjliggörs. Det är
            ju detta som skulle bli följden om vi lydde rådet från Miljöpartiet
            i det här sammanhanget.
          </note>
          <note>
            Det skulle vara intressant att få veta vad Miljöpartiet har för
            alternativ när det gäller det sätt på vilket vi skall samarbeta
            för att lösa miljöproblemen.
          </note>
          <note>
            Herr talman! Vi som tror på samarbetet har ett gemensamt ansvar,
            oaktat vilket parti vi tillhör. Då gäller det främst att skapa
            trovärdighet för miljöpolitiken här hemma och att skapa trovärdighet
            när det gäller klimatfrågorna och frågan om biologisk mångfald
            etc. Men vi måste också arbeta för att vi inom EU
          </note>
          <note>
            får en miljöpolitik som är formad så att den löser våra nationella
            miljöbehov och miljöproblem. Där återstår en hel del att göra,
            därför att frågeställningarna är olika i de olika länderna.
          </note>
          <note>
            Från moderat sida har vi uppfattningen att vi konstruktivt skall
            gå in i detta samarbete, också i samarbete med andra svenska politiska
            partier som har samma uppfattning, just för att vi skall kunna
            bidra till en bättre framtidsmiljö för oss själva och våra barn.
          </note>
          <note>
            Anf. 48 LENNART DALÉUS (c)
          </note>
          <note>
            Herr talman! Först kan det finnas skäl att litet grand kommentera
            det som Ingvar Eriksson tidigare sade om uppgörelsen och om resultatet
            av socialdemokraternas och centerns gemensamma arbete på jordbruksområdet.
            Det lät på Ingvar Eriksson - och jag har hört det förut - som
            om det skulle vara en dålig uppgörelse och ett dåligt beslut.
            Det är ju inte så, och det vet dess bättre Ingvar Eriksson också.
          </note>
          <note>
            Jag vet att moderaterna har riktat kritik mot det här beslutet,
            men det intressanta är att de också är de enda som har gjort det.
          </note>
          <note>
            Efter beslutet och uppgörelsen har jag försökt att lyssna på
            vad olika grupper tycker, som på olika sätt håller på med jordbruk.
            Jag har lyssnat på miljörörelsen som är mycket nöjd med det starka
            miljöstödet genom det här beslutet. Jag har lyssnat på småbrukare
            som är nöjda med att de nu kan styra över till en alternativ eller
            ekologisk odling. Jag har också lyssnat på jordbrukarnas organisationer
            som är nöjda med detta beslut. Därför blir man litet ledsen när
            kritiken enbart kommer från den här talarstolen när moderaterna
            intar den. Det visar på något sätt att kritiken kanske ändå inte
            är så djupt och fast förankrad i de grupperingar och den verklighet
            som jordbruket ändå finns.
          </note>
          <note>
            Det kanske kan finnas skäl att något förtydliga det som jordbruksministern
            sade om innebörden av uppgörelsen och dess utsträckning i tiden.
            Både uppgörelsen i sig, det papper som ligger tryggt förvarat
            i mitt kassaskåp, och det som sedan blev utskottsbetänkande och
            riksdagens beslut innehåller ju den ventil som talar om att om
            det av miljöskäl är rimligt och ekonomiskt möjligt så kan man
            utnyttja större delar av ramen än vad som nu är fallet. Nu vet
            också jag att det naturligtvis är svårt att börja peta i femåriga
            program. Men det kan ändå finnas skäl att peka på att dessa formuleringar
            finns med i alla s.k. auktoritativa papper och i de beslut som
            har fattats.
          </note>
          <note>
            Nu är det inte bara jordbruket som får nya villkor och hamnar
            i en ny verklighet när vi är med i EU, utan det gäller naturligtvis
            också på miljöområdet. I
          </note>
          <note>
            den rapport som skrevs inför medlemskapet - EU,
          </note>
          <note>
            EES och miljön - skrev utredarna mycket tydligt att det nu gäller
            att förankra miljöbesluten i en europeisk verklighet. Detta förtjänar
            litet eftertanke även i dag, därför att vi måste naturligtvis
            se på miljöfrågorna som hörande hemma i en europeisk verklighet
            på ett helt annat sätt än tidigare. Det innebär att vi måste tackla
            kemikaliefrågan och frågan om varuflödet och att vi måste arbeta
            med frågan om luftföroreningarna på ett helt annat sätt än tidigare.
          </note>
          <note>
            En del tecken tyder väl på att denna politiska process har börjat
            komma i gång. Litet saknar man kanske det vassa, uddfyllda angreppssättet.
            Engagemanget från svensk sida bör naturligtvis öka. Men en del
            tecken är ändå positiva.
          </note>
          <note>
            Nu räcker det inte med att ha ett arbete med en europeisk helhetsbild,
            utan vi måste naturligtvis också skicka det svenska budskapet
            genom att hantera frågorna rätt på hemmaplan. Här intar några
            frågor en alldeles speciell roll.
          </note>
          <note>
            Den första är frågan om skatteväxlingen, som självfallet måste
            få en svensk hantering insatt i ett europeiskt perspektiv. Jag
            är övertygad om att det finns starka miljöengagerade krafter i
            Sverige som kommer att medverka till att den processen drivs framåt.
          </note>
          <note>
            Den andra frågan är kretsloppsarbetet, där vi bör gå före och
            se till företagen tar ett tydligt producentansvar som ett nav
            eller en motor i kretsloppsverksamheten.
          </note>
          <note>
            Den tredje frågan som börjar bli alltmer, som det heter, brännande
            aktuell är hanteringen av kärnkraftens avveckling. Här har några
            andra europeiska länder visat kraften att gå före genom att genomföra
            folkomröstningar och stänga av kärnkraften. Goda exempel på detta
            är ju Italien och, numera som EU-
          </note>
          <note>
            land, också Österrike. Där har man genomfört folkomröstningar
            där man utfärdat löften, och därefter har man fullföljt löftena
            och avvecklat kärnkraften.
          </note>
          <note>
            Nu är det inte bara politiker som skall ta till sig den nya europeiska
            verkligheten, utan det skall naturligtvis även näringslivet göra.
            Man ser med litet förvåning på delar av näringslivet som ännu
            inte har förstått möjligheterna att utnyttja den kvalitet som
            ett miljöengagemang och en miljökompetens innebär i sin produktion
            och i sina varor för att därmed utnyttja det som är början till
            en växande och starkt expanderande grön marknad. Det är ett villkor
            som man kan ställa på näringslivet. Då landar vi politiker och
            näringslivet på samma iakttagelse, nämligen att man skall vara
            medveten om problemen som EU-
          </note>
          <note>
            medlemskapet innebär men att man nu skall utnyttja alla möjligheter.
          </note>
          <note>
            Anf. 49 INGVAR ERIKSSON (m) replik
          </note>
          <note>
            Herr talman! Lennart Daléus är ledsen över att höra att jag kritiserar
            något i uppgörelsen mellan Centerpartiet och Socialdemokraterna.
            Det är i så fall motiverat att jag gör det. Jag beklagar att man
            inte kom längre. Sanningen när det gäller jordbrukspolitiken är
            att partierna i jordbruksutskottet, förutom Socialdemokraterna
            och Centerpartiet, var beredda att gå längre i linje med det förhandlingsresultat
            som uppnåddes i och med EU. Det var faktiskt Olof Johansson och
            Karl Erik Olsson som tillsammans med
          </note>
          <note>
            Ulf Dinkelspiel förhandlade fram detta avtal. Men det har ni
            faktiskt delvis frångått när det gäller miljön.
          </note>
          <note>
            När det gäller jordbruket var vi beredda att gå längre.
          </note>
          <note>
            Men där gav ni efter, vilket man naturligtvis får vara beredd
            att göra för att nå en uppgörelse. Men det är en risk som ni själva
            tar.
          </note>
          <note>
            Lennart Daléus säger att han inte tror att min kritik är förankrad.
            Jag tror att man ändå måste vara beredd på kritik om man ger avkall
            på de intentioner som man har förhandlat fram. Så enkelt är det,
            Lennart
          </note>
          <note>
            Daléus. Vi är beredda att stå fast vid det förhandlingsresultatet
            och jobba vidare. Nu är frågan: Kommer
          </note>
          <note>
            Centerpartiet att medverka till att man breddar basen för miljöåterföringen
            nästa år? Det här året är redan förspillt. Man har förlorat många
            miljoner. Vi hoppas nu att Lennart Daléus medverkar till att vi
            kommer längre nästa år.
          </note>
          <note>
            Anf. 50 LENNART DALÉUS (c) replik
          </note>
          <note>
            Herr talman! Ingvar Eriksson gör inte en riktig verklighetsbeskrivning
            av vad som hände. Före detta beslut hade LRF protestmöten, skickade
            budkavlar runt landet, och det var en rejäl och tydlig folkstorm
            därför att det förslag som man såg var på väg att bli verklighet
            inte var rimligt när Sverige hade blivit medlem i den europeiska
            unionen. Sedan gjorde Socialdemokraterna och Centern en uppgörelse
            som var bra och som sedan väsentligen har applåderats av alla
            som tidigare var tveksamma. Uppgörelsen kom ju till därför att
            vi lyckades sammanjämka åsikter. Vår inställning var att den svenska
            ekonomin inte tålde hela det utnyttjande som Ingvar Eriksson talar
            om.
          </note>
          <note>
            När proteststormarna och kritiken i övrigt har tystnat undrar
            man litet grand över att kritiken finns kvar hos några företrädare
            i ett parti i denna kammare. Att säga att man var ledsen var kanske
            att säga för mycket, men jag är i alla fall inte orolig för att
            detta skall resultera i något problematiskt för det svenska jordbruket
            efter denna uppgörelse.
          </note>
          <note>
            Huruvida vi skall vara med om att utöka utnyttjandet av den här
            ramen nästa år vet jag inte. Det får samhällsekonomin och miljöbehovet
            utvisa, vilket står i dessa dokument. Jag har svårt att peka på
            något sådant i dag.
          </note>
          <note>
            Anf. 51 INGVAR ERIKSSON (m) replik
          </note>
          <note>
            Herr talman! Det är riktigt att de förändringar som kom till
            stånd i uppgörelsen var förändringar som gick i vår riktning och
            i den förra regeringens riktning. Därvidlag hade vi inget att
            erinra eller kritisera.
          </note>
          <note>
            Men man kom inte ända fram. Jag är övertygad om att om man i
            utskottet hade velat ha en bredare uppgörelse hade en sådan varit
            möjlig, och resultatet hade blivit starkare. Men nu valde man
            att göra upp bakom ryggen på utskottet i övrigt. Det är sanningen,
            Lennart
          </note>
          <note>
            Daléus.
          </note>
          <note>
            När det gäller fortsättningen har vi på område efter område upplevt
            att Centerpartiet sufflerar Socialdemokraterna. Det är oroande,
            därför att om vi vill ha en inriktning på borgerlig grund är det
            viktigt att vi försöker komma gemensamt framåt. Min fråga om fortsättningen
            när det gäller utnyttjande av ramen är därför mycket viktig. Vi
            är beredda att göra upp på en bred linje som leder i rätt riktning.
            Vi tror att det var olyckligt att man missade miljöpengar under
            det första året. Vi får hoppas att det blir en förändring nästa
            år.
          </note>
          <note>
            Anf. 52 LENNART DALÉUS (c) replik
          </note>
          <note>
            Herr talman! Ingvar Eriksson talar om att en inriktning på borgerlig
            grund skulle vara ledstjärnan.
          </note>
          <note>
            För oss är ledstjärnan att man skall komma fram till kloka beslut.
            Om det sedan sker genom att de borgerliga partierna samverkar,
            vilket ofta är fallet, är det bra. Men om det, som denna gång,
            sker genom att vi kommer överens med Socialdemokraterna är det
            också bra.
          </note>
          <note>
            Resultatet blev bättre än ursprungsförslaget genom denna uppgörelse,
            vilket vi naturligtvis är mycket nöjda med. Jag är mycket miljöengagerad
            och anser att miljöfrågorna är stora, viktiga och avgörande i
            samhällsarbetet. Men det hindrar inte att det även finns en del
            ekonomiska realiteter. Och det fanns faktiskt inte utrymme för
            att man under det första året utnyttjade hela ramen. I efterhand
            kan man också se att det kanske inte ens fanns behov av det. Sedan
            kan jag tycka att det är tråkigt att det är svårt att ändra femårsprogram
            och att detta alltså delvis blir styrande för de kommande fem
            åren. Men det får man leva med. Man får göra ansträngningar om
            ekonomin tillåter och om miljöbehovet finns. Jag kan alltså lova
            att om ekonomin tillåter och miljöbehovet finns kommer vi att
            anstränga oss för att försöka få en höjning inom ramen. Men jag
            kan inte säga något om detta i dag.
          </note>
          <note>
            Jag är inte så synsk. I dag verkar det som om man har fått ut
            så mycket pengar som mottagarna har förmått att ta emot. Det tycket
            jag är bra. Jag tycker att det här miljöprogrammet har en bra
            inriktning. Om det går att utvidga senare, får vi diskutera nästa
            år. Men jag är inte säker på att ekonomin klarar allt som vi skulle
            vilja göra. Och jag vet inte hur miljöbehovet kommer att se ut
            nästa år och vad som är möjligt inom femårsprogrammet.
          </note>
          <note>
            Anf. 53 Jordbruksminister MARGARETA
          </note>
          <note>
            WINBERG (s)
          </note>
          <note>
            Herr talman! Ibland framställs det som om Sverige skulle vara
            så unikt för att man inte utnyttjar hela den framförhandlade ekonomiska
            ramen. Men så är det naturligtvis inte. Det finns gamla medlemsländer
            inom
          </note>
          <note>
            EU som inte alls har denna typ av inslag. I vårt grannland i
            öster, nämligen Finland, har man nu bytt regering och tillsatt
            en jordbruksminister som är opolitisk, därför att det var så kontroversiellt
            att skära ned inom jordbruket där, vilket man nu är på gång att
            göra ganska kraftigt. Det var inget politiskt parti som orkade
            ta på sig den rollen. Också i det perspektivet är det glädjande
            att vi i vår riksdag har orkat göra det och har fått en så pass
            stabil majoritet för den här politiken. Det är också bra att det
            är ett femårsprogram, eftersom jordbrukarna då vet vad de har
            att rätta sig efter. Det är något som man har efterlyst mycket
            länge.
          </note>
          <note>
            Jag menar att miljöprogrammet, som det har kommit att utformas
            och nivån på pengarna, innebär ett lyft för miljöpolitiken inom
            jordbruket. Det består av tre områden: Det första är öppna landskap
            och vall- och betesstöd, vilket är mycket bra för den biologiska
            mångfalden. Det andra är att särskilt miljökänsliga områden skall
            kunna få stöd. Och det tredje är den ekologiska produktionen.
            En helt enig riksdag har sagt att senast år 2000 skall minst 10
            % av det konventionella jordbruket vara omlagt till ekologisk
            produktion. Det finns nu mycket goda utsikter för att detta kommer
            att ske med den tredje delen i detta miljöprogram.
          </note>
          <note>
            Jag kan inte låta bli att kommentera det som sades om att Centerpartiet
            och sossarna skulle ha gått bakom ryggen på utskottet. Jag kan
            försäkra att vi socialdemokrater talade med både Folkpartiet och
            Vänsterpartiet, men inte med Moderaterna, eftersom vi bedömde
            det som ganska lönlöst. Men vi fann att Centern var mest intressant.
          </note>
          <note>
            Anf. 54 LENNART DALÉUS (c) replik
          </note>
          <note>
            Fru talman! Jordbruksministern berörde nu återigen femårsprogrammet.
            Det kunde kanske vara lämpligt att jordbruksministern bekräftade
            att det både i uppgörelse och kanske också i riksdagsbeslut finns
            en ventil om vad som kan ske om samhällsekonomin medger det och
            miljöbehovet finns. Jag vet att det är svårt att närmare ange
            detta i ett femårsprogram, men eftersom Ingvar Eriksson hakar
            upp sig på möjligheterna att agera i fortsättningen, skulle det
            kanske verka rensande i debatten om Margareta Winberg kunde kommentera
            detta.
          </note>
          <note>
            Anf. 55 Jordbruksminister MARGARETA
          </note>
          <note>
            WINBERG (s)
          </note>
          <note>
            Fru talman! Det är bara att läsa innantill i utskottsbetänkandet,
            som ju är offentligt. Där står det som Lennart Daléus nu säger.
            Det kan också Ingvar
          </note>
          <note>
            Eriksson läsa. Vi kan sedan alltid diskutera när samhällsekonomin
            är sådan att denna ventil skulle kunna utlösas.
          </note>
          <note>
            Anf. 56 INGVAR ERIKSSON (m) replik
          </note>
          <note>
            Fru talman! Margareta Winberg säger att det var lönlöst att besvära
            sig med att försöka göra upp med moderaterna. Men, Margareta Winberg,
            ni försökte ju inte. Sanningen är den att ni arbetade bakom ryggen
            på oss i utskottet.
          </note>
          <note>
            Margareta Winberg tar också upp återflödet av miljöpengar från
            EU. Tidigare sade ni att vi inte har råd att ta emot det. Vi har
            ändå förhandlat oss fram till en ram. Man har ju lurat svenska
            folket. Medlemsavgiften blir ju inte lägre, Margareta Winberg,
            därför att vi inte utnyttjar det som vi har förhandlat fram. Det
            är det som vi moderater beklagar. Att det kanske inte verkar meningsfullt
            att göra upp med oss kan bero på att vi står fast vid den linje
            som vi har hävdat.
          </note>
          <note>
            Anf. 57 Jordbruksminister MARGARETA
          </note>
          <note>
            WINBERG (s)
          </note>
          <note>
            Fru talman! Ingvar Eriksson är så pass gammal i riksdagen att
            han vet hur arbetet bedrivs. Han är också, inte minst med tanke
            på de våndor och mödor som fyrpartiregeringen hade, väl medveten
            om att man måste diskutera med varandra för att få någonting som
            liknar en majoritet. Vi har inte egen majoritet i kammaren, och
            vi måste därför alltid tala med andra partier om de beslut som
            skall fattas. Så gjordes också den här gången.
          </note>
          <note>
            Konstigare än så är det inte. Jag tycker att det är litet fult
            att kalla detta att gå bakom ryggen på någon.
          </note>
          <note>
            Vad gäller att vi inte talar med moderaterna visar denna debatt,
            liksom alla andra debatter som Ingvar
          </note>
          <note>
            Eriksson och jag har haft i det här ämnet, att vi inte kommer
            överens. Ni har alltid mera pengar till jordbruket än vad vi har,
            eftersom våra respektive prioriteringar är olika.
          </note>
          <note>
            Det sades vidare att vi skulle ha lurat svenska folket. Jag tror
            inte att det var frågan om 1,5 miljarder,
          </note>
          <note>
            2,8 miljarder eller 3,1 miljarder till miljöpolitiken i jordbruket
            som fick en majoritet av svenska folket att rösta ja i folkomröstningen.
          </note>
          <note>
            Anf. 58 INGVAR ERIKSSON (m) replik
          </note>
          <note>
            Fru talman! Jag kan bara beklaga att de diskussioner som ni förde
            på andra håll inte ledde ända fram.
          </note>
          <note>
            Det är ändå så att återflödet av pengar till Sverige skulle ha
            kunnat skapa miljövinster och nya jobb, och det har vi inte gott
            om i Sverige. Mot den bakgrunden beklagar vi det som skett.
          </note>
          <note>
            Vi hade vidare i vårt budgetförslag klar täckning för de förslag
            som vi har lagt fram här i riksdagen.
          </note>
          <note>
            Anf. 59 EVA ERIKSSON (fp)
          </note>
          <note>
            Fru talman! Nyligen nåddes vi av uppgifter från
          </note>
          <note>
            Världshälsoorganisationen om att upp till flera hundratusen människor
            i Europa får sina sjukdomar i luftrören förvärrade på grund av
            svavelutsläpp i luften.
          </note>
          <note>
            Barnen drabbas av ökade luftvägsbesvär av kväveoxidutsläppen.
            Nästan hundratusen barn per år berörs av detta. Detta kan vi i
            Folkpartiet aldrig acceptera.
          </note>
          <note>
            Svavelutsläppen måste minimeras och kväveoxidutsläppen elimineras.
            Det handlar om våra barns och barnbarns framtid.
          </note>
          <note>
            Fru talman! Hotet om en galopperande växthuseffekt är en av vår
            tids viktigaste och svåraste miljöfrågor. För en månad sedan kom
            uppgifter från IPCC, som är en vetenskaplig panel under FN, att
            de samlade forskarrönen nu tydligare än tidigare visar att vi
            har fått en global temperaturhöjning till följd av koldioxidutsläppen.
            Den skepsis som tidigare funnits bland forskare kan man nu avskriva.
          </note>
          <note>
            Effekterna av en global temperaturhöjning är svåröverskådliga.
            Det kan handla om allt ifrån stigande havsytor till kraftiga stormar
            och förändrade havsströmmar. Växthuseffektens konsekvenser för
            nationer och enskilda individer kan bli katastrofala.
          </note>
          <note>
            För mig som socialliberal är det självklart att starkt reagera.
            Miljontals människor riskerar att få sin frihet inskränkt av den
            hotande växthuseffekten. Hälsa, drömmar och livschanser slås i
            spillror. I spåren av klimatförändringsproblematiken - inte bara
            i de värsta scenarierna - kan man skönja konflikter om naturresurser
            och inskränkningar i demokratiska fri- och rättigheter. Det krävs
            inte så mycket till för att det här skall ske.
          </note>
          <note>
            Fru talman! Vi liberaler vill bygga ett samhälle där kretsloppen
            sluts och där mångfalden värnas, ett samhälle där den enskildes
            hälsa, handlingsfrihet och livschanser inte hotas av ekologisk
            kollaps. Vad som nu skulle behövas är ett kraftfullt ledarskap
            och internationellt agerande, men tecknen är inte särskilt goda.
          </note>
          <note>
            Just nu är det inte mycket som tyder på framgång.
          </note>
          <note>
            Partskonferensen för klimatkonventionen har inte lyckats nå fram
            till bindande överenskommelser.
          </note>
          <note>
            Europeiska unionen diskuterar en koldioxid- och energiskatt men
            har svårt att enas, eftersom de mest motsträviga får bestämma
            takten.
          </note>
          <note>
            Här i Sverige vann motståndarna till ett europeiskt samarbete
            stora framgångar i valet till Europaparlamentet. Den socialdemokratiska
            regeringens inställning är negativ eller oklar i frågan om att
            ta bort vetorätten för miljöskatter i EU. Jag har fått ett skriftligt
            frågesvar från miljöministern där hon avslöjade att hon hade ett
            intresse för detta och att hon var beredd att arbeta för att vetorätten
            skulle avskaffas. Men osäkerheten om vad resten av regeringen
            vill finns fortfarande kvar.
          </note>
          <note>
            Regeringen verkar inte vilja ta tag i problemet med växthuseffekten.
            I regeringsförklaringen prioriterar statsministern fyra andra
            viktiga miljöfrågor, nämligen försurningen, kemikalierna, kretsloppsanpassningen
            och naturvården. Det är mycket viktiga frågor, men växthuseffekten
            nämns inte en enda gång.
          </note>
          <note>
            Jag tycker att det är allvarligt, fru talman. I en av de stora
            framtidsfrågorna duckar regeringen. Åtgärder mot utsläppen måste
            för att bli framgångsrika vidtas på en internationell nivå.
          </note>
          <note>
            Det vore bra om vi nu kunde använda oss av EU i det här sammanhanget,
            för att sedan kunna dra med oss hela världssamfundet. EU-kommissionen
            har ju ett förslag om energi- och koldioxidskatt, vars genomförande
            - som jag redan har nämnt - tyvärr bromsas av ett litet antal
            medlemsländer. Vi i Folkpartiet tycker att det är fel, och vi
            vill att vetorätten mot miljöavgifter skall avskaffas. Det är
            inte bara Socialdemokraterna som har gått emot oss, utan märkligt
            nog säger också Miljöpartiet nej. Jag tycker att det är konstigt
            att miljöpartisterna säger nej nu, när vi kan stärka samarbetet
            om miljöfrågorna i Europa och när vi vi har chans att börja fatta
            beslut som verkligen förbättrar miljön. Deras svar är: Vi vill
            att Sverige skall lämna EU.
          </note>
          <note>
            Det är säkert, fru talman, många både här i kammaren och ute
            i Sverige som undrar hur Miljöpartiets politik skall kunna leda
            till en bättre miljö och hur den över huvud taget skall kunna
            påskynda internationella åtgärder mot växthuseffekten, om man
            inte ens vill vara med i samarbetet.
          </note>
          <note>
            Nu har väl lyckligtvis Miljöpartiet inte så stort inflytande
            över de här frågorna, men jag tycker att regeringens inställning
            är mer illavarslande. Är man intresserad av växthuseffekten? Vill
            man arbeta för en obligatorisk koldioxidskatt i EU:s medlemsländer?
          </note>
          <note>
            Har miljöministern möjligheter att påverka finansministern, som
            måste ta sig an de här frågorna?
          </note>
          <note>
            För oss liberaler handlar medlemskapet om att bekämpa den miljöförstöring
            som är ett hot mot människors frihet.
          </note>
          <note>
            Fru talman! EU måste och skall bli världens bästa miljöorganisation.
            Det handlar om våra barns och barnbarns framtid.
          </note>
          <note>
            Anf. 60 Miljöminister ANNA LINDH (s)
          </note>
          <note>
            Fru talman! Jag tror inte att Eva Eriksson har läst vår EU-strategi,
            vilket förvånar mig eftersom vi har haft ett gott samarbete om
            den. Där är försurningsoch klimatfrågor upptaget som den första
            punkten.
          </note>
          <note>
            Sverige har också varit drivande när det gäller koldioxidskatten,
            eftersom det är ett av de viktiga exemplen på hur vi kan påverka
            klimatfrågorna. Vi har varit drivande dels genom att själva införa
            en koldioxidskatt och därmed föregå med gott exempel, dels genom
            att driva frågan om en koldioxidskatt i
          </note>
          <note>
            EU. Både miljöministern och finansministern har drivit frågan
            om en koldioxidskatt i EU.
          </note>
          <note>
            Däremot är det viktigt att vi får en avgränsning mellan miljöavgifter
            och övriga skattefrågor så att vi inte sätter Sverige i en situation
            där även skattefrågorna i allmänhet blir harmoniserade inom EU.
          </note>
          <note>
            Anf. 61 EVA ERIKSSON (fp) replik
          </note>
          <note>
            Fru talman! Det gläder mig att miljöministern har agerat som
            hon har gjort tidigare. Jag sade också det i mitt inledningsanförande.
            Min fråga gäller hur man kommer att agera när Spencerrapporten
            nu snart ligger på kommissionens bord. Den skall behandla koldioxidskatter.
            Förslaget har vattnats ur och blivit ett förslag om en frivillig
            skatt.
          </note>
          <note>
            Kommer miljöministern och finansministern att kräva att det skall
            vara en obligatorisk skatt, eller kommer man att acceptera den
            rapport som nu kommer att föreläggas? Det är en viktig fråga.
            Det är en tydlig markering. Jag tycker att det vore bra om miljöministern
            eller Sveriges regering - det kanske är finansministern eftersom
            det gäller miljöavgifter som fortfarande räknas som skatter -
            tidigt markerar att vi från Sveriges sida inte kan tänka oss att
            överge positionen att skatten skall vara obligatorisk för varje
            medlemsland.
          </note>
          <note>
            Anf. 62 HANNA ZETTERBERG (v)
          </note>
          <note>
            Fru talman! Jag tänker börja med att tala om att
          </note>
          <note>
            Vänsterpartiet naturligtvis ser att ett internationellt samarbete
            när det gäller miljöfrågorna är det absolut viktigaste. Det är
            det vi alltid har sagt. Sverige kan inte som enda land i världen
            jobba hårt med miljöfrågorna. Det skulle aldrig fungera. Det tror
            jag att de flesta är överens om.
          </note>
          <note>
            Det som är intressant är ju vilka spelregler vi har att rätta
            oss efter. Vilket lagutrymme har vi i dag för att jobba med miljöfrågorna?
          </note>
          <note>
            Jag tycker faktiskt att debatten hittills i dag mest har bestått
            av fina ord som inte betyder någonting.
          </note>
          <note>
            Fina ord kan vi alla säga, men det som är viktigt är ju att konkretisera
            frågorna kring EU och miljöpolitiken.
          </note>
          <note>
            Det är där Sverige har ett jättestort problem i dag.
          </note>
          <note>
            Det vi säger och det vi gör hamnar ofta i direkt konflikt.
          </note>
          <note>
            Vi har t.ex. skrivit under Riodeklarationen. Vi har lovat att
            prioritera biologisk mångfald. Samtidigt bygger vi i dag ut vägar,
            vilket ökar kväveutsläppen.
          </note>
          <note>
            Bilismen ökar, och vi får stora problem med både växthuseffekt
            och biologisk mångfald. Det är det som är problemet i dag.
          </note>
          <note>
            Jag tänker försöka konkretisera debatten och diskussionen i dag
            på två stora områden som direkt berörs av EU:s lagstiftning. Det
            ena handlar om återvinningssystem och avfallspolitik.
          </note>
          <note>
            Det finns ett EG-direktiv om förpackningar och förpackningsavfall
            som antogs i slutet av 1994 och som träder i kraft i juni 1996.
            Det direktivet syftar till att minska materialanvändning vid tillverkning
            av förpackningar. Det som är intressant i direktivet är att minst
            50 % och högst 65 % av vikten av de förpackningar som kommer ut
            på marknaden skall återvinnas.
          </note>
          <note>
            Förpackningsavfallet skall materialåtervinnas till minst 25 %
            och högst 45 %. Dessa kvoter skall vara uppfyllda till år 2001.
          </note>
          <note>
            Det som också är intressant i detta direktiv är att återvinning
            innefattar energiutvinning. Däremot innefattar det inte begreppet
            återanvändning. De produkter som man återanvänder får alltså inte
            räknas in i dessa kvoter.
          </note>
          <note>
            Det kanske är bra, eftersom våra svenska nuvarande mål innebär
            att 95 % av alla standardförpackningar av glas - öl och läskflaskor
            - skall återvinnas.
          </note>
          <note>
            90 % av alla flaskor för vin och sprit som tappas i
          </note>
          <note>
            Sverige skall återvinnas. För aluminiumburkar gäller också 90
            %. Det finns flera exempel på detta.
          </note>
          <note>
            Det som är intressant är att alla dessa svenska målsättningar
            ligger utöver EU:s ram. Som jag tolkar
          </note>
          <note>
            EG-direktivet, vår tillämpning i Sverige och våra svenska målsättningar
            bryter vi mot EU:s lagstiftning på detta område.
          </note>
          <note>
            Direktivet baseras på § 100 A i Romfördraget.
          </note>
          <note>
            Vill man få tillstånd att överträda de maximinivåer som gäller
            insamling och materialåtervinning måste man vända sig till kommissionen.
            Detta extra undantag får absolut inte innebära ett dolt handelshinder.
          </note>
          <note>
            Varje land får använda sina egna ekonomiska styrmedel. Jag har
            funderat på om de nationella pantoch återvinningssystemen kan
            bli ett handelshinder.
          </note>
          <note>
            Vi har alla olika typer av flaskor och olika typer av förpackningar
            i EU:s länder. De skall kunna transporteras och säljas i alla
            olika länder.
          </note>
          <note>
            Skall vi t.ex. kunna lämna in danska flaskor i det svenska pantsystemet?
            Urholkar vi inte förtroendet för dessa system när det kommer in
            nya förpackningar på marknaden som vi inte kan återvinna genom
            de svenska systemen? Det är detta jag tror håller på att hända.
            Det är väldigt viktigt att vi har ett starkt förtroende för det
            miljöarbete vi driver.
          </note>
          <note>
            Den andra område jag tänkte ta upp är koldioxidskatten. Eva Eriksson
            tog också upp frågan, och Anna
          </note>
          <note>
            Lindh har kommenterat den. Jag tycker att det känns bra och förtroendeingivande
            att vi driver dessa frågor väldigt hårt.
          </note>
          <note>
            Det är kanske viktigast att försöka dela upp direkta skatteregler
            och miljöavgifter. Det absolut viktigaste är att alla former av
            miljöbeslut gäller miniminivåer och att de enskilda länderna alltid
            har en möjlighet att gå vidare och jobba hårdare med de miljöfrågor
            som de vill driva. Man skall använda § 130 S - tror jag - i stället
            för § 100 A. Det är en väldigt viktig skillnad i dessa stora miljöfrågor.
          </note>
          <note>
            Till sist vill jag ställa en konkret fråga både till regeringens
            representant, som finns här i dag, och de andra riksdagspartierna.
            Det handlar just om de konkreta frågorna. Är vi beredda att faktiskt
            bryta mot
          </note>
          <note>
            EU:s lagstiftning när det gäller återvinning? Är vi beredda att
            göra det tills dess att vi har fått en förändring i EU:s lagar?
            Jag är beredd att göra det, därför att jag tycker att det är så
            viktiga frågor. Det handlar om återvinning men också om t.ex.
            koldioxidskatterna.
          </note>
          <note>
            Jag tror att det är dessa konkreta frågor vi måste börja diskutera
            nu. Vi kan alla prata om fina saker och säga fina ord, men det
            är dessa konkreta frågor som direkt gör att vi faller på eget
            grepp vad gäller EU-
          </note>
          <note>
            medlemskapet och miljöfrågorna. Det finns många fler exempel
            på att de svenska målen direkt strider mot EU:s lagstiftning.
            Jag undrar hur vi gör då. Det är den konkreta frågan.
          </note>
          <note>
            Anf. 63 ANDRE VICE TALMANNEN
          </note>
          <note>
            Ministrarna har ett anförande och sedan replikrätt.
          </note>
          <note>
            Det blir bara replikrätter kvar. Jag vill bara påminna om det.
          </note>
          <note>
            Anf. 64 LENNART DALÉUS (c) replik
          </note>
          <note>
            Fru talman! Hanna Zetterberg har noterat den stränghet med vilken
            den tidigare regeringen, på miljöområdet ledd av Centern, införde
            producentansvar -
          </note>
          <note>
            i detta fall framför allt när det gäller förpackningar -
          </note>
          <note>
            och kretsloppstänkande. Hanna Zetterberg har uppenbarligen också
            noterat den stränghet med vilken man förde fram begreppen återanvändning
            och materialåtervinning som krav i hanteringen av förpackningar.
          </note>
          <note>
            Däri ligger också svaret på Hanna Zetterbergs fråga till några
            av oss: Är man beredd att bryta mot EU-
          </note>
          <note>
            regelverket för att genomföra de krav vi har i Sverige? Det blir
            naturligtvis ett obetingat "ja" från Centerns sida. Vi var beredda
            att göra det redan innan vi var med i EU.
          </note>
          <note>
            Vi kände till förpackningsdirektiv. När det gäller nivåer och
            krav på avfallsområdet var Centern med om att driva fram de nivåer
            och de beslut som blev den tidigare regeringens. Men det finns
            några frågor kvar att arbeta med.
          </note>
          <note>
            Det gläder mig att Hanna Zetterberg identifierar skillnaden mellan
            materialåtervinning och återanvändning å ena sidan och energiutvinning
            å andra sidan. Där finns fortfarande en kamp att utkämpa, nämligen
            kampen att se till att materialåtervinningstänkandet och återanvändningstänkandet
            dominerar över energiutvinningstänkandet.
          </note>
          <note>
            Hanna Zetterberg ställde en fråga till oss. Jag kan inbjuda Hanna
            Zetterberg till det arbete som innebär att vi också i Sverige
            ser till att hålla borta tankarna på att hämningslöst ägna sig
            åt energiutvinning när materialåtervinning och materialåteranvändning
            bör sättas i förgrunden.
          </note>
          <note>
            Anf. 65 HANNA ZETTERBERG (v) replik
          </note>
          <note>
            Fru talman! Jag är väldigt glad för det ja som
          </note>
          <note>
            Lennart Daléus uttalar för Centerns räkning om att bryta mot
            de EU-lagar som gäller om förpackningar och återvinning förpackningar
            inom EU.
          </note>
          <note>
            Det intressanta med dessa lagar, och som är skillnaden gentemot
            de svenska, är att EU:s lagar mycket mer gäller handelshinder.
            Det är det som är själva motivet till att ha en övre gräns, t.ex.
            maxnivån på 45
          </note>
          <note>
            %. De svenska målsättningarna, som jag tycker är bra, t.ex. målsättningen
            om 90 % återvinning, är något som vi skall sträva mot. Det är
            därför som jag vill poängtera att det finns en stor skillnad i
            synen på miljöarbetet inom EU och det som jag skulle vilja vara
            synen på miljöarbetet.
          </note>
          <note>
            Lennart Daléus talar också om att det är viktigt att vi skall
            återanvända mer. Det håller jag helt och fullt med om. Det som
            är intressant, och som jag kanske på en gång kan bolla vidare
            till Anna Lindh, är den EU-
          </note>
          <note>
            skrivelse som vi fick i våras.
          </note>
          <note>
            Anf. 66 ANDRE VICE TALMANNEN
          </note>
          <note>
            Repliken gäller nu Lennart Daléus.
          </note>
          <note>
            Anf. 67 HANNA ZETTERBERG (v) replik
          </note>
          <note>
            Fru talman! Det handlade om det arbete som vi i
          </note>
          <note>
            Sverige bedriver gentemot EU. Där nämner man inte återanvändning
            över huvud taget. Jag tror att det är något som vi måste börja
            arbeta för.
          </note>
          <note>
            I EG:s direktiv om förpackningar och återvinning står det inte
            heller någonting om återanvändning. Det ingår så att säga inte
            i målet. Det är också väldigt intressant. Jag tror att vi behöver
            arbeta mycket mer med detta.
          </note>
          <note>
            Anf. 68 LENNART DALÉUS (c) replik
          </note>
          <note>
            Fru talman! Jag vill mycket kort säga till Hanna
          </note>
          <note>
            Zetterberg var bollarna ligger. Det kan också vara viktigt att
            veta.
          </note>
          <note>
            De svenska kraven vad gäller återanvändning och materialåtervinning
            för förpackningar är i form av en förordning utfärdad av regeringen
            grundad på renhållningslagen. Det kan vara värt att notera att
            om det sker förändringar i de svenska ambitionerna måste de i
            så fall ske genom förändringar av dessa förordningar.
          </note>
          <note>
            Jag tycker att innehållet i de förordningarna är bra.
          </note>
          <note>
            De visar vägen, och bör också visa vägen, för EU:s arbete. Jag
            är övertygad om att den svenska miljöministern ser det på det
            sättet och kommer att driva arbetet med den utgångspunkten.
          </note>
          <note>
            Anf. 69 EVA ERIKSSON (fp) replik
          </note>
          <note>
            Fru talman! Hanna Zetterberg inledde sitt anförande med att säga
            att vi säger en massa fina ord som inte betyder något. Jag vill
            ändå försäkra Hanna Zetterberg om att allt jag sade i mitt anförande
            är ord som jag menar, och jag tänker med kraft arbeta för genomföra
            detta. Jag vill göra det helt klart.
          </note>
          <note>
            Det som är intressant med Hanna Zetterbergs anförande är att
            hon tar upp frågan om miljöavgifterna och koldioxidskatterna och
            talar om vikten av att man räknar dem till miljöfrågor och på
            det sättet får bort vetorätten när det gäller miljöskatter och
            miljöavgifter.
          </note>
          <note>
            Den frågan togs under våren upp i kammaren. Då röstade Socialdemokraterna
            och Vänsterpartiet emot det. Kan jag tolka det Hanna Zetterberg
            säger som att
          </note>
          <note>
            Vänsterpartiet nu tycker att det är riktigt att det inte skall
            finnas någon vetorätt när det gäller miljöavgifter och miljöskatter,
            dvs. att den ambition man skall ha när man inför t.ex. koldioxidskatt
            är att det skall vara en obligatorisk skatt som skall gälla alla
            medlemsländer i EU?
          </note>
          <note>
            Hanna Zetterbergs fråga om producentansvaret och om vi från Folkpartiets
            sida är beredda att bryta mot några lagar förstår jag inte riktigt.
            Det gör tydligen Lennart Daléus. I Sverige har vi en mycket hög
            ambition. Vi har en förordning om producentansvaret, ett fördelat
            ansvar. Det finns inte på samma sätt i EU.
          </note>
          <note>
            Så till frågan om vi bör ha en ambition att även i
          </note>
          <note>
            EU få implementerad denna tanke och denna förordning som vi i
            Sverige har ställt oss bakom. De regler som finns i EU och de
            beslut som är fattade där ligger ju långt över det ansvar som
            vi har tagit på oss i Sverige. Vore det så att det ställdes krav
            på att vi skall sänka vår ambition kommer jag inte att gå med
            på det.
          </note>
          <note>
            Om det är det svaret som Hanna Zetterberg vill ha kan jag säga
            att jag inte kommer att göra det.
          </note>
          <note>
            Anf. 70 HANNA ZETTERBERG (v) replik
          </note>
          <note>
            Fru talman! När jag talade om att det har varit många tomma ord
            här i kammaren i dag menade jag med det inte alls Eva Eriksson
            anförande. Det tycker jag var ett av de bästa under dagen, om
            jag skall vara riktigt ärlig. Det handlade mer om dem som talade
            före Eva Eriksson.
          </note>
          <note>
            Jag börjar med frågan om förpackningar. Jag tolkar det som att
            EU:s lagstiftning står i strid med den svenska lagstiftningen.
            Det är därför som jag är orolig för att vi eventuellt skulle sänka
            våra nivåer och ambitioner vad gäller dessa frågor. Jag hoppas
            verkligen inte att vi kommer att göra det. Det vore mycket olyckligt.
            Jag kommer naturligtvis att försöka få in de svenska ambitionerna
            i EU:s lagstiftning, i den mån det går. Det är det som är intressant.
          </note>
          <note>
            När det gäller koldioxidskatten pekar jag på att det finns mycket
            stora problem. Det finns många frågor som man tar upp på dagordningen
            därför att miljön kräver dessa stora förändringar i vårt samhälle.
            Jag tror inte att man skall se det så konkret som att Vänsterpartiet
            inte vill att vi skall ha kvar vetorätt eller något liknande.
            Det handlar inte om det i just det här fallet. Vetorätten innebär
            så mycket mer.
          </note>
          <note>
            Däremot måste vi ta en diskussion om dessa frågor. Hur gör vi
            i de konkreta fallen när lagstiftande strider direkt mot miljöns
            krav, där enskilda länder hindras att införa olika typer av skatter
            eller avgifter och framför allt att gå vidare i olika typer av
            miljöfrågor? Det är där som jag ser att de stora problemen finns.
          </note>
          <note>
            Jag är beredd att diskutera detta för att hitta lösningar som
            gör att vi kan arbeta konstruktivt med miljöfrågor även inom EU,
            eftersom vi nu är medlemmar, oavsett om vi ville det från början
            eller inte.
          </note>
          <note>
            Anf. 71 GUDRUN LINDVALL (mp)
          </note>
          <note>
            Fru talman! Vi hör i dag ofta många som diskuterar miljön säga
            att miljöproblemen bara kan lösas internationellt - observera:
            bara. Jag menar att det inte är sant. Alla som har arbetat länge
            med miljöproblem vet att de måste lösas nationellt, regionalt
            och internationellt. Man kan inte bortse från någon nivå. Det
            är också därför många säger nej till EU. Det är inte något samarbetsorgan
            som har visat sig sätta miljöproblemen högt upp på dagordningen.
          </note>
          <note>
            De som säger att miljöproblemen bara kan lösas internationellt
            är ofta de som mycket starkt säger ja till EU. Om vi skall vara
            ärliga är det också de som inte brukar vara så intresserade av
            en radikal miljöproblemlösning nationellt. De brukar hänvisa till
            luftföroreningarna.
          </note>
          <note>
            Just när det gäller luftföroreningarna är EU ett stort problem.
            I en rapport som har kommit inför
          </note>
          <note>
            Sofiamötet slås fast att i EU har trafiken fördubblats
          </note>
          <note>
            1970-1990, och, hör och häpna, man räknar med att den skall fördubblas
            ytterligare 1990-2010, trots att just trafiken är ett av de största
            luftföroreningsproblemen.
          </note>
          <note>
            Sverige har inte varit bättre. Vår trafik har nästan tredubblats
            1965-1995 fast vi under hela tiden har diskuterat försurningen
            och också sagt oss vara medvetna om att kväveoxider är en av de
            stora källorna till just försurningen.
          </note>
          <note>
            Sverige är det land som deponerar mest kväveoxid i Sverige. Om
            vi kom till rätta med de nationella problemen när det gäller kväveoxid
            skulle vi ha gjort mycket. Vi exporterar också lika mycket som
            vi deponerar i Sverige, ungefär 34 000 ton per år. Dessa problem
            måste alltså lösas nationellt, regionalt och internationellt.
          </note>
          <note>
            En luftförorening som jag tror att man kommer att prata alltmer
            om är det marknära ozonet. Här är det bara den nationella depositionen
            som är av betydelse, dvs. det vi släpper ut nationellt. Det är
            bara en nationell politik som kan råda bot på problemen.
          </note>
          <note>
            Om miljöproblemen bara kunde lösas internationellt skulle det
            också betyda att alla länder hade samma miljöproblem, men det
            har man inte alls. I
          </note>
          <note>
            Sverige är ungefär vartannat barn som börjar i skolan vid sju
            års ålder allergiskt eller överkänsligt. I Baltikum är siffran
            6-7 %. Det är ungefär samma siffra som vi hade på 50-talet. Det
            finns alltså en stor skillnad.
          </note>
          <note>
            Vi kan också se att den biologiska mångfald vi hade i Sverige
            på 50-talet finns kvar i Baltikum. Det finns någonting som skiljer
            över havet. Jag säger att det som skiljer är kemikaliesamhället.
            Vi har enormt mycket mer kemikalier här än man har i Baltikum.
          </note>
          <note>
            Det är ett problem som i första hand måste lösas nationellt.
          </note>
          <note>
            När det gäller kemikalierna är EU ett stort problem. I EU är
            det svårt att föra en nationell miljöpolitik när det gäller just
            kemikalierna. Här är allting samordnat. De kemikalier som är tillåtna
            i ett land skall även vara tillåtna i andra. Ett exempel på det
            är att Sverige har fått en mängd undantag på fyra år när det gäller
            kemikalier. Det gäller t.ex. klorerade lösningsmedel, växtskyddsmedel,
            kadmium, arsenik, tennorganiska föreningar, kvicksilver osv. Vi
            har fått fyra års undantag. Om EU inte hinner ifatt oss försvinner
            möjligheterna att förbjuda ämnen som vi har sagt att vi inte vill
            ha i Sverige.
          </note>
          <note>
            EU:s politik riskerar alltså att leda till att den nationella
            miljöpolitiken går bakåt. Det vore oerhört allvarligt.
          </note>
          <note>
            Om man tittar på vad som har hänt nationellt i miljöpolitiken
            de senaste åren kan vi se att inga förbud mot nya kemikalier har
            kommit efter 1991. Det har inte hänt någonting. EU-anpassningen
            ligger som en död hand över miljöpolitiken. Vi för egentligen
            ingen nationell radikal miljöpolitik i dag. Det är ett av de stora
            problemen med EU.
          </note>
          <note>
            Detta är inte bara gnäll utan en uppmaning till miljöministern
            att ta tag i problemen, att inse att miljöpolitiken måste föras
            nationellt, regionalt och internationellt. Man får inte glömma
            bort att föra den nationellt.
          </note>
          <note>
            Nu finns vi i Miljöpartiet i riksdagen igen, och vi ställer upp
            på radikala miljöbeslut. Vi har ett samarbete runt miljöbalken
            som bådar gott. Men låt det inte stanna vid det! Låt oss fortsätta
            att föra en bra nationell miljöpolitik!
          </note>
          <note>
            Vi i Miljöpartiet blir ofta beskyllda för att vara för detaljerade,
            att inte bara prata i vackra ord och fraser, som Hanna Zetterberg
            säger, utan vilja komma ner konkret och se hur vägen ser ut för
            att nå de visioner som ingen säger nej tack till. Alla säger i
            dag att vi skall nå en hållbar ekologisk utveckling, att vi skall
            ha ett samhälle i balans med naturen osv. Men det är först när
            vi talar om hur vi skall ta oss till den visionen som vi får en
            radikal miljöpolitik i Sverige.
          </note>
          <note>
            Socialdemokraterna skulle aldrig drömma om att bara sätta upp
            mål när det gäller arbetsmarknadspolitiken och säga att vi skall
            minska arbetslösheten,
          </note>
          <note>
            "punkt". Där är man mycket medveten om att det är vägen till
            en lägre arbetslöshet som är politiken. På samma sätt är det med
            miljöpolitiken. Det är vägen till visionen som är miljöpolitiken.
            Den får inte glömmas bort.
          </note>
          <note>
            Jag vill uppmana Anna Lindh att se till att vi miljövänner, t.ex.
            miljöförbunden, får fel när vi säger att
          </note>
          <note>
            EU:s miljöpolitik kommer att göra att vi går bakåt i
          </note>
          <note>
            Sverige. Låt oss inte få rätt den här gången!
          </note>
          <note>
            Vi i Miljöpartiet kommer att fortsätta att lägga fram detaljerade
            förslag när det gäller nonylfenol,
          </note>
          <note>
            DEHP, PCB, bioackumulerande ämnen, miljöskatter, skatteväxling,
            tungmetaller osv. för att ge ett instrument att nå visionerna.
          </note>
          <note>
            Detta är en utsträckt hand, Anna Lindh. Ta den!
          </note>
          <note>
            Låt oss få en nationell miljöpolitik som dock inte förglömmer
            att vi naturligtvis även måste agera i EU!
          </note>
          <note>
            Det tycker vi i Miljöpartiet. Vi måste också agera i alla de
            tusentals förbund där vi jobbar internationellt med miljöpolitik.
            Glöm inte den nationella politiken!
          </note>
          <note>
            Utan den får vi aldrig en förändring till stånd.
          </note>
          <note>
            Anf. 72 LENNART DALÉUS (c) replik
          </note>
          <note>
            Fru talman! Jag blev bara litet nyfiken. Gudrun
          </note>
          <note>
            Lindvall brukar ibland säga att vi gjorde uppgörelsen med Socialdemokraterna
            på jordbruksområdet bakom ryggen eller vid sidan av de andra partierna.
            Det brukar Gudrun Lindvall säga med en viss kritik. Nu sade
          </note>
          <note>
            Gudrun Lindvall något som gjorde mig litet nyfiken just mot den
            bakgrunden. Hon berättade att Miljöpartiet och Socialdemokraterna
            - eller regeringen och miljöministern, jag kommer inte ihåg vilket
            - har ett gott samarbete när det gäller miljöbalken. Det är ju
            ett förslag som skall komma så småningom genom att en utredning
            blir klar, en proposition läggs fram och allt det vanliga. Jag
            undrar bara om Gudrun Lindvall kan lyfta litet på förlåten och
            berätta litet om innebörden av det här samarbetet, innehållet
            i det och riktlinjerna för arbetet. Det vore spännande att få
            reda på så att vi slapp att gå bakom ryggen på varandra.
          </note>
          <note>
            Anf. 73 GUDRUN LINDVALL (mp) replik
          </note>
          <note>
            Fru talman! Ja, Lennart Daléus, vi har debatterat hur jordbruksuppgörelsen
            gick till många gånger i den här kammaren, och det vet ju alla.
            Lennart Daléus försökte få med flera partier, men jordbruksministern
            valde bara Centern, LRF höll jag på att säga. Anledningen var
            kanske att man ville slippa kritiken från
          </note>
          <note>
            LRF. Jag övertygad om att om jordbruksministern och
          </note>
          <note>
            Miljöpartiet hade gjort exakt samma uppgörelse hade kritiken
            från LRF varit förödande.
          </note>
          <note>
            Samarbetet runt miljöbalken har skett fullkomligt öppet. De diskussioner
            vi har haft har förts på jordbruksutskottets möten. Vi har sagt
            att vi stöder det förslag som Socialdemokraterna har lagt fram,
            nämligen att återremittera miljöbalken och återgå till det förslag
            som fanns innan den borgerliga regeringen satte klorna i det hela
            och förstörde det förslag till miljöbalk som fanns.
          </note>
          <note>
            Ensamutredaren Petri kommer att vara med på jordbruksutskottets
            möte om några veckor. Jag är övertygad om att Lennart Daléus kommer
            att få alla frågetecken uträtade då.
          </note>
          <note>
            Anf. 74 LENNART DALÉUS (c) replik
          </note>
          <note>
            Fru talman! Det är riktigt att vi har pratat om jordbruksuppgörelsen
            tidigare i kammaren. Jag kommer också ihåg vad vi sade då. Det
            skall vi inte upprepa.
          </note>
          <note>
            Det är bara trams att Socialdemokraterna har gjort en uppgörelse
            med LRF. Det var med Centerpartiet som
          </note>
          <note>
            Socialdemokraterna gjorde upp. Men den delen kan vi lämna därhän.
          </note>
          <note>
            Av det Gudrun Lindvall berättar är det "bara" det som sker i
            utskottet och de utfrågningar som vi kan åstadkomma med Carl Axel
            Petri, som ju är enmansutredare, som hon syftade på när hon sade
            att man har ett gott samarbete med Socialdemokraterna.
          </note>
          <note>
            Om hon kan bekräfta det, finns det naturligtvis inget ytterligare
            att berätta. Om det finns någonting annat vore det spännande att
            få reda på det.
          </note>
          <note>
            Anf. 75 EVA ERIKSSON (fp) replik
          </note>
          <note>
            Fru talman! Jag vill också understryka det Gudrun
          </note>
          <note>
            Lindvall säger att man skall ha ett nationellt, regionalt och
            internationellt, och inte minst lokalt, miljöarbete.
          </note>
          <note>
            Den enskilde individens engagemang i miljöfrågor skall vara ledande.
            Detta kommer att vara kraften och vapnet i en framtida miljöpolitik.
            Det håller jag med om. Det finns ju inga konflikter i den frågan.
            Det står vi säkert alla bakom.
          </note>
          <note>
            Men jag måste ändå ställa en fråga till Gudrun
          </note>
          <note>
            Lindvall. Hon säger att det är viktigt med internationellt samarbete.
            Det är viktigt att man nu använder sig av de möjligheter man har.
            Är det så att Miljöpartiet nu tycker att vi skall vara medlemmar
            i EU?
          </note>
          <note>
            Anf. 76 GUDRUN LINDVALL (mp) replik
          </note>
          <note>
            Fru talman! Jag vet att Eva Eriksson var med mycket i den diskussion
            som föregick valet till EU-
          </note>
          <note>
            parlamentet eftersom Eva Eriksson var en av kandidaterna. Jag
            kan naturligtvis upprepa vad Miljöpartiet sade då. Miljöpartiet
            anser att Sverige skall lämna den europeiska unionen snarast möjligt.
            Så länge vi är med i den skall vi göra allt för att göra den till
            den miljöunion som man brukar hävda att den är, men som den i
            dag är otroligt långt ifrån.
          </note>
          <note>
            Det är väl ingen slump att den samarbetsorganisation som finns
            mellan de olika miljöorganisationerna har gått ut och sagt att
            vi måste se till att börja driva miljöfrågor i EU. Som det ser
            ut i dag, går det bakåt.
          </note>
          <note>
            Om vi gemensamt kan arbeta för att EU i alla fall inte skall
            fortsätta att gå bakåt har vi kommit någonstans på vägen.
          </note>
          <note>
            Det har blivit oerhört mycket svårare att driva en radikal och
            bra miljöpolitik i Sverige efter det att vi blev medlemmar. Om
            vi inte kan ändra det - men det hoppas jag att vi kan - är det
            en anledning för mig att definitivt inte fortsätta att vara med.
          </note>
          <note>
            Anf. 77 EVA ERIKSSON (fp) replik
          </note>
          <note>
            Fru talman! Jag måste ställa frågan en gång till.
          </note>
          <note>
            Säger Gudrun Lindvall nu att Miljöpartiet tycker att vi skall
            vara medlemmar i EU?
          </note>
          <note>
            Anf. 78 GUDRUN LINDVALL (mp) replik
          </note>
          <note>
            Fru talman! Jag säger att Miljöpartiet anser att vi skall lämna
            den europeiska unionen snarast möjligt.
          </note>
          <note>
            Man kan också diskutera hur länge den svenska riksdagen kan anse
            att vi skall fortsätta att vara medlemmar när vi ser hur opinionen
            svänger. Mer än 60 %
          </note>
          <note>
            säger i dag nej till ett medlemskap.
          </note>
          <note>
            Men så länge vi är medlemmar i den europeiska unionen kommer
            vi att göra allt för att se till att det fattas bra miljöbeslut
            där. På samma sätt driver vi att bra miljöbeslut skall fattas
            i alla andra sammanhang där vi diskuterar med andra stater. Men
            ett medlemskap i unionen rimmar mycket illa med den radikala miljöpolitik
            som vi anser att vi skall föra i Sverige och i världen i övrigt.
          </note>
          <note>
            Anf. 79 TUVE SKÅNBERG (kds)
          </note>
          <note>
            Fru talman! Den närmaste anledningen till att vi debatterar i
            dag är den regeringsförklaring som statsministern läste upp i
            denna talarstol förra veckan.
          </note>
          <note>
            Det var med intresse som vi som är engagerade i miljöpolitik
            lyssnade på vad som skulle sägas i detta nio sidor långa dokument:
            Vad hade miljöministern kunnat bidra med? Av dessa nio sidor handlade
            en fjärdedel om miljöpolitik, och det är vackert så. Av denna
            fjärdedel handlade två rader om ambitionsnivån inför EU:s miljöpolitik.
          </note>
          <note>
            Låt oss ta fram luppen och se vad regeringen säger:
          </note>
          <note>
            "Ambitionsnivån inom EU:s miljöpolitik måste höjas. Försurningen,
            kemikalier, kretslopp och naturvård är prioriterade områden för
            Sverige."
          </note>
          <note>
            Jag tycker självklart att alla områden inte kan vara prioriterade
            när Sverige vill driva en tuff miljöpolitik vid EU:s regeringskonferens
            1996. Jag har inget att invända mot att regeringen prioriterar
            försurning, kemikalier, kretslopp och naturvård. Jag kan visserligen
            förundra mig över att åtgärder mot försurning skall vara prioriterade
            i EU, medan den socialdemokratiska regeringen i Sverige skär ned
            kalkningen av försurade sjöar. Det finns ingen konsekvens i det.
          </note>
          <note>
            Liksom Eva Eriksson och andra tidigare i debatten, saknar jag
            som kristdemokrat engagemanget för en hållbar klimatstrategi i
            regeringsförklaringen. Klimatförändringarna är ju ett av de allvarligaste
            miljöhot som mänskligheten står inför. Miljöministern har också
            fått gå i svaromål där. Men när det gäller de prioriterade områdena
            aviserar inte heller regeringen att EU skall prioritera projekt
            som leder till förbättrad miljö i Öst- och Centraleuropa.
          </note>
          <note>
            Enligt kristdemokraternas mening har Sverige ett särskilt ansvar
            att lyfta fram vårt närområde med de stater som har Östersjökust,
            och det är de baltiska staterna, Ryssland och Polen. Men inte
            heller Östersjöns miljö anger regeringen som prioriterad. Något
            annat var väl heller inte att vänta, eftersom regeringen i våras
            skar ned anslagen till förbättring av Östersjöns miljö.
          </note>
          <note>
            I detta anförande vill jag särskilt lyfta fram behovet av att
            prioritera den biologiska mångfalden vid
          </note>
          <note>
            EU:s regeringskonferens 1996. Trots att Sverige har ett rikt
            naturliv hotas i dag 5-10 % av landets vilda djur- och växtarter.
            Mångfalden i naturen minskar hela tiden, men takten har ökat under
            senare tid. Jämfört med den europeiska kontinenten har Sverige
            en stor andel våtmarker, som innehåller ett mycket rikt växt-
            och djurliv. När nu många arter som flyttar -
          </note>
          <note>
            fåglar, fladdermöss och fjärilar - minskar, så är orsaken att
            söka i det tryck som finns på naturen i europeiska länder nere
            på kontinenten. Detta har Sverige ett ansvar att påtala.
          </note>
          <note>
            Förutom vilda djur och växter bör också den biologiska mångfalden
            gälla gamla lantraser och kulturväxter. I och med EES-avtalet
            förband sig Sverige bl.a. att följa EU:s regler för köksväxtfröer,
            dvs. grönsaksfröer. För att en frösort skall få säljas måste den
            finnas upptagen på en officiell sortlista, antingen i något EU-land
            eller på EU:s gemensamma sortlista.
          </note>
          <note>
            För att komma upp på en sortlista måste någon gå in som ägare,
            vilket är kostsamt. Om en sort inte står upptagen på listan får
            den inte säljas eller marknadsföras. Dessa regler gynnar de stora
            fröfirmorna, som ser mest till försäljningsvolymen. Totalt sett
            blir avgiften lägre ju färre sorter man för i lager.
          </note>
          <note>
            Argumentet att EU:s regelsystem skulle innebära en kvalitetssäkring
            håller inte för att försvara att kraven ställs på fröer också
            för hobbyodling. De kvalitetskrav som större odlare ställer om
            hög avkastning och samtidig mognad är inte relevanta för hobbyodlaren,
            som i stället ser mer till smak, härdighet mot köld samt resistens
            mot skadeinsekter och sjukdomar.
          </note>
          <note>
            Reglerna innebär i princip att hälften av sorterna försvinner
            inom kort, när de nya EU-bestämmelserna träder i kraft på allvar.
            Hittills har närmare 2 000
          </note>
          <note>
            sorter försvunnit inom EU-länderna, i praktiken för alltid. Med
            dessa sorter raderas unika gener bort från vårt kulturarv, gener
            med egenskaper som kunde ha blivit livsviktiga, t.ex. vid en fruktad
            dramatisk klimatförändring, som vi har debatterat tidigare i dag.
          </note>
          <note>
            Enligt det avtal som Sverige tecknade med EU är det dock möjligt
            att göra ett undantag från regelverket om "särskilda skäl" föreligger.
            Vi kristdemokrater hävdar att Sverige bör verka för ett sådant
            generellt undantag för portionsförpackat frö avsett för husbehovsodlare.
            Chanserna för att få gehör för en sådan regel bör vara goda, då
            även andra EU-länder är missnöjda. Dessutom har EU-länderna slutit
            upp bakom Agenda 21 och åtagit sig ett ansvar för att skydda den
            biologiska mångfalden och dess genetiska rikedom.
          </note>
          <note>
            Avslutningsvis, fru talman, anser vi kristdemokrater att Sverige
            har ett särskilt ansvar att driva miljöfrågorna i EU. De viktigaste
            kraven som Sverige bör driva inför regeringskonferensen är beslutet
            om att miljöskatter skall tas med kvalificerad majoritet, att
            man stärker miljögarantin och att ett nytt energifördrag skapas.
            För att göra det möjligt att driva ett dynamiskt och offensivt
            miljöarbete är det nödvändigt med en vidgad offentlighet, ökade
            möjligheter till insyn och dialog mellan medborgare och beslutsfattare.
          </note>
          <note>
            Anf. 80 GUDRUN LINDVALL (mp) replik
          </note>
          <note>
            Fru talman! Just frågan om Baltikum och samarbetet runt Östersjön
            är ett slående exempel på att miljösamarbetet måste ta andra former
            än EU. När det gäller Östersjöproblematiken måste miljösamarbetet
            utföras av de stater som finns runt kusten, och alla är inte EU-medlemmar
            än. Ett sådant samarbete får inte komma till korta på grund av
            EU.
          </note>
          <note>
            Det var två saker i Tuve Skånbergs anförande som jag reagerade
            på. För det första undrar jag vilja fjärilar som flyttar. Jag
            känner till att amiral och tistelfjäril flyttar hit på sommaren,
            men det är en vuxengeneration, som dör här. Finns det några andra?
            Ge mig gärna exempel på fjärilar som flyttar fram och tillbaka!
          </note>
          <note>
            Det här är ganska slående. När det gäller biologisk mångfald
            har jag upptäckt att ganska många riksdagsledamöter inte har någon
            egen erfarenhet av det som de pratar om.
          </note>
          <note>
            För det andra gällde det fröer i EU. Miljöpartiet har motionerat
            om precis det Tuve Skånberg pratade om, nämligen att vissa frösorter
            försvinner i och med att EU-reglerna måste gälla. Faktum är att
            vi också hade en reservation där vi tog upp exakt det som Tuve
          </note>
          <note>
            Skånberg nämnde, när vi behandlade betänkandet om det svenska
            miljöarbetet i EU. Det intressanta var att vi i omröstningen fick
            stöd av Folkpartiet men att kds lade ned sina röster. Jag hade
            tidigare talat med kds och frågat om man tänkte stödja vår reservation,
            då man också hade haft ett liknande yrkande i en motion.
          </note>
          <note>
            Kds har ju inte representation i jordbruksutskottet.
          </note>
          <note>
            Det verkar mycket underligt att Tuve Skånberg nu står och talar
            för det som han inte stödde i vår reservation i våras. För oss
            är det saken som är viktigast, men för kds kanske det är viktigast
            att partiprofilera sig. Det är osmakligt att Tuve Skånberg nu
            diskuterar någonting som han inte ville stödja när det behandlades
            i våras.
          </note>
          <note>
            Anf. 81 TUVE SKÅNBERG (kds) replik
          </note>
          <note>
            Fru talman! Gudrun Lindvall skärper tonen och säger att vi skulle
            ha dåligt samvete när det gäller
          </note>
          <note>
            Östersjöländerna. Så är det inte alls. Gudrun Lindvall bör vara
            medveten om att vi har motionerat om stöd just när det gäller
            Östersjön och stöd till östländerna, speciellt Baltikum. Är det
            inte Gudrun Lindvall som bör rannsaka sitt samvete och sitt partis
            agitation när det gäller ansvaret för att släppa in Öst- och Centraleuropa
            i EU-samarbetet? Dessa länder står och knackar på dörren och vill
            komma in, medan Gudrun
          </note>
          <note>
            Lindvall och hennes parti säger att de för närvarande inte kan
            beredas utrymme.
          </note>
          <note>
            Vi vill aktivt släppa in speciellt Baltikum, mycket för att säkra
            deras demokrati men också för att hjälpa dem i miljöpolitiken.
            Tillsammans skulle vi kunna göra Östersjön mycket renare och bättre.
          </note>
          <note>
            Sedan hänvisar Gudrun Lindvall till att vi inte skulle ha följt
            hennes förslag i en motion. Vi har ordentligt redovisat vad vi
            vill göra. Om det finns någonting i våra motioner som Gudrun Lindvall
            har invändningar mot är hon välkommen att ta en saklig debatt
            om det.
          </note>
          <note>
            Anf. 82 GUDRUN LINDVALL (mp) replik
          </note>
          <note>
            Fru talman! Det fanns ett förslag som tog upp precis det som
            ni själva hade motionerat om när det gällde fröer. Den motion
            som ni väckte i januari följde vi upp när vi skrev motion på propositionen
            EU
          </note>
          <note>
            och miljön. Det förslaget avvek inte från er motion.
          </note>
          <note>
            Det förslaget följde vi upp med en reservation till betänkandet.
            Men trots att det där står exakt det som ni själva sade i er egen
            motion stödde ni inte reservationen.
          </note>
          <note>
            Det måste jag tolka så, att ni egentligen inte är intresserade
            av sakfrågan. Hade ni varit intresserade av sakfrågan hade ni
            naturligtvis gjort som Folkpartiet -
          </note>
          <note>
            tittat efter om reservationen stämde med vad ni själva ville
            och sedan stött vår reservation! Jag kan bara tolka det så, att
            det var viktigare för kds att profilera sig än att stödja kraven
            på att fröer inte skall behöva certifieras på det sätt som EU
            kräver, vilket slår ut bl.a. en väldig massa gamla köksväxter.
            Det har redan i dag slagit ut över 2 000 olika fröer i EU.
          </note>
          <note>
            Hur kommer det sig att kds inte stödde en reservation som hade
            exakt samma ordalydelse som Tuve
          </note>
          <note>
            Skånbergs eget anförande från talarstolen i dag?
          </note>
          <note>
            Anf. 83 TUVE SKÅNBERG (kds) replik
          </note>
          <note>
            Fru talman! Det är som Gudrun Lindvall sade tidigare - vi har
            inte representation i utskottet. Vi får i stället följa upp våra
            motionskrav i kammaren: Vi får läsa den reservation som ett annat
            parti har formulerat och välja om vi vill stödja den eller inte.
          </note>
          <note>
            Vår partigrupp valde då att inte stödja Miljöpartiets reservation,
            därför att den innehöll formuleringar som vi inte var till fullo
            nöjda med - jag kan inte redovisa dem här. Det vi står för är
            det jag har deklarerat här i kammaren och vad vi har motionerat
            om.
          </note>
          <note>
            Jag är den förste att beklaga att vi inte har respresentation
            i det utskott som Gudrun Lindvall känner så väl.
          </note>
          <note>
            Anf. 84 Miljöminister ANNA LINDH (s)
          </note>
          <note>
            Fru talman! Sverige har nu varit medlem i EU i nio månader. Jag
            tänkte informera riksdagen om hur det har gått med den miljöpolitiska
            strategi som vi i mycket stor enighet har bestämt oss för.
          </note>
          <note>
            Den första punkten gäller försurnings- och klimatfrågorna. De
            är oerhört viktiga - vi vet alla att ungefär
          </note>
          <note>
            80 % av de sura regnen kommer utifrån. Där kan vi glädja oss
            åt att kommissionen redan på första miljöministermötet lovade
            att anta en europeisk strategi mot försurningen och att vi då
            får EU:s första förslag till aktionsplan nu i december.
          </note>
          <note>
            Sverige har även lyckats genomdriva skärpningar i den europeiska
            miljöskyddslagen; kommissionen arbetar med frågan om tillverkaransvar
            för bilavgaser enligt svensk modell. Sverige har också drivit
            frågan om obligatorisk koldioxidskatt, även om vi ännu inte har
            lyckats få igenom den.
          </note>
          <note>
            Den andra punkten gäller kemikalierfrågorna. Där pågår nu en
            översyn för att skärpa EU:s regler. Det är ett stort steg framåt
            om vi får en skärpning av hela
          </note>
          <note>
            Europas kemikalieregler.
          </note>
          <note>
            Vi fortsätter under tiden det svenska arbetet med att skärpa
            kemikaliereglerna. Jag vet inte vad som hände under åren 1991-1994,
            men jag kan som exempel nämna för Gudrun Lindvall att vi bara
            under den här regeringens första tid har förbjudit blyad bensin.
            Vi har också tagit första steget mot ett totalt kvicksilverförbud.
          </note>
          <note>
            Vidare har vi i EU fått igenom en ökad öppenhet och en ökad information
            från myndigheter till allmänhet när det gäller kemikaliefrågor.
          </note>
          <note>
            Den tredje punkten gäller avfallsfrågorna. Hanna
          </note>
          <note>
            Zetterberg sade att svensk lagstiftning på det området skulle
            bryta mot EU:s lagar. Vi anser inte det! Vi anser att vi är fria
            att försöka leva upp till höga målsättningar när det gäller återvinning
            och när det gäller att arbeta för återanvändning. Vi anser inte
            att våra nuvarande lagar bryter mot EU:s direktiv.
          </note>
          <note>
            Som det kanske främsta exemplet på en svensk framgång skulle
            jag här vilja nämna förbudet mot export av farligt avfall. Det
            är också ett bra exempel på hur viktigt EU är i miljöarbetet.
            Det här är nämligen en fråga som Sverige och Danmark har drivit
            gemensamt - vi har försökt att få till stånd ett internationellt
            förbud mot att dumpa farligt avfall i östländer eller u-länder.
            Hade Danmark varit ensamt tror jag inte att man hade klarat det,
            men Danmark och Sverige lyckades tillsammans få igenom förslaget,
            först bland de nordiska länderna, sedan i EU och därefter som
            en global internationell konvention, där man både förbjuder export
            och nu också vad som har kallats export för återvinning och som
            har fungerat som ett kryphål. Detta tycker vi är en stor framgång.
          </note>
          <note>
            Den fjärde punkten gäller biologisk mångfald. Där vill jag framför
            allt lyfta fram en fråga, nämligen det som Sverige i fredags lyckades
            driva igenom på miljöministermötet: att EU globalt skall driva
            att vi skall ha juridiskt bindande regler för biosäkerhet och
            genteknik. Även här handlar det i stor utsträckning om att rädda
            u-länderna från experiment av internationella företag eller västvärlden.
            Där skall vi nu arbeta gemensamt, i EU och internationellt, för
            att vi skall få ett bindande protokoll om genteknik och biosäkerhetsfrågor.
          </note>
          <note>
            När det gäller den biologiska mångfalden har vi också arbetat
            mycket med naturvårdsfrågorna och fått kommissionen att inrikta
            sig mer på naturvårdsfrågorna i Östeuropa, bl.a. för att rädda
            de arter som finns kvar där och som inte längre finns kvar i t.ex.
            Sverige.
          </note>
          <note>
            Jag kan glädja riksdagen med att vi också har fått stöd till
            de första svenska miljöprojekten genom miljöfonden Life. Det är
            stöd till projekt för att rädda vitryggig hackspett och stöd till
            Naturvårdsverkets myrmarksprojekt.
          </note>
          <note>
            De här prioriteringarna kommer vi att fortsätta att arbeta med
            för att ta ytterligare steg framåt. Men jag skulle också vilja
            nämna några andra viktiga frågor, som kommer upp framöver.
          </note>
          <note>
            En av de stora frågorna har ni redan diskuterat, nämligen jordbrukspolitikens
            förändring. Jag skulle vilja beröra några andra.
          </note>
          <note>
            Den första och viktigaste tycker jag är utvidgningen österut.
            Kan vi få till stånd en anpassning till EU:s miljöregler i Östeuropa
            gör vi den största vinst för miljön som Europa totalt kan göra.
            Jag tycker att det är obegripligt att vissa partier - Miljöpartiet
            och
          </note>
          <note>
            Vänstern framför allt - inte tycker att det är viktigt att arbeta
            för en utvidgning av EU.
          </note>
          <note>
            Låt oss bara ta Östersjön som exempel. Har jag någon vision så
            är det att mina barnbarn skall kunna finna Östersjön lika ren
            som de i dag finner Mälaren.
          </note>
          <note>
            Östersjöarbetet är ett av de prioriterade områdena för regeringen.
            Det är också skälet till att Ingvar Carlsson har inbjudit regeringscheferna
            runt Östersjön och att vi kommer att inbjuda miljöministrarna
            runt Östersjön till speciella möten i vår för att diskutera Östersjöns
            miljö i framtiden och för att ta fram en Agenda 21-
          </note>
          <note>
            plan för Östersjöns framtid.
          </note>
          <note>
            Men det skulle vara mycket enklare och vi skulle lättare komma
            framåt när det gäller Östersjön om alla länder runt Östersjön
            också vore medlemmar i EU.
          </note>
          <note>
            Det här är kanske också det viktigaste exemplet på vad regeringskonferensen
            skall handla om. Men det finns ju också andra frågor på regeringskonferensen
            som är oerhört viktiga för miljön. Sverige driver att en hållbar
            utveckling skall vara ett av EU:s främsta mål. Vi måste också
            få miljömål för alla sektorer. Det räcker inte med att miljöministrarna
            diskuterar miljöfrågor, utan det skall självklart också vara mål
            för
          </note>
          <note>
            EU:s transportarbete, för EU:s jordbrukspolitik, för
          </note>
          <note>
            EU:s näringspolitik. Vi tycker också att det är viktigt att man
            stärker miljöparagraferna i EU.
          </note>
          <note>
            Den tredje fråga som jag tror att det är viktigt att vi prioriterar
            framöver gäller att koppla ihop tillväxtfrågor, sysselsättning
            och miljöfrågor, att visa att en minskad arbetslöshet och en bättre
            miljö faktiskt går hand i hand. Där har de europeiska socialdemokraterna
            gemensamt tagit fram förslag om hur man skulle kunna göra ett
            plus av två minus: ta problemet med arbetslösheten, ta problemet
            miljöförstöring och försöka vända det till en positiv möjlighet
            - att satsa på nya gröna jobb.
          </note>
          <note>
            Avslutningsvis vill jag säga att vi är nöjda med arbetet i EU
            hittills. Vi kommer att fortsätta att lägga stor kraft vid både
            det internationella, globala arbetet, vid EU-arbetet och vid det
            nationella arbetet.
          </note>
          <note>
            Jag skulle också vilja berätta för riksdagens ledamöter vad EU:s
            miljökommissionär sade när hon nyligen var på besök i Sverige.
            Efter att ha varit här ett par dagar och studerat den svenska
            miljöpolitiken och det lokala arbetet i Sverige sade hon när hon
            åkte hem: Jag visste att Sverige var bra på miljöområdet, men
            ni är ännu mer revolutionerande och bättre än vad jag trodde innan
            jag kom hit.
          </note>
          <note>
            Vi är ofta väldigt lutherska - vi tycker inte om att skryta och
            slå oss för bröstet, men jag tror att vi ibland skall vara litet
            mindre lutherska och faktiskt kunna glädjas åt det som är positivt.
            Vi skall också fortsätta att utveckla svensk miljöpolitik och
            EU:s miljöpolitik.
          </note>
          <note>
            Anf. 85 GÖTE JONSSON (m) replik
          </note>
          <note>
            Fru talman! Jag tror att det är väldigt viktigt att vi har med
            oss en opinion. I princip varje människa skall stå bakom de tankar
            vi har när det gäller miljöfrågor och annat. Därför är det som
            jag ser det angeläget att både regering och riksdag öppet diskuterar
            de frågor som gäller miljö, de möjligheter som ett objektivt miljösamarbete
            inom EU ger. Jag tror att ministern delar min uppfattning på den
            punkten.
          </note>
          <note>
            Efter att ha sagt detta har jag en fråga att ställa, en fråga
            som rör klimatpåverkan. Moderaterna har när det gäller klimatstrategin
            en högre ambition än vad regeringen har haft. Vi har sagt att
            vårt mål måste vara att uppnå Torontokonferensens mål från 1988.
          </note>
          <note>
            Min fråga till miljöministern är följande: Skulle det inte vara
            lämpligt att vi från svensk sida i EU-
          </note>
          <note>
            sammanhang enas om att ha Torontokonferensens mål från 1988 som
            mål också för Sveriges arbete i EU, så att vi på det sättet bättre
            kan klara av klimatfrågorna och få till stånd en vettig klimatstrategi?
          </note>
          <note>
            Anf. 86 Miljöminister ANNA LINDH (s)
          </note>
          <note>
            Fru talman! Vi prioriterar, som jag har sagt tidigare, klimatfrågorna
            väldigt högt. När det gäller det internationella arbetet kan vi
            dock i dag se några stora problem. Det är framför allt fråga om
            att Göte Jonssons partibröder i andra europeiska länder blockerar
            överenskommelsen om en obligatorisk koldioxidskatt och flera av
            de konstruktiva förslag som i dag finns i fråga om hur vi skall
            minska koldioxidutsläppen. Jag skulle därför mycket uppskatta
            om Moderaterna ville ta en diskussion med sina syskonpartier i
            Europa om att få bort det motstånd som finns mot att aktivt göra
            något mot klimatpåverkan.
          </note>
          <note>
            Anf. 87 GÖTE JONSSON (m) replik
          </note>
          <note>
            Fru talman! Jag tror att det är angeläget att såväl socialdemokrater
            och moderater som andra för en debatt med sina syster- och broderpartier,
            och det gör vi också i olika sammanhang, när det gäller både miljöfrågor
            och andra frågor.
          </note>
          <note>
            Min fråga var om miljöministern utifrån svensk utgångspunkt -
            det kan ju ändå inte vara någon nackdel - är beredd att utgå från
            Torontokonferensens ambition när det gäller klimatpåverkan. Skall
            vi vinna förtroende för en miljöpolitik i EU är det ju viktigt
            att vår miljöpolitik har en förankring i Sverige och att vi också
            driver de övergripande frågorna på ett sådant sätt att den politiken
            inger förtroende. Torontokonferensens mål är viktigt och angeläget
            i det här sammanhanget. Varför kan inte regeringen ansluta sig
            till vår uppfattning vad gäller den målsättningen för att uppnå
            en vettig klimatstrategi?
          </note>
          <note>
            Anf. 88 Miljöminister ANNA LINDH (s)
          </note>
          <note>
            Fru talman! Vi skall ha högsta möjliga målsättning när det gäller
            koldioxidutsläppen. Vad gäller målsättningarna för Sverige i framtiden
            i fråga om utsläppen har vi varit överens om att avvakta det underlag
            som Energikommissionen skall ta fram - och det är bara en och
            en halv månad tills det presenteras -
          </note>
          <note>
            innan vi konkretiserar de fortsatta svenska åtagandena.
          </note>
          <note>
            Sverige har emellertid redan en hög trovärdighet i internationella
            sammanhang, bl.a. beroende på vår koldioxidskatt. Jag upprepar
            att det vore bra om Moderaterna påverkade inte minst sitt broderparti
            i England så att man där tog tillbaka sitt hårda motstånd mot
            en koldioxidskatt i EU.
          </note>
          <note>
            Anf. 89 LENNART DALÉUS (c) replik
          </note>
          <note>
            Fru talman! Miljöministern anser, kanske med rätta, att vi då
            och då skall slå oss för bröstet därför att vi är duktiga. Miljöministern
            nämnde som exempel att den tidigare socialdemokratiska politikern
            Ritt
          </note>
          <note>
            Bjerregaard, numera EU-kommissionär med ansvar för miljöområdet,
            några dagar före ett svenskt EU-
          </note>
          <note>
            parlamentsval sade att dagens svenska miljöpolitik är fantastisk.
            Jag är emellertid inte övertygad om att det exemplet ger hela
            bilden av hur den svenska miljöpolitiken skall bedömas, utan det
            kan ha funnits andra bevekelsegrunder.
          </note>
          <note>
            Det fanns mycket bra i miljöministerns beskrivning - det rör
            sig förvisso om en strategi som vi har diskuterat i kammaren.
            Några saker nämnde miljöministern inte. Jag hörde inte ordet skatteväxling.
          </note>
          <note>
            Skatteväxling finns inte med på Agenda 21, men det finns normalt
            sett med på agendan, som ett viktigt instrument i miljöarbetet.
            Den intressanta frågan är:
          </note>
          <note>
            Hur intensivt är miljöministern beredd att driva den frågan i
            EU? Och framför allt: Hur intensivt är hon i dag beredd att driva
            den frågan i den svenska politiken, och är hon beredd att se till
            att vi får ett konkret resultat på det området? Finns det tidpunkter,
            nivåer och annat är dessa mycket angelägna att ta fram.
          </note>
          <note>
            En annan fråga som miljöministern inte nämnde med ett ord är
            Euratom. Hur har Sverige agerat när det gäller Euratom? Hur intensivt
            har man arbetat för en förändring av det som åtminstone formellt
            är en klar bundenhet till kärnkraften? Har man drivit frågan?
            Vad har man gjort? Vad har resultaten blivit?
          </note>
          <note>
            Den tredje frågan gäller gentekniken. Har miljöministern några
            ambitioner att i Sverige samla ihop det arbetet och ge det en
            sammanhållen inriktning?
          </note>
          <note>
            Eller skall det, som det är i dag, vara utspritt och ganska ohanterligt
            om vi skall ge ett exempel internationellt?
          </note>
          <note>
            Anf. 90 Miljöminister ANNA LINDH (s)
          </note>
          <note>
            Fru talman! Lennart Daléus säger att jag inte alls har tagit
            upp frågan om skatteväxling. Men en av de frågor som jag tog upp
            i mitt anförande om EU var den om koldioxidavgiften i EU. Det
            är ett exempel på en miljöavgift inom EU.
          </note>
          <note>
            Vad gäller det svenska arbetet kan man konstatera att det var
            en socialdemokratisk regering som påbörjade arbetet med skatteväxling.
            Ingen skatteväxling har varit så omfattande som den skattereform
            som vi genomförde 1990/91. Det arbetet kommer att fortsätta. Vi
            har redan nu aviserat skatt på avfall, på sopor, och skatt på
            naturgrus. Vi vet också att vi skall få inspiration till det mer
            långsiktiga arbetet genom
          </note>
          <note>
            Skatteväxlingsutredningen, som så småningom kommer att presentera
            sitt arbete.
          </note>
          <note>
            Skall man gå från ord till handling på det här området krävs
            det tydligen socialdemokratiska regeringar.
          </note>
          <note>
            Vi menar att diskussionen om Euratom och de förändringar som
            behöver göras är något för tidigt väckt, men jag diskuterar gärna
            frågan med riksdagens olika partier för att få en uppfattning
            om vad det finns för synpunkter på Euratomfördraget.
          </note>
          <note>
            Regeringen har deklarerat att vi skall ha en samlad hantering
            av biotekniken, och jag vill gärna återigen framhålla att det
            enligt min uppfattning var ett stort framsteg när vi fick EU att
            ställa upp bakom det svenska kravet på ett protokoll för biosäkerhet.
          </note>
          <note>
            Anf. 91 LENNART DALÉUS (c) replik
          </note>
          <note>
            Fru talman! Det är en missuppfattning att man ägnar sig åt skatteväxling
            bara därför att man inför miljöavgifter. Så är det inte, utan
            det är fråga om en koppling mellan att systematiskt arbeta med
            skatter på uttag av naturresurser och på miljöstörande verksamhet
            och - märk väl - att sänka skatten på arbete. Det är den systematiska
            kopplingen som är skatteväxling.
          </note>
          <note>
            Olika partier och regeringar har tid efter annan ägnat sig åt
            miljöavgifter. Men skattereformen var väl ingen skatteväxling.
            Den innehöll visserligen förändringar av skattesystemet, men det
            var inte fråga om någon systematisk koppling mellan skatt på miljö
            och skatt på arbete.
          </note>
          <note>
            Miljöministern säger att Euratomfrågan skulle vara för tidigt
            väckt, men det har jag svårt att förstå.
          </note>
          <note>
            Centern har i olika sammanhang motionerat om förändringar i Euratomfördraget,
            och jag vet att också andra partier har gjort det. Om jag har
            begripit EU-
          </note>
          <note>
            arbetet rätt gäller det att agera tidigt. Det är väl det som
            är själva poängen med EU-arbetet. Jag har då svårt att förstå
            värdet av att vänta med den här frågan.
          </note>
          <note>
            Miljöministern undvek att svara på om man skulle samla ihop det
            svenska arbetet kring gentekniken.
          </note>
          <note>
            Lagstiftningen om genteknik rymmer i dag växtförädlingsfrågor,
            och lagstiftning finns också på miljöområdet. Hanteringen ligger
            på allt från Statens medicinsk-etiska råd till Jordbruksverket,
            Justitiedepartementet och delar av Naturvårdsverket. Jag tror
            att en neutral betraktelse av bioteknik/genteknik-frågan visar
            på att verksamheten är utspridd och därmed definitionsmässigt
            inte sammanhållen. Jag kan beklaga att vi inte hann med allt detta
            under den förra regeringsperioden, men om vi skall kunna driva
            det här arbetet kraftfullt i EU är det ändå angeläget att man
            samlar ihop de här frågorna. Jag hoppas att Anna
          </note>
          <note>
            Lindh delar min uppfattning på den punkten och att hon också
            gör någonting åt saken.
          </note>
          <note>
            Anf. 92 Miljöminister ANNA LINDH (s)
          </note>
          <note>
            Fru talman! När det gäller den sista frågan har vi sagt att det
            kommer ett samlat program och då kan vi väl också ta en samlad
            diskussion.
          </note>
          <note>
            Lennart Daléus anser inte att skattereformen
          </note>
          <note>
            1990/91 var ett exempel på skatteväxling. Jag tycker att det
            är ett utmärkt exempel på skatteväxling, där man minskade skatten
            på inkomster och ökade skatten på bl.a. energi. Det är det enda
            ordentliga exempel som vi egentligen har hittills på skatteväxling.
          </note>
          <note>
            När vi nu fortsätter att diskutera skatteväxling är det dock
            viktigt att tänka på vilket som är det främsta syftet. Jag förstår
            av Lennart Daléus inlägg här att hans främsta syfte är att sänka
            skatterna och inte att det skall ha styrande inverkan på miljön.
            När jag talar om skatteväxling - t.ex. skatt på avfall eller naturgrus
          </note>
          <note>
            - handlar det för mig om att det skall ha en styrande effekt.
            Mitt mål är att jag om ett antal år egentligen inte skall ha kvar
            några inkomster alls, eftersom jag har minimerat avfallet som
            skall deponeras och minimerat uttaget av naturgrus.
          </note>
          <note>
            Anf. 93 GUDRUN LINDVALL (mp) replik
          </note>
          <note>
            Fru talman! Några av de frågor som miljöministern tog upp vill
            jag kommentera och få ytterligare belyst.
          </note>
          <note>
            Östersjösamarbetet är naturligtvis ett samarbete som har startat
            långt före Sveriges medlemskap i EU
          </note>
          <note>
            och som framöver måste fortgå på ett mycket radikalt sätt - även
            om Baltikum inte kommer att komma med snabbt. Miljöpartiet säger
            att om de östeuropeiska länderna vill komma med och har en klar
            demokratisk uppfattning om att de vill göra det, kommer vi inte
            alls att motarbeta det. Men Ryssland har också en kust. Ryssland
            är också ett av de länder som måste vara med i Östersjösamarbetet.
            Såvitt jag förstår är det väl inget land som i dag driver att
            Ryssland skall komma med i EU särskilt snabbt. Här gäller det
            att vara radikal utanför EU om vi skall nå framgång.
          </note>
          <note>
            Dessutom, Anna Lindh, är Sverige fortfarande det land som per
            invånare släpper ut mest föroreningar i
          </note>
          <note>
            Östersjön. Det är ett faktum som faktiskt visar att det även
            behövs nationell politik.
          </note>
          <note>
            När det gäller gentekniken blev jag litet förvånad över Anna
            Lindhs påstående att det förs en radikal politik i EU. I år har
            parlamentet faktiskt röstat nej till att ge patent på liv. Bara
            en socialdemokrat röstade nej till det förslaget, nämligen Maj
            Britt Theorin. Alla andra socialdemokrater röstade för att vi
            skulle kunna få patent på liv. Det rimmar illa med att Anna Lindh
            nu anser att det här är en av de viktigaste frågorna.
          </note>
          <note>
            Jag hoppas att Anna Lindh mera företräder den socialdemokratiska
            linjen än vad de socialdemokratiska
          </note>
          <note>
            EU-parlamentarikerna gjorde när frågan var uppe i parlamentet.
          </note>
          <note>
            Innebär det här också att Anna Lindh är villig att förbjuda genmanipulerad
            raps i Sverige?
          </note>
          <note>
            Jag skulle också gärna vilja veta vad som har hänt med alla de
            kemikalier som Sverige har fått ett 4-årigt undantag för. Det
            gäller t.ex. lösningsmedel, växtskyddsmedel, kadmium, arsenik,
            organiska föreningar osv. Sker det ett radikalt arbete i dag i
            EU?
          </note>
          <note>
            Finns det en chans att de hinner i kapp oss så att vi slipper
            bli av med våra undantag om tre år?
          </note>
          <note>
            Anf. 94 Miljöminister ANNA LINDH (s)
          </note>
          <note>
            Fru talman! Gudrun Lindvall började med att säga att man från
            Miljöpartiet inte skall motarbeta de östeuropeiska länderna om
            de vill bli medlemmar. Ja, det får de väl tacka för. Jag tycker
            att det handlar om att aktivt arbeta för att de skall få bli medlemmar.
            Det skulle vara en stor framgång för både demokratin och miljön,
            och det skulle betyda oerhört mycket för en bättre miljö i hela
            Europa och runt Östersjön.
          </note>
          <note>
            När det gäller gentekniken tror jag att Gudrun
          </note>
          <note>
            Lindvall missuppfattade mig. Jag sade att vi har betydligt strängare
            regler i dag i de olika västeuropeiska länderna än vad man har
            i övriga delar av världen.
          </note>
          <note>
            Därför finns det en stor risk för att företag bedriver experimentverksamhet
            i framför allt u-länderna. Därför är det viktigt att man får ett
            internationellt och globalt bindande avtal som ser till att man
            reglerar den sortens förhållanden så att vi får stopp på all form
            av experimentverksamhet.
          </note>
          <note>
            Vi arbetar också mycket med kemikaliefrågorna, inte minst när
            det gäller bekämpningsmedlen. Jag tycker att vi har en bra modell
            att hålla fram. Vi kan t.ex. visa hur vi har lyckats minska användningen
            av bekämpningsmedel i det svenska jordbruket. I EU när man i dag
            ser över kemikaliereglerna och användningen av bekämpningsmedel
            har man varit mycket intresserade av och försöker nu arbeta efter
            den svenska substitutionsprincipen. Vi vill att substitutionsprincipen
            skall bli en europeisk princip, så att vi får fram att man skall
            byta ut farliga kemikalier - t.ex.
          </note>
          <note>
            bekämpningsmedel - mot mindre farliga eller helt ofarliga.
          </note>
          <note>
            Anf. 95 GUDRUN LINDVALL (mp) replik
          </note>
          <note>
            Fru talman! Jag fick inget svar på frågan om genmanipulerad raps.
            Jag ber att få återkomma i en interpellation.
          </note>
          <note>
            När det gäller de kemikalier som Sverige har fått undantag för
            har partiet i dag pratat med Kemikalieinspektionen för att höra
            om det händer någonting i EU.
          </note>
          <note>
            Det vore väldigt olyckligt om de ämnen som vi har sagt att vi
            inte vill ha i Sverige skulle börja användas igen om tre år. Man
            kan undra vad som är viktigast i
          </note>
          <note>
            EU - att sälja varor eller att låta ett land säga nej tack till
            sådant som landet har bedömt vara både miljöfarligt och hälsovådligt.
            Jag måste säga att listan över vad som händer på det här området
            tyvärr är ganska nedslående. Man säger t.ex. att beträffande kadmium
            vet man över huvud taget inte vad som kommer att hända, och beträffande
            arsenik förekommer inget arbete alls. Det finns således en mycket
            stor risk för att de fyraåriga undantagen bara kommer att vara
            just fyraåriga undantag.
          </note>
          <note>
            Det är risk för att det kommer att bli precis som miljörörelsen
            befarar, när den här tiden har gått tvingas vi säga ja till varor
            som innehåller dessa ämnen.
          </note>
          <note>
            Detta kan ske trots att vi i Sverige har sagt att vi anser att
            de här ämnena är både hälsovådliga och miljöfarliga.
          </note>
          <note>
            Jag skulle verkligen önska att jag får fel på det här området
            och att Anna Lindh kan driva miljöpolitiken på ett sådant sätt
            i EU att jag inte får rätt. Jag önskar att vi kunde behålla vårt
            förbud mot de här kemikalierna. Jag skulle också vara mycket glad
            om vi kunde se en utveckling på det här arbetet. Vi kanske kan
            vara så fräcka att vi trotsar EU och går före, fast vi egentligen
            inte får göra det i dag, och fortsätter att ha förbud för kemikalier
            som vi vet borde ha funnits med på listan. Vi hann dock inte ta
            upp förbuden. Som både jag och miljöministern vet skedde ingenting
            under den borgerliga regeringen. Jag skulle verkligen önska att
            Naturskyddsföreningen får göra en betydligt bättre sammanfattning
            av den tid Anna Lindh sitter som miljöminister än av Olof Johanssons
            tid. Huvudintrycket var då att det gick bakåt. I EU finns det
            en stor risk - om det inte sker något nu.
          </note>
          <note>
            Anf. 96 Miljöminister ANNA LINDH (s)
          </note>
          <note>
            Fru talman! Vi kommer att driva ett mycket aktivt nationellt
            och internationellt arbete.
          </note>
          <note>
            När det gäller förutsägelserna om hur det kommer att gå med vår
            miljöpolitik efter det att vi har blivit medlemmar i EU, kan jag
            försäkra Gudrun Lindvall och kammaren om att Gudrun Lindvall kommer
            att få fel - precis som hon själv önskar. Vi kommer att kunna
            fortsätta att driva en bra miljöpolitik. Vi kommer inte att behöva
            sänka våra krav. Det här var en av de frågor som Sverige och jag
            mycket aktivt har diskuterat med EU under hand. Frågan togs upp
            med
          </note>
          <note>
            EU:s miljökommissionär när hon nyligen var på besök i Sverige.
            Hon sade att hennes absoluta ambition var, och hon försäkrade
            oss, att vi inte skulle behöva sänka våra kemikalieregler eller
            våra miljöambitioner på grund av att vi har blivit medlemmar i
            EU.
          </note>
          <note>
            Anf. 97 TUVE SKÅNBERG (kds) replik
          </note>
          <note>
            Fru talman! Det var glädjande att höra miljöministerns engagemang
            för en renare Östersjö. Den Agenda
          </note>
          <note>
            21-plan som var i faggorna lät mycket hoppingivande liksom att
            vi delar arbetet för att östländerna runt
          </note>
          <note>
            Östersjön skall bli med i EU.
          </note>
          <note>
            Mot den bakgrunden och det engagemang som miljöministerns tal
            andades undrar jag hur den socialdemokratiska regeringen för bara
            nio månader sedan så kraftfullt kunde skära ned anslagen till
            just vården av Östersjöns miljö. Hur kan det komma sig att den
            socialdemokratiska regeringen dessutom drar ner på kalkningen
            av försurade sjöar?
          </note>
          <note>
            Orden var vackra men det måste smärta mycket för miljöministern
            att tvingas gå under andra departements ledning och skära ned.
          </note>
          <note>
            Anf. 98 Miljöminister ANNA LINDH (s)
          </note>
          <note>
            Fru talman! När man har en sådan ekonomi -
          </note>
          <note>
            medansvarig för den ekonomin är bl.a. den regering som Tuve Skånbergs
            parti tillhörde - som gör att man lånar till 30 % av sina utgifter,
            går det inte längre att säga att man skall spara på små, speciella,
            utvalda, lyxiga områden. Lånar man kontinuerligt till 30 % av
            alla sina utgifter måste man skära på allt. Då måste man också
            skära på sådant som kan smärta väldigt mycket, oavsett om det
            gäller miljö, social trygghet, kultur eller något annat.
          </note>
          <note>
            Vad denna regering fick göra var att den fick lägga ett ordentligt
            besparingsprogram som inte undantog några områden. När det gällde
            sättet att lägga ut våra besparingar försökte vi välja besparingar
            på områden där vi kunde se att vi hade stora reservationer från
            tidigare år. Även om det var angelägna områden visar de stora
            reservationerna att det hade varit något fel med hur pengarna
            hanterades. Sådana reservationer kunde vi se t.ex. när det gällde
            kalkningen och östbiståndet. Vi menar att där måste det gå att
            få ett betydligt rationellare sätt att hantera pengarna, eftersom
            det uppenbarligen varit något problem med hur de här pengarna
            hanterats under tidigare budgetår.
          </note>
          <note>
            I fråga om kalkningen pågår dessutom en utredning som just skall
            komma med förslag om hur vi skall effektivisera och få en bättre
            kalkning till ett rimligt pris.
          </note>
          <note>
            Anf. 99 TUVE SKÅNBERG (kds) replik
          </note>
          <note>
            Fru talman! Jag nöjer mig med att notera att kalkning av försurade
            sjöar samt anslag till vården av
          </note>
          <note>
            Östersjöns miljö av miljöministern kallas för lyxiga områden.
          </note>
          <note>
            Anf. 100 Miljöminister ANNA LINDH (s)
          </note>
          <note>
            Fru talman! Nej, jag tycker att Tuve Skånberg skall lyssna litet
            bättre. Jag sade att det inte räcker att ta från några speciella
            lyxiga områden, utan man får välja - allt även när det smärtar.
            För mig är kalkningen och östbiståndet sådant som smärtar.
          </note>
          <note>
            Anf. 101 HANNA ZETTERBERG (v) replik
          </note>
          <note>
            Fru talman! Först vill jag tacka för den information som vi här
            i dag har fått av miljöministern. Men ett område saknar jag. Egentligen
            ligger det kanske inte inom Anna Lindhs område, men det berör
            direkt miljöfrågorna. Det gäller trafiken.
          </note>
          <note>
            Såvitt jag förstår byggs det väldigt mycket vägar både inom EU
            och i Sverige. Det är något som den socialdemokratiska regeringen
            stöttar. Jag skulle vilja ha en kommentar på det området, därför
            att det här är något som direkt hotar såväl den biologiska mångfalden
            och klimatfrågorna som en mängd olika andra områden. Där hjälper
            det nog inte att endast införa koldioxidskatt - det har ju inte
            lyckats ens inom EU -
          </note>
          <note>
            utan det krävs mycket mera.
          </note>
          <note>
            Jag hade också tänkt fråga om det här med kemikalier och övergångsregler.
            I och för sig tror jag väl inte att jag kan få ett svar som är
            bättre än det jag redan har fått. Men intressant är kanske att
            vi har fått tillåtelse att inte behöva sänka våra ambitioner när
            det gäller kemikalier, vilket i och för sig är bra. Frågan är
            emellertid om vi kan höja våra ambitioner.
          </note>
          <note>
            Är Anna Lindh beredd att pröva EU:s lagstiftning och faktiskt
            gå före och höja ambitionerna när det gäller kemikalier för att
            se vad som händer på det området?
          </note>
          <note>
            Till sist en kommentar om utvidgningen österut.
          </note>
          <note>
            Jag tror att det är något som vi behöver arbeta för.
          </note>
          <note>
            Själv arbetade jag inte speciellt aktivt för att Sverige skulle
            gå med i unionen, snarare tvärtom. Men om
          </note>
          <note>
            Östeuropas länder efter demokratiska val och efter en ordentlig
            demokratisk diskussion och process där väljer att gå med, skall
            vi naturligtvis stötta dem.
          </note>
          <note>
            Däremot tror jag inte att detta krävs för att man skall kunna
            jobba med miljöfrågor i samarbete med de här länderna. EU:s lagstiftning
            hindrar ju fortfarande i mångt och mycket alla medlemsländerna
            att gå vidare i miljöfrågan.
          </note>
          <note>
            Anf. 102 Miljöminister ANNA LINDH (s)
          </note>
          <note>
            Fru talman! Beträffande det sista, Hanna Zetterberg, vill jag
            bara säga att EU:s lagstiftning i dag faktiskt driver på en hel
            del av EU:s länder genom att det är en minimilagstiftning. Det
            innebär att alla länder är fria att fortsätta att utveckla sitt
            miljöarbete, men hela tiden höjs golvet.
          </note>
          <note>
            Om Hanna Zetterberg skulle jämföra den miljösituation som i dag
            råder i t.ex. Östeuropa och de baltiska länderna med den miljösituation
            som vi skulle ha ifall dessa länder var medlemmar av EU och följde
          </note>
          <note>
            EU:s miljöregler, skulle det vara en oerhörd förbättring - en
            mycket större förbättring än vad svenskt miljöbistånd någonsin
            kommer att kunna leda fram till. Det är definitivt en av de viktigaste
            miljöfrågorna i Europa i dag, som vi kan se detta.
          </note>
          <note>
            Jag kan hålla med Hanna Zetterberg om att trafiken är ett av
            de allra största miljöproblemen. Det gäller både i Sverige och
            i EU. Däremot pågår en del arbete för att minska det miljöproblemet.
          </note>
          <note>
            Vi talade tidigare om besparingar. Det här är ett av de områden
            som har utsatts för ganska hårdhänta besparingar och där man från
            den svenska regeringen nu i princip har sagt nej till nya större
            motorvägsbyggen.
          </note>
          <note>
            När det gäller arbetet i EU kan vi också se att den socialdemokratiska
            europeiska gruppen, vilken jag tidigare talade om och vilken har
            tittat på hur det skall gå att få fram nya gröna arbeten, bl.a.
            har prioriterat just hur man skall satsa på ett miljövänligt transportsystem
            i Europa och bygga ut snabbjärnvägen.
          </note>
          <note>
            Anf. 103 HANNA ZETTERBERG (v) replik
          </note>
          <note>
            Fru talman! Jag får tacka för svaret. Vi får väl se vad som händer
            med den socialdemokratiska gruppen i parlamentet - om dess förslag
            går igenom eller inte.
          </note>
          <note>
            I och för sig hoppas jag väl att det gör det.
          </note>
          <note>
            När det gäller östländerna och deras miljöarbete vore det naturligtvis
            väldigt bra om nivån höjdes. Jag tror, precis som Anna Lindh sade,
            att det kanske är en av de viktigaste frågor som vi står inför
            i fråga om just miljöarbetet i Europa. Men jag tror faktiskt inte
            att ett medlemskap nödvändigtvis krävs, utan vad som krävs och
            vad som är viktigt är att miljönivån - det gäller därmed deras
            lagar - höjs. Ingenting säger att de här länderna inte kan anpassa
            sig till EU:s lagar i miljöfrågor om de inte blir medlemmar. Medlemskapet
            i sig gör alltså inte att de här länderna börjar jobba med miljöfrågor
            på ett annat sätt, utan det är många andra saker som krävs för
            det. Eftersom medlemskapet medför en hel del annat än just miljöfrågor
            tror jag att man i alla de här länderna, precis som är fallet
            i
          </note>
          <note>
            Sverige, behöver en stark och vid demokratisk debatt innan de
            bestämmer sig för om de skall bli medlemmar eller inte. Vill de
            bli medlemmar, skall vi naturligtvis hjälpa dem med det.
          </note>
          <note>
            Anf. 104 Miljöminister ANNA LINDH (s)
          </note>
          <note>
            Fru talman! Det är klart att de här länderna skall ha en bred
            och demokratisk debatt. Det är mycket viktigt. Men det är medlemskapet
            i EU som ger såväl oss och EU som de här länderna möjlighet att
            använda både piska och morot för att öka miljökraven och miljöstandarderna
            i alla östeuropeiska länder.
          </note>
          <note>
            Piskan kan användas så till vida att det finns en kravnivå som
            man måste leva upp till. Det går inte att säga att vissa länder
            inte bryr sig om miljöfrågorna beroende på den regering landet
            i fråga för tillfället råkar ha. Vi har t.ex. sett att EU varit
            positivt för vissa västeuropeiska länder som tidigare släpat efter
            på miljöområdet.
          </note>
          <note>
            Det här ger oss också möjlighet att använda moroten och se till
            att vi fortsätter med att ge stöd till de östeuropeiska länderna
            därför att de använder en allt bättre miljöteknik. Jag vidhåller
            alltså att en östutvidgning från miljösynpunkt är det viktigaste
            som vi kan åstadkomma på miljöområdet.
          </note>
          <note>
            Anf. 105 EVA ERIKSSON (fp) replik
          </note>
          <note>
            Fru talman! Jag tycker att det finns all anledning att understryka
            vad som var så intressant i miljöministerns anförande. Det ger
            ändå en tillit till det arbete som Sverige kan åstadkomma i EU
            när det gäller miljöarbetet.
          </note>
          <note>
            Först vill jag dock framföra ett tack från oss i
          </note>
          <note>
            Folkpartiet när det gäller den vitryggiga hackspetten.
          </note>
          <note>
            Jag skulle tro att Lars Ernestam, f.d. folkpartistisk riksdagsledamot,
            med glädje skulle vilja det. Den vitryggiga hackspetten var en
            av hans viktigaste frågor när det gäller biologisk mångfald. När
            nu det arbetet är genomfört känns det bra.
          </note>
          <note>
            Det är också glädjande att ministern är så tydlig i frågan om
            att detta med en hållbar utveckling skall skrivas in i EU:s fördrag
            och att det fastställs i EU:s framtida miljöpolitik. Det är den
            inriktningen som skall stå först på agendan.
          </note>
          <note>
            Vidare är det intressant att miljöministern går in på att man
            inte längre kan dela upp miljöarbetet i sektorsansvar. I stället
            är det alla ministrarnas ansvar.
          </note>
          <note>
            Här skulle jag vilja höra om miljöministern har funderat över
            att ta initiativ till att alla ministrar någon gång här i kammaren
            är med i en miljödebatt där frågor tas upp från näringsministern,
            kommunikationsministern och finansministern just för att se helheten
            i miljöfrågorna. Jag tror att det skulle ge miljödebatten en väldig
            kraft. Därmed skulle miljöfrågorna komma högt upp på agendan i
            svensk politik. Det skulle jag önska.
          </note>
          <note>
            Det skulle vara intressant att höra miljöministerns synpunkter
            på ett sådant initiativ.
          </note>
          <note>
            Också när det gäller koldioxidskatten är det bra att miljöministern
            är tydlig. Man tänker arbeta för en obligatorisk koldioxidskatt.
            Men det finns en fråga här: Vad gör man åt de motsträviga krafterna
            om det i
          </note>
          <note>
            EU fortsatt skall fattas skatte- och miljöavgiftsbeslut med bibehållen
            vetorätt samt åt att de motsträviga krafterna hela tiden får rätt?
            Det skulle vara intressant att få veta om man tänker ta initiativ
            till att miljöavgifter och miljöskatter får bli miljöfrågor där
            det skall fattas majoritetsbeslut i EU.
          </note>
          <note>
            Anf. 106 Miljöminister ANNA LINDH (s)
          </note>
          <note>
            Fru talman! Vi vet alla att det skulle vara bra om alla länder
            i Europa införde miljöavgifter. Som jag sade har Sverige också
            arbetat för det. Samtidigt gäller det - som svar på Eva Erikssons
            sista fråga -
          </note>
          <note>
            att se till att man har en klar gränsdragning för att det inte
            skall innebära harmoniserade skatter i allmänhet.
          </note>
          <note>
            När det sedan gäller förslaget till en bred miljöpolitisk debatt
            tackar jag Eva Eriksson för uppslaget.
          </note>
          <note>
            Jag tyckte att det var ett intressant tema att ha alla ministrar
            med på en miljöpolitisk debatt. Innan den blir av kan jag dock
            avslöja att arbetet har kommit ganska långt.
          </note>
          <note>
            Näringsministern har både gett ut skrifter och haft seminarier
            på temat En grön näringspolitik. Försvarsministern har haft internationella
            seminarier om militär och miljö, som Sverige har varit värdland
            för.
          </note>
          <note>
            Socialministern har tillsatt utredningar om hälsa och miljö.
            Mina kolleger är väl på gång, tycker jag, när det gäller att ta
            sitt viktiga arbete i miljöfrågan på allvar.
          </note>
          <note>
            Anf. 107 SIVERT CARLSSON (c)
          </note>
          <note>
            Fru talman! Källsortering, katalysatorer, slutna system, klorfri
            massa, skatteväxling, ekologiskt jordbruk, Agenda 21, ungdomens
            miljöriksdag. Alla är exempel på steg i rätt riktning mot ett
            nödvändigt kretsloppssamhälle, där vi anpassar vårt leverne efter
            naturens villkor och våra energisystem till de ständigt förnybara
            resurserna, till de ständigt förnybara gåvorna, ett kretsloppssamhälle
            som också förutsätter internationell samverkan.
          </note>
          <note>
            I ett nödvändigt kretsloppssamhälle skapar vi en cirkulär tillväxt
            som är hållbar, också för kommande generationer. Det är en tillväxt
            som bl.a. baseras på energisystem som är olika, som är geografiskt
            spridda, förnybara, säkra, effektiva och som dessutom medverkar
            till bättre miljö, renare energi, ökat antal arbetstillfällen,
            ökat oberoende och långsiktig varaktighet.
          </note>
          <note>
            Fru talman! Efter att i litet mer än ett sekel - en mycket liten
            bråkdel av jordens historia - ur jordens begränsade skafferi ha
            grävt fram och levt på olja, kol och uran och bl.a. skapat avfall
            som ännu ingen vet var vi skall härbärgera, är det nu hög tid
            att fasa över till en mer långsiktig, intelligent, ansvarsfull
            och hållbar utveckling, såväl i ekologisk som i ekonomisk mening.
          </note>
          <note>
            Väldigt många frågar sig i dag: Vad väntar vi på?
          </note>
          <note>
            Vi inser nödvändigheten. Vi har möjligheterna. Det som saknas
            är beslut.
          </note>
          <note>
            Folkets besked 1980 om avveckling av kärnkraften här i landet
            var framsynt. Det gäller givetvis fortfarande, men manar nu till
            beslut och handling. För nu har halva tiden gått till år 2010,
            som bl.a. näringsutskottet 1979/80 fastslog som det år då "den
            sista reaktorn skulle stängas".
          </note>
          <note>
            I partiöverenskommelsen 1991 mellan Socialdemokraterna, Folkpartiet
            liberalerna och Centern konstateras bl.a. "att det bör slås fast
            att den sista reaktorn skall stängas senast år 2010".
          </note>
          <note>
            Fyrklöverregeringen angav i sin regeringsförklaring att: "Energiöverenskommelsen
            från 1991 ligger fast", och nuvarande statsministern har ett flertal
            gånger, också i regeringsförklaring, deklarerat att ingångna överenskommelser
            på energiområdet skall gälla.
          </note>
          <note>
            Jag förutsätter att detta gäller såväl överenskommelsen 1980
            med svenska folket som 1991 års energiöverenskommelse. Något annat
            mandat har våra uppdragsgivare, svenska folket, inte givit oss.
          </note>
          <note>
            Fru talman! Mot den här bakgrunden måste nu kärnkraftsavvecklingen
            klargöras i lagstiftningen för att skapa klara riktlinjer och
            förutsättningar och för att ge entydiga signaler beträffande morgondagens
            energisystem. Beslut måste fattas nu!
          </note>
          <note>
            1. Minst en reaktor avställs under innevarande mandatperiod.
          </note>
          <note>
            2. År 2010 skall kärnkraften i vårt land vara avskaffad.
          </note>
          <note>
            Med dessa två besked ges den klara och entydiga signal som tekniker,
            innovatörer, elproducenter, industri, m.fl. behöver för att se
            framtiden, för att se riktningen, för att utveckla och på bred
            front arbeta vidare med de många alternativ som redan i dag finns:
          </note>
          <note>
            Biobränslen, som i dag ger mer än vad vi får från kärnkraften,
            kan till år 2010 fördubblas.
          </note>
          <note>
            Förgasning i stället för förbränning av i dag stora mängder "svartlutar"
            m.m. kan ge ca 10
          </note>
          <note>
            TWh el, utan att ett enda extra träd behöver fällas.
          </note>
          <note>
            Biobränslebaserad kraftvärmeproduktion.
          </note>
          <note>
            Mängder av projekt är nu under snabb utveckling i många svenska
            kommuner. Med ny svenskutvecklad teknik kan nu dessutom elproduktionen
            vid ett normalstort kraftvärmeverk fördubblas.
          </note>
          <note>
            Vindkraften är inne i ett intensivt utvecklingsskede. Ett tecken
            är att nuvarande investeringsstöd, som skulle räckt ytterligare
            ett år, redan är förbrukat.
          </note>
          <note>
            I USA, Indien, Kina, EU och Danmark sker nu en snabb utbyggnad
            av vindkraftverk. Tyskland passerar snart Danmark som EU:s vindkraftsledande
            land.
          </note>
          <note>
            Ökad solvärmeteknik, effektivare vattenkraftverk, sparande och
            effektivare energianvändning och naturgas som reservkraft tillsammans
            med nyss nämnda energiformer visar att utvecklingsbara alternativ
            finns för att ersätta den kärnkraft som inte platsar i ett nödvändigt
            kretsloppssamhälle, som måste bli en kort parentes och vars avveckling
            måste konkretiseras.
          </note>
          <note>
            Det är en avveckling som, när den konkretiseras, kommer att föda
            utveckling. Som exempel vill jag nämna mitt hemlän, Kalmar län,
            det skogrikaste länet söder om Dalälven, som har världens modernaste
            massafabrik i Mönsterås - självförsörjande på el och där man nu
            också bygger en ny fabrik för 50 000 ton pellets - som har stor
            energikompetens bl.a. vid Simpevarp i Oskarshamn, som har landets
            längsta kuststräcka, som med Öland har tradition, kunskap och
            expansion på vindkraftsområdet och som har en kvalificerad miljöinriktad
            högskola, har alla förutsättningar att bli ett naturligt utvecklingscentrum
            på energins område. Oskarshamn har mycket stora förutsättningar
            att bli ett naturligt centrum för framtida energiutveckling.
          </note>
          <note>
            Fru talman! Beslut om en snar övergång till förnybar energi kommer
            att medföra innovationer, investeringar, nya arbetstillfällen,
            men också konkurrensfördelar. En alltmer miljömedveten marknad
            och kundkrets kommer mycket snart att i ökad omfattning kräva
            en "grön energi". Jag hyser därför ett visst hopp om en bred vettig
            energiöverenskommelse, bl.a. därför att fler och fler, nu även
            landets statsminister, inser konkurrensfaktorernas betydelse.
          </note>
          <note>
            Denna "gröna tillväxt", denna utveckling och utbyggnad bör givetvis
            ske successivt och vara samordnad med kärnkraftens ovillkorliga
            avveckling. Då kan en naturlig överfasning till ett hållbart,
            varaktigt, miljöriktigt, inhemskt och förnybart energisystem ske,
            med bibehållande av demokratisk trovärdighet och med anpassning
            till naturens eget kretslopp. Det kretslopp, fru talman, där all
            storhet är en samling litenhet och det kretslopp som vi alla,
            förr eller senare, är tvungna att rätta oss efter. Ju förr, desto
            bättre.
          </note>
          <note>
            Tack.
          </note>
          <note>
            Anf. 108 LENNART FREMLING (fp)
          </note>
          <note>
            Fru talman! Många talare har här i dag berört miljöfrågor i den
            allmänna EU-debatten. Det är mycket glädjande att många har insett
            att vårt EU-
          </note>
          <note>
            medlemskap ger nya möjligheter att agera för att skapa ett långsiktigt
            hållbart samhälle.
          </note>
          <note>
            Liberal miljöpolitik, liksom all liberal politik, utgår från
            den enskilda människan. Vår politik syftar till att ge individen
            frihet att i samverkan med andra forma sitt liv. Miljöproblemen
            handlar i grunden om att våra barn och barnbarn får sin frihet
            inskränkt av vår slösaktiga livsstil.
          </note>
          <note>
            Eva Eriksson har tidigare i denna debatt framhållit vikten av
            att växthuseffekten bekämpas genom att koldioxidutsläppen minskas.
            Vi liberaler vill använda ekonomiska styrmedel i denna kamp. En
            skatteväxling behöver genomföras och regeringen måste känna sitt
            ansvar för att komma till riksdagen med konkreta förslag om höjning
            av bl.a. koldioxidskatten samt motsvarande skattesänkningar på
            arbetskraft, helst koncentrerade till tjänstesektorn. Likartade
            regler behövs internationellt. Vi har starkt stöd för dessa tankegångar
            inom det liberala Europapartiet, ELDR.
          </note>
          <note>
            Det gäller nu att även andra partier trycker på i sina partigrupper
            inom EU-parlamentet för användning av olika ekonomiska styrmedel.
            Dessutom måste Sveriges regering agera aktivt inom EU för att
            få fram en gemensam koldioxidbeskattning. Det är vi överens om.
          </note>
          <note>
            Vi liberaler har sedan länge sett ett behov av att den svenska
            lagstiftningen inom miljöområdet samordnas till en miljöbalk.
            Arbete med detta pågick utan större partipolitisk oenighet i många
            år. Strax före valet 1994 lade den borgerliga regeringen fram
            sitt förslag till riksdagen med ikraftträdande den 1 juli
          </note>
          <note>
            1995. Av prestigeskäl återkallade den socialdemokratiska regeringen
            den borgerliga propositionen. Därmed tog man på sig ansvaret för
            en avsevärd försening.
          </note>
          <note>
            När regeringen tillträdde uppskattade miljöministern denna försening
            till ett eller ett och ett halvt år.
          </note>
          <note>
            Numera anges ett beräknat ikraftträdande till den 1
          </note>
          <note>
            januari 1998. Det blir två och ett halvt år. Detta är en oacceptabel
            försening. Det måste också kännas bittert för Miljöpartiet att
            se att man faktiskt har medverkat till dessa förseningar till
            skada för miljön.
          </note>
          <note>
            Fru talman! Socialdemokraterna måste nu lämna klara besked. Har
            man en realistisk tidsplan för miljöbalksarbetet som gör att den
            nya lagstiftningen kan träda i kraft med två och ett halvt års
            försening, eller kommer det att bli ytterligare förseningar? Hur
            ser tidsplanen ut, miljöministern?
          </note>
          <note>
            Anf. 109 Miljöminister ANNA LINDH (s)
          </note>
          <note>
            Fru talman! Det är sant att vi återkallade miljöbalken. Det är
            dock inte sant att vi gjorde det av prestigeskäl. Vi gjorde det
            därför att vi gemensamt inser att vi behöver en bra miljöbalk.
            En hel del av de dåliga förslag som fanns i den tidigare miljöbalken,
            som jag tror att varken Centern eller Folkpartiet egentligen vill
            se, kan man nu få tillrättalagda genom att vi kommer att lägga
            fram ett bättre förslag till miljöbalk.
          </note>
          <note>
            Förseningen beror framför allt på att vi nu lägger in en del
            lagar för att få en mer heltäckande miljöbalk.
          </note>
          <note>
            Vi inkluderar stora delar av vattenlagen, de areella näringarna
            m.m. Man ser också över miljöorganisationen, äldre miljöskador
            och miljöförsäkringar. Vi ser över hur vi skall kunna få effektivare
            straffbestämmelser för miljöbrotten.
          </note>
          <note>
            Det är alltså en hel del förstärkningar och förbättringar som
            görs av miljöbalken och som är skälet till att vi måste skjuta
            upp reformen något, men den 1
          </note>
          <note>
            januari 1998 skall den nya miljöbalken träda i kraft.
          </note>
          <note>
            Anf. 110 LENNART FREMLING (fp) replik
          </note>
          <note>
            Fru talman! Man hade kunnat låta balken träda i kraft, som det
            var föreslaget, och sedan successivt förstärka och komplettera
            den. Det är självklart att en sådan här balk aldrig kommer att
            bli totalt färdig utan kommer att leva sitt liv och successivt
            modifieras. Då hade ändå ett stort antal förbättringar kunnat
            genomföras redan den 1 juli 1995.
          </note>
          <note>
            Min fråga är: Hur ser tidsplanen ut? Efter vad jag har förstått
            skall vi få ett huvudbetänkande sommaren
          </note>
          <note>
            1996. För att det skall kunna behandlas i riksdagen i god tid
            måste propositionen rimligen komma hösten
          </note>
          <note>
            1996. Men det bör väl också bli tid för en allmän remiss, en
            lagrådsremiss och även arbete i regeringskansliet. Kommer det
            att hinnas med?
          </note>
          <note>
            Anf. 111 Miljöminister ANNA LINDH (s)
          </note>
          <note>
            Fru talman! Det blir ett pressat tidsschema, men vi kommer att
            hinna med en allmän remiss, och sedan lägger vi fram en proposition
            tidigt på våren 1997.
          </note>
          <note>
            Det kommer alltså att hinnas med en ordentlig remissomgång, men
            vi kommer också att vara tvungna att göra det här arbetet snabbt
            och effektivt och, som jag hoppas, med resultatet att vi får en
            betydligt bättre miljöbalk än vi annars skulle ha haft.
          </note>
          <note>
            Jag vill också påpeka att man kan göra förändringar och förstärkningar
            under hand i en balk, men man kan inte göra det grundläggande
            arbetet i efterhand. Skall man göra en sammanställning av olika
            lagar, innebär det en så stor förändring av en balk att arbetet
            måste göras innan balken läggs fram. Hade vi valt att lägga fram
            det tidigare förslaget till balk, hade vi heller aldrig kunnat
            komplettera den balken med alla de lagar som nu kommer att ingå.
          </note>
          <note>
            Anf. 112 LENNART FREMLING (fp) replik
          </note>
          <note>
            Fru talman! Jag tar det som ett löfte från miljöministern att
            det blir tillräckliga remisstider för den allmänna remissen och
            att det blir lagrådsremiss samt ett gediget arbete i regeringskansliet.
            Möjligen skulle jag vilja veta från vilken tidpunkt räknar man
            med att riksdagen skall kunna arbeta med det? Miljöministern talar
            om våren 1997. Det är ändå ett mycket stort lagstiftningsarbete,
            så propositionen behöver komma väldigt tidigt under vårsäsongen
            för att riksdagen realistiskt skall hinna bearbeta förslaget.
            Kan miljöministern ange någon tidpunkt då den senast kommer?
          </note>
          <note>
            Anf. 113 Miljöminister ANNA LINDH (s)
          </note>
          <note>
            Fru talman! Jag vågar inte säga någon exakt tidpunkt än. Det
            finns säkert i våra interna arbetsplaner, med dem har jag inte
            med mig, så jag vågar inte ange den exakta tidpunkten. Däremot
            lovar jag att riksdagen kommer att få tid att arbeta med det under
            vårriksdagen.
          </note>
          <note>
            Anf. 114 EVA GOËS (mp)
          </note>
          <note>
            Fru talman! Det är sällan man får vakna en morgon och säga: Vad
            glad jag är över alla positiva nyheter. Inte heller denna dag.
            I dag fick jag serverat till frukost att Energikommissionen kommit
            till den slutsatsen att endast några reaktorer skall avvecklas
            till
          </note>
          <note>
            2010. Till lunch fick jag Vattenfalls styrgrupps hemligstämplade
            promemoria över hur man skall bearbeta allmänheten så att kärnkraften
            kan vara kvar långt in på 2000-talet. Årtalet 2010 är inte längre
            heligt trots demokratiskt fattade beslut. Varför denna låga ambition?
            undrar en kärnkraftsmotståndare som jag.
          </note>
          <note>
            Sverige har haft 15 år på sig att avveckla. Vad har gått snett?
            Forskning och utveckling har visat på alternativen, men har Sverige
            implementerat detta?
          </note>
          <note>
            Andra länder i vår närhet har lyckats. Kan det möjligen bero
            på viljan hos politiker och en ohelig allians mellan industri
            och fack? Hur påverkar EU kärnkraftsavvecklingen?
          </note>
          <note>
            Så länge det finns ett elöverskott som motsvarar de sex första
            reaktorerna är motivationen låg att stoppa reaktorerna. Förmodligen
            vill man sälja och dumpa priset på EU-marknaden. Med det kapital
            som stoppats i dessa gigantiska monument vill man köra kärnkraften
            i botten, och det är precis vad man också gör.
          </note>
          <note>
            Myndigheter ger tillstånd att köra gamla utrangerade reaktorer
            som USA har skrotat på grund av att de inte håller måttet. Det
            blir för dyrt att bedriva livsuppehållande långvård, billigare
            att lägga ned dem, resonerar amerikanerna.
          </note>
          <note>
            Så länge man tillåter utländska företag köpa in sig i svensk
            kärnkraft, som det franska elbolaget, hindrar man också kärnkraftsavvecklingen.
            Är det politikerna eller ägarna som skall avgöra? Vem har makten?
          </note>
          <note>
            Vilka lagar gäller?
          </note>
          <note>
            Genom en ny lag har Sverige bundit ris åt egen rygg. "Det kan
            bli betydligt dyrare för staten att avveckla kärnkraften än vad
            politiker räknat med."
          </note>
          <note>
            Detta skrev TT den 27 september med anledning av professor i
            civilrätt Bengtssons uttalande om den grundlagsändring som Sverige
            genomfört.
          </note>
          <note>
            Ägandet har förstärkts. Om man bedriver en miljöfarlig verksamhet
            och skall lösa ut verksamheten, kan ägarna begära skadestånd.
            De kan få ersättning för både nedlagda kostnader och beräknade
            framtida uteblivna vinster. Låter det inte makabert?
          </note>
          <note>
            Hur skall vi komma åt ekologisk brottslighet? Vi kommer inte
            att ha råd att stoppa de företag som hotar våra liv och kommande
            generationer. Dit hör kärnkraftsbolagen. Professor Bengtsson anser
            att paragrafen borde ändras så att ersättning inte utgår om man
            av säkerhets- eller miljöskäl måste inskränka en fastighets användning.
          </note>
          <note>
            Samtidigt skall det bli mig ett sant nöje att se Barsebäcks bokförda
            värde, om det fortsätter att ligga på samma låga nivå som vid
            den senaste redovisningen, där man har bokfört det till ett värde
            på anläggningar, maskiner osv. till dryga 300 000 kr. Om detta
            skall inlösas blir det förstås inte så dyrt.
          </note>
          <note>
            Fru talman! Det är upprörande hur det statliga
          </note>
          <note>
            Vattenfall kan använda skattebetalarnas pengar för att gå ut
            med braskande annonser och TV-reklam om kärnkraftens förträfflighet.
            Det är en statlig kampanj, står det i Expressen. Vattenfall hävdar
            att man inte driver politik. Vad kallar man följande: "Vattenfall
            skall skifta miljöfokus från strålningsrisk till försurning och
            växthuseffekt för att därmed indirekt fördröja kärnkraftsavvecklingen"?
          </note>
          <note>
            Vid Vattenfalls miljödag, som för övrigt också miljöministern
            var närvarande vid, visade man overheadbilder och ställde frågor
            som var direkt manipulerande. Alla energikällor utom kärnkraften
            gav utsläpp. Otroligt! Vi vet ju att kärnkraften är livsfarlig
            från vagga till grav, från uranbrytning till slutförvar.
          </note>
          <note>
            Ingen vill ta hand om avfallet. Varför? Det hotar livet på jorden,
            och alla måste inse att för var dag kärnkraften körs produceras
            mer och mer avfall - det har skett en höjning tre miljoner gånger
            om genom processen i reaktorn.
          </note>
          <note>
            Kärnavfallet är det farligaste gift människan producerat. Plutonium
            är hårdvaluta. Det är därför det är så eftertraktat hos smugglare.
            Kärnkraft sprider kärnvapen. Det är schizofrent att sprida den
            fredliga kärnenergin men stoppa spridningen av kärnvapen.
          </note>
          <note>
            Frankrike var den värsta förespråkaren för kärnkraft, men Sverige
            är tyvärr det kärnkraftstätaste landet per capita i världen. Men
            Frankrike bryr sig inte om fakta. Chirac drar sig inte ens för
            att spränga kärnvapen på andra sidan jordklotet. Han vill bli
          </note>
          <note>
            "president of the nuclear market".
          </note>
          <note>
            Vi i Miljöpartiet betackar oss för att ingå i ett franskt kärnvapenparaply.
            Vi betackar oss för franska breedreaktorer som man har misslyckats
            med och vilkas konsekvenser vid en olycka får oanade följder.
          </note>
          <note>
            Vi vill satsa på energieffektivitet och förnybara energislag,
            och det hoppas vi att också Euroatom skall göra. Eller också skall
            man avskaffa Euroatom som i sina statuter säger att kärnkraften
            skall utvecklas.
          </note>
          <note>
            Fru talman! Det är positivt att man från EU-håll har föreslagit
            energiskatt på både kärnkraftsel och koldioxid. Det är början
            till döden för kärnkraften och fossila energislag. Om detta blir
            verklighet får vi gehör för Miljöpartiets förslag om skatteväxling,
            vilket alla politiker i denna kammare borde ställa sig bakom.
            Detta kan genomföras utan EU och trots EU.
          </note>
          <note>
            Kärnkraften skall stå för sina reella kostnader. Man skall inte
            bara socialisera kostnaderna och privatisera vinsterna.
          </note>
          <note>
            Vårt förslag från Miljöpartiet innebär förutom uranskatt också
            att kärnkraftsägarna skall stå för sina försäkringskostnader,
            betala sina avfallskostnader m.m. Givetvis skall grundlagen ändras
            så att vi kan stänga kärnkraften av säkerhets- och miljöskäl.
            Det är bråttom. Världen har inte råd med flera olyckor.
          </note>
          <note>
            I morgon skall jag träffa Tjernobylbarn i Ångermanland. Jag vill
            bara avsluta med en kort dikt som heter Kylan av Tjernobyl.
          </note>
          <note>
            Vinden tjuter bakom fönstret hela natten
          </note>
          <note>
            Gör mig sorgsen och tråkar ut mig
          </note>
          <note>
            Vinden driver bort all värme
          </note>
          <note>
            lämnar bara kyla, snöstorm
          </note>
          <note>
            Denna kyla lamslog hela själen
          </note>
          <note>
            Frös snö för alltid
          </note>
          <note>
            Den gav ingenting utom fasa
          </note>
          <note>
            och lämnade mig frusen
          </note>
          <note>
            Anf. 115 ROLAND LARSSON (c)
          </note>
          <note>
            Fru talman! Samtidigt som valet till EU-
          </note>
          <note>
            parlamentet ägde rum, ägde ett annat mycket principiellt och
            viktigt val rum. Vid det valet deltog 73 %
          </note>
          <note>
            av de röstberättigade. Jag tänker då naturligtvis på folkomröstningen
            i Storuman om att dit lokalisera en slutförvaringsanläggning för
            utbränt kärnbränsle.
          </note>
          <note>
            Hela 70 % av Storumans befolkning sade ett rungande nej till
            en slutförvaringsanläggning inom de egna kommungränserna. Det
            här är för oss en allvarlig påminnelse om att kärnkraftens avfallsproblem
            fortfarande inte är lösta.
          </note>
          <note>
            Bortsett från att folkomröstningen i Storuman ägde rum samtidigt
            som EU-valet finns det också en annan mycket mera påtaglig koppling
            mellan EU-
          </note>
          <note>
            medlemskapet och avfallsfrågan.
          </note>
          <note>
            I vårt avtal med EU har vi nämligen förbundit oss att själva
            ta hand om vårt eget kärnbränsleavfall. Det vilar därför ett ansvar
            på oss som nation gentemot
          </note>
          <note>
            Europas övriga nationer att finna en hållbar lösning på avfallsfrågan.
          </note>
          <note>
            Genom detta avtal har vi vidgat vårt ansvar, inte bara mot vårt
            eget folk och våra egna framtida generationer utan också mot hela
            Europas folk och dess framtida generationer.
          </note>
          <note>
            I det här ansvaret ligger också att vi som tekniskt framstående
            nation skall kunna visa vägen för de övriga länder som så småningom
            står inför en kärnkraftsavveckling. Jag tänker då naturligtvis
            i hög grad på länderna i Östeuropa där dessa problem är mycket
            stora.
          </note>
          <note>
            Fru talman! Oavsett vad var och en av oss anser om kärnkraftens
            vara eller icke vara kommer vi vid en avveckling år 2010 att ha
            ca 250 000 kubikmeter avfall att ta hand om. Det är ungefär en
            tredjedel av
          </note>
          <note>
            Globens volym. Vi kan se Globen framför oss och tänka oss att
            det handlar om att fylla upp en tredjedel av anläggningen.
          </note>
          <note>
            Om man utgår ifrån att driften av kärnkraftverken pågår ända
            fram till 2010 utgör ca 20 000 kubikmeter, dvs. ca 8 000 ton,
            av dessa 250 000 kubikmeter högaktivt bränsle. Utgår man i stället
            ifrån 25 års drift för varje reaktor rör det sig om mellan 6 000
            och 7 000
          </note>
          <note>
            ton. Med tanke på det oerhörda giftiga och miljöfarliga avfall
            som det här rör sig om är detta oerhört stora volymer.
          </note>
          <note>
            Vi har alla i den generation som skapat dessa problem och dragit
            nytta av den kärnkraft som har producerats vid kärnkraftverken
            också ett ansvar för att problemet blir löst. Men särskilt tungt,
            fru talman, faller naturligtvis det här ansvaret på dem som fortfarande
            hävdar att kärnkraften är en säker energikälla.
          </note>
          <note>
            Det vore knappast ansvarsfullt att dölja sig bakom det faktum
            att problemet inte heller är löst någon annanstans i världen,
            snarare tvärtom.
          </note>
          <note>
            Förespråkarna för en fortsatt kärnkraftsanvändning bör ställa
            sig upp och tala om för Europas folk, för dem som i dag är unga
            och som så småningom skall ta över ansvaret för den värld vi lämnar
            efter oss, hur ett säkert slutförvar skall se ut.
          </note>
          <note>
            Den modell som i dag är huvudspåret i avfallsfrågan är att man
            skall förvara avfallet på 500 meters djup i berggrunden. Den tekniken
            och det konceptet är långt ifrån ännu löst. Det finns en rad problem
            behäftade med det här konceptet, en rad problem som handlar om
            systemet som sådant, om transporter, om förvar och om inkapsling
            som systemtanke.
          </note>
          <note>
            Hur skall man lösa problemen med transporter och inkapsling sett
            från ett systemtänkande? Hur skall man lösa detta med kapslarnas
            konstruktion? Fortfarande finns det ingen lösning på det problemet.
            Man försöker och man prövar, men man har inte hittat någon lösning.
            Vilken plats skall man välja utifrån geologiska förhållanden?
            Nu skall man provborra litet här och där vid en punkt i Sverige
            och se hur berggrunden ser ut. Faktum är att vi har väldigt dåliga
            kunskaper i det här landet om hur de geologiska förhållandena
            totalt sett ser ut i Sverige. Vi vet hur det ser ut punkt för
            punkt, men vi vet ytterst litet om hur det ser ut i hela Sverige.
          </note>
          <note>
            Dessutom har vi det demokratiska problemet. Hur många Kyndelfjäll
            skall vi sitta med innan den här frågan så småningom finner sin
            lösning? Kanske är det rent av så att vi inte kan lösa detta problem
            under vår generation. Den frågan lämnas öppen.
          </note>
          <note>
            Kärnkraftsförespråkarna i Sverige är skyldiga, inte bara inför
            svenska folket utan inför hela Europa, att ange hur avfallsproblemet
            skall lösas på ett säkert sätt. De måste ange hur man skall förvara
            detta kärnkraftsbränsle som alltså till en tredjedel kan fylla
            upp
          </note>
          <note>
            Globen - vilket är den mängd avfall som vi redan har i dag -
            innan man kan ta ställning till om det skall produceras något
            nytt bränsle.
          </note>
          <note>
            Jag vill avsluta med att ställa en fråga till miljöministern.
            Vad har regeringen egentligen för strategi när det gäller hur
            man skall ta det nya ansvaret i Europa för kärnkraftsavfall? Vad
            finns det för lösning?
          </note>
          <note>
            Tror miljöministern att avfallsproblemet är löst?
          </note>
          <note>
            Anf. 116 Miljöminister ANNA LINDH (s)
          </note>
          <note>
            Fru talman! Till att börja med vill jag understryka att det inte
            är fråga om ett gemensamt europeiskt ansvar. Tvärtom är det mycket
            viktigt att detta ingår i varje lands nationella politik. Sverige
            och enbart
          </note>
          <note>
            Sverige bestämmer om det svenska kärnkraftsavfallet.
          </note>
          <note>
            Man kan därvid inte heller tvinga något annat land att ta emot
            kärnkraftsavfall.
          </note>
          <note>
            Frågan är, som Roland Larsson påpekade, fortfarande inte löst.
            Det brådskar i och för sig inte, det viktigaste är att man får
            fram en bra metod. Oavsett vad vi anser om kärnkraftens fortsatta
            drift måste vi vara överens om att det gäller att hitta ett system
            för det kärnkraftsavfall som vi redan har.
          </note>
          <note>
            Principen är den att det är kärnkraftsföretagen som skall ta
            fram och bekosta utredningar och förslag och ge staten ett ordentligt
            underlag med ett antal alternativ.
          </note>
          <note>
            Regeringen skall i den här processen stå oberoende för att efter
            att ha fått ett ordentligt underlag kunna fastställa det mest
            lämpliga alternativet. Undersökningar och forskningsprogram pågår
            alltså fortfarande. Vi i regeringen binder oss inte för något
            alternativ förrän vi har fått frågan för avgörande.
          </note>
          <note>
            Anf. 117 ROLAND LARSSON (c) replik
          </note>
          <note>
            Fru talman! Om det alternativ som nu är huvudspåret när det gäller
            kärnkraftsavfallet, att borra för att få ned avfallet i berggrunden
            på 500 meters djup, skulle visa sig vara behäftat med så pass
            stora problem att man under vår generation inte kommer att kunna
            lösa problemet, är då miljöministern beredd att överlåta problemet
            till kommande generationer? Vad finns det för annat alternativ
            som i dag studeras, om det här alternativet inte håller? Miljöministern
            satsar på ett enda kort i den här frågan. Håller det inte ända
            fram, finns det inget annat alternativ. Därför är min fråga mycket
            berättigad: Vad har regeringen för strategi för att hantera det
            här problemet? Jag menar då inte att regeringen skall anvisa en
            lösning, för det är kärnkraftsindustrin uppgift, utan en strategi
            för hur en sådan lösning skall tas fram om det som nu studeras
            inte håller.
          </note>
          <note>
            Anf. 118 Miljöminister ANNA LINDH (s)
          </note>
          <note>
            Fru talman! Det är industrin som har ett ansvar att ta fram förslag,
            men industrin skall också ta fram olika alternativ. Regeringen
            har ännu inte ställt sig bakom något alternativ eller någon huvudstrategi
            för hur avfallet skall hanteras. SKB har ansvaret för att ta fram
            ett antal förslag, däribland också förslag till alternativ till
            att förvara avfallet i bergrum. I dag pågår också ett forsknings-
            och utvecklingsarbete där man tittar på olika internationella
            lösningar och på vad det finns för andra forskningsprogram eller
            internationella försök på andra områden.
          </note>
          <note>
            Jag tror att ett gemensamt bekymmer för partierna är hur vi skall
            få fram lämpliga metoder för framtiden, så att vi inte skjuter
            över frågan till våra barn eller barnbarn. Men regeringen bör
            inte i det här läget låsa sig för någon strategi eller säga att
            den ena eller den andra metoden är vare sig önskvärd eller utesluten.
          </note>
          <note>
            Anf. 119 ROLAND LARSSON (c) replik
          </note>
          <note>
            Fru talman! En kort fråga: Kan miljöministern ange ett enda alternativ
            till det berggrundsförvar som nu studeras?
          </note>
          <note>
            Anf. 120 Miljöminister ANNA LINDH (s)
          </note>
          <note>
            Fru talman! Jag har precis försökt förklara för
          </note>
          <note>
            Roland Larsson att regeringen inte kan och bör lägga sig i lämpliga
            alternativ i det här skedet. Vi bör vara fristående till dess
            frågan ligger under regeringens prövning.
          </note>
          <note>
            Anf. 121 TALMANNEN
          </note>
          <note>
            Närvaron i kammaren är lika oursäktligt usel nu som tidigare
            i dag. Jag vill rikta en uppmaning till ledamöterna i partigrupperna
            att se till att närvaron här i kammaren blir bättre när vi har
            viktiga debatter som nu.
          </note>
          <note>
            Anf. 122 EVA BJÖRNE (m)
          </note>
          <note>
            Fru talman! Konsumentpolitikens mål och inriktning är för oss
            moderater att främja konsumenternas intresse som aktörer på marknaden
            och som brukare av varor och tjänster. Vi anser att politiken
            skall utformas så att den skapar förutsättningar för den enskilde
            som konsument att nyttja sina möjligheter och resurser i enlighet
            med egna önskemål. Vi motsätter oss den socialdemokratiska överförmyndarattityden
            och anser att statens och kommunernas roller bör omfatta endast
            sådana konsumentpolitiska åtgärder som inte kan utföras bättre
            av andra aktörer. Det är nämligen den enskilde som är bäst lämpad
            att fatta beslut i den egna livssituationen.
          </note>
          <note>
            Politiska beslut skall ge konsumenten rättsligt och ekonomiskt
            skydd samt skydd för hälsa, säkerhet, pris och kvalitet. Politiken
            skall också främja konsumentens intresse av en från miljösynpunkt
            långsiktigt hållbar utveckling.
          </note>
          <note>
            I en marknadsekonomi fattas de ekonomiska besluten av dem som
            är direkt berörda. Produkter och tjänster som svarar mot konsumenternas
            krav på kvalitet och pris efterfrågas. Marknadsekonomin ger konsumenterna
            makt att välja och att välja bort. I en marknadsekonomi sker en
            ständig utveckling och förändring som syftar till att bättre tillfredsställa
            konsumenterna.
          </note>
          <note>
            Den konkurrensutsatta sektorn måste öka och den privata näringsverksamheten
            få möjligheter att verka inom fler områden. Konkurrens är den
            bästa garantin för att konsumenten skall få så bra varor och tjänster
            som möjligt till rimliga priser. Det är också av avgörande betydelse
            för den internationella konkurrenskraften hos svenskt näringsliv
            att konkurrensen upprätthålls på hemmamarknaden.
          </note>
          <note>
            Många gånger är konsumentens ställning svagare vid en tvist med
            en offentlig producent av tjänster och service än med ett företag.
            En bättre information om den offentliga sektorns service och övriga
            utbud skulle underlätta för människor att både hävda sin rätt
            och utnyttja den service som finns.
          </note>
          <note>
            Förväntningarna vid vårt EU-inträde var stora.
          </note>
          <note>
            Konkurrensen skulle öka och priserna på framför allt livsmedel
            skulle sjunka. Det är ännu för tidigt att dra några slutsatser
            därvidlag, men klart är att det finns behov av att kontinuerligt
            följa upp hur priser, kvalitet, säkerhet och konkurrens utvecklas.
            Konkurrensverket och andra har gjort sådana uppföljningar.
          </note>
          <note>
            Om jag har förstått det rätt planerar regeringen att på något
            sätt göra sådana uppföljningar kontinuerligt.
          </note>
          <note>
            Får sådana undersökningar även publicitet främst i medierna,
            kommer det att stimulera till en ökad debatt och medvetenhet hos
            konsumenterna. Det kommer säkert också att bidra till en ökad
            konkurrens.
          </note>
          <note>
            Ur konsumentperspektiv är det också angeläget att man analyserar
            hur EU:s jordbrukspolitik, CAP, påverkar livsmedelsproduktion
            och livsmedelspriser.
          </note>
          <note>
            Andra prioriterade frågor för oss moderater inom
          </note>
          <note>
            EU är kravet på en fullständig innehållsdeklaration för livsmedel
            och ett eventuellt europeiskt förbud mot
          </note>
          <note>
            TV-reklam riktat till barn.
          </note>
          <note>
            När det gäller produktsäkerheten är EU:s skaderapporteringssystem
            en mycket värdefull kunskapskälla. Vi arbetar för att systemet
            skall få permanent status inom EU. Systemet innebär att sjukhus
            lämnar information om varor som varit inblandade i olyckor i hemmen
            och under fritid. Informationen sammanställs och åtgärder vidtas.
            Svenska sjukhus bör anslutas till detta system och bidra till
            att produktsäkerheten ökar.
          </note>
          <note>
            Det har under detta år visat sig vid bl.a. Konsumentverkets kontroller
            att det finns stora brister när det gäller säkerhet och uppfyllandet
            av de krav som gäller för leksaker.
          </note>
          <note>
            Enskilda, organisationer och näringsliv bör i ökad omfattning
            uppmuntras att engagera sig i konsumentfrågor. De offentligt subventionerade
            institutionerna försvårar förutsättningarna för privata engagemang.
          </note>
          <note>
            För att konsumentsammanslutningar, andra organisationer och intresseorganisationer
            skall kunna växa och ta på sig större uppgifter är det nödvändigt
            att minimera det offentliga intresset.
          </note>
          <note>
            Olika myndigheter och departement bör underlätta för svenska
            konsumentorganisationer att få inflytande inom EU genom att informera
            och ge kunskaper om sina verksamheter.
          </note>
          <note>
            Anf. 123 BENGT HARDING OLSON (fp)
          </note>
          <note>
            Fru talman! Nu blir det allt vanligare att man lyfter fram offerproblematiken.
            Det handlar väl främst om brottsoffer, och ibland handlar det
            om myndighetsoffer och medieoffer. Nu inställer sig frågan:
          </note>
          <note>
            Finns det offer även på konsumentområdet, och är det i så fall
            konsumenten eller kanske rent av företagaren som är offer?
          </note>
          <note>
            Inom konsumentpolitiken demonstreras två diametralt motsatta
            grunduppfattningar. Det är planekonomi kontra marknadsekonomi.
            Det planekonomiska synsättet har företagaren som bov och konsumenten
            som offer. Därför krävs det styrning, regleringar och kontroller,
            och helst borde väl alla vara Konsummedlemmar och bara köpa blåvita
            varor.
          </note>
          <note>
            Ett marknadsekonomiskt synsätt innebär att vi alla är kunder,
            från vaggan till graven. Släpp därför företagaren loss. Det är
            bäst. Privatisering och köp-säljsystem är patentmedicinen.
          </note>
          <note>
            Naturligtvis är dessa bilder övertydliga. Men de framkallas lätt
            på näthinnan genom tvekampen mellan socialdemokrater och moderater.
          </note>
          <note>
            Fru talman! En modern konsumentpolitik har en liberal utgångspunkt
            med Adam Smith som rättesnöre. Hans berömda uttalande är alltjämt
            gällande:
          </note>
          <note>
            "Konsumtion är meningen med all produktion." Eller för att tala
            som Nalle Puh: "Meningen med bin är att göra håning och meningen
            med håning är att jag ska äta upp den." Adam Smith fastslår bestämt:
          </note>
          <note>
            "Producenternas intressen bör tillgodoses endast i den mån det
            är nödvändigt för att främja konsumenternas intressen."
          </note>
          <note>
            Liberalismen hyser tilltro till konsumenten. Konsumenten är inget
            hjälplöst offer. Vår grundbult är att människor är kapabla och
            själva bäst känner sina unika behov och önskemål. Därför är individen
            värd att kraftfullt satsa på i alla olika roller inklusive i sin
            konsumentroll. Det handlar om upplysning, utbildning och information,
            men också om medborgarservice.
          </note>
          <note>
            Särskilt angeläget är det med hushållsekonomisk budgetrådgivning,
            eftersom privatekonomin blir allt viktigare i takt med en krympande
            hushållskassa.
          </note>
          <note>
            Vårt mål är glasklart: Folkpartiet vill ha kunniga och kräsna
            konsumenter som väljer prisvärt och ratar dåliga varor och tjänster.
            Härigenom styr alltså konsumenten ytterst produktionen, och då
            i rätt riktning.
          </note>
          <note>
            Hårda krav måste ställas på marknaden. Konkurrensen skall vara
            fri och rättvis. Alla konkurrensbegränsningar måste stoppas, alltså
            monopol, kartellbildningar, kommunala bolag och annat otyg. Självklart
            gäller att man skall kräva ett ansvar av företagen för producerade
            varor och tjänster. De måste självklart vara förenliga med hälsa,
            säkerhet, energi och miljö. Men krav måste också ställas på den
            offentliga sektorn. Det handlar ju faktiskt ofta om vår viktiga
            sociala välfärd. Konsumentens ställning är faktiskt svagare i
            den offentliga sektorn än i den privata. Därför måste man uppmuntra
            privata alternativ. Mångfald ger valfrihet, vilket skärper konkurrensen
            och förbättrar tjänsten.
          </note>
          <note>
            Dessutom måste det medborgerliga konsumentinflytandet stärkas.
            Det är lättare att säga än att göra.
          </note>
          <note>
            Jag är medveten om det. Men det går inte att kommendera fram.
          </note>
          <note>
            Vårt förslag har framlagts i riksdagen, och vi vill ha medborgarkontrakt
            med medborgarkontor som garanterar en god medborgarservice även
            på konsumentområdet.
          </note>
          <note>
            Fru talman! Nu är det dags för EU-satsningar. Fri internationell
            handel förstärker konkurrensen till konsumentens fördel. Vårt
            EU-medlemskap gynnar konsumenten genom konkurrensregler, förbud
            mot monopol och karteller. Det finns en särskild artikel om konsumentskydd
            som tillfördes genom det s.k.
          </note>
          <note>
            Maastrichtfördraget. Allt detta har föranlett många viktiga nya
            rättsakter eller lagar. Nu gäller det att fullt ut och aktivt
            utnyttja medlemskapet. Det kräver en målmedveten satsning inom
            EU med aktivt arbete för en hög konsumentskyddsnivå. Aktuella
            prioriteringar kan vara bättre märkning av produkter och tjänster
            och starkare rättsskydd på nya områden.
          </note>
          <note>
            Fru talman! Låt mig avslutningsvis säga att konsumenten skall
            vara en centralfigur på marknaden. Låt oss gemensamt arbeta för
            att detta skall bli vardagens verklighet.
          </note>
          <note>
            Anf. 124 Civilminister MARITA
          </note>
          <note>
            ULVSKOG (s)
          </note>
          <note>
            Fru talman! Efter att ha lyssnat på dagens EU-
          </note>
          <note>
            debatt, känner jag ett visst behov av att lätta något på den
            dimma som lägrat sig över hela debatten.
          </note>
          <note>
            Jag tror att vi måste slå fast följande: Det finns faktiskt inget
            politiskt parti i denna riksdag som kräver att Sverige skall lämna
            EU. Det finns de som kräver folkomröstningar om EU:s framtida
            utveckling. Det finns de som kräver att EU skall förses med en
            formell utträdesparagraf. Det finns de som vill ha så mycket mellanstatlighet
            som möjligt och så litet union som möjligt. Men, återigen, det
            finns ingen -
          </note>
          <note>
            vilket inte var alldeles lätt att lägga märke till i EU-
          </note>
          <note>
            valrörelsen - som kräver att vi skall lämna EU. Det är inte så
            konstigt, därför att det är ett krav som har mycket litet av realism.
            Det är naturligtvis också därför som Marianne Samuelsson från
            Miljöpartiet i förra veckans partiledardebatt också medgav att
            Miljöpartiet icke kräver en folkomröstning som skulle handla om
            ett utträde ur EU. Det är därför som den nyvalde parlamentarikern
            i EU-parlamentet och som representerar Vänsterpartiet, Jonas Sjöstedt,
            när han kommer ned till Strasbourg deklarerar att det för hans
            del handlar om att påverka EU för att det skall bli mer samarbete
            och mindre av union, dock icke ett svenskt utträde.
          </note>
          <note>
            Jag tillhörde dem som länge verkade för att Sverige inte skulle
            bli medlem i EU. Men det finns ingen ångervecka. Sverige är nu
            medlem av EU, och då handlar det om att göra det absolut bästa
            av situationen med respekt för folkomröstningsresultatet. Jag
            tror att det är viktigt att ha denna grund för allt vi gör politiskt.
            Själv har jag klargjort uppgiften som är hela regeringens uppgift.
            Nu handlar det om att hävda svenska intressen i EU och att kämpa
            mot att EU
          </note>
          <note>
            utvecklas till en överstatlig koloss. Detta skall vi naturligtvis
            göra på ett övergripande plan men också i varje enskild sakfråga.
            Vi skall inte skapa överdrivna förväntningar. Men vi skall inte
            heller undervärdera våra möjligheter att påverka inom EU.
          </note>
          <note>
            Därmed är jag framme vid det som är ett av mina egna ansvarsområden
            som civilminister, nämligen konsumentpolitiken. Redan EES-avtalet
            satte egentligen konsumentpolitiken i centrum på ett helt nytt
            sätt.
          </note>
          <note>
            I och EU-medlemskapet blev det än tydligare.
          </note>
          <note>
            Det som man genom den inre marknaden borde kunna förvänta sig
            åtminstone teoretiskt är ett ökat utbud av varor och tjänster,
            ökad konkurrens och prispress. Men vi vet att teori och praktik
            inte alltid är samma sak. Utan ett konsumenttryck och utan en
            aktiv konsumentpolitik riskerar hela det inre marknadsprojektet
            att bli något som går stora grupper av medborgare förbi. Det riskerar
            att bli enbart ett producentprojekt, ett marknadsprojekt.
          </note>
          <note>
            Om man som Eva Björne, moderat riksdagsledamot som talade nyss,
            talar för enbart marknadsekonomins lov, om man sjunger marknadsekonomins
            höga visa, då kanske det inte är ett så stort problem.
          </note>
          <note>
            Men för den regering som jag representerar är detta kolossalt
            viktigt.
          </note>
          <note>
            Vi ser fördelarna med ett EU-medlemskap, men vi ser också de
            klara avigsidorna. Risken för att dåliga och farliga varor kommer
            till Sverige ökar med gränslösheten. Det blir svårare för konsumenterna
            att överblicka vilka varor och tjänster som finns, vilken kvalitet
            de har och vad de kostar. Det blir en betydligt tuffare och mer
            intensiv reklam, som inte alltid underlättar men i stället kan
            försvåra konsumenternas val.
          </note>
          <note>
            Det blir svårare med reklamationer när man köper av ett företag
            i utlandet osv.
          </note>
          <note>
            Den här utvecklingen leder till ett ökat behov av konsumentpolitiska
            insatser - självfallet också från aktiva konsumenter, men vad
            kan en ensam konsument göra, Bengt Harding Olson och andra, om
            han inte känner att han bakom sig har ett samhälle som tycker
            att konsumentpolitik är viktig? Man behöver faktiskt inte luta
            sig mot Adam Smith, utan det finns också andra. Det kan vara så
            att både samhällsinsatserna och den aktiva konsumenten behövs.
          </note>
          <note>
            Det här avspeglar sig i den senaste regeringsförklaringen. Vår
            inställning är den att konsumentpolitiken är viktigare än någonsin
            just efter inträdet i EU.
          </note>
          <note>
            Det avspeglar sig i att vi i två regeringsförklaringar efter
            varandra har tagit upp de konsumentpolitiska frågorna, och det
            var mycket länge sedan det skedde sist.
          </note>
          <note>
            I och med att vårt land är medlem i EU förfogar vi inte oinskränkt
            över vilka konsumentskyddsregler som skall gälla. Vi blir åtminstone
            till en del beroende av EU:s konsumentpolitik. Man kan här bara
            konstatera att svensk konsumentpolitik har längre tradition och
            är betydligt mer heltäckande än EU:s och att det är en förstahandsuppgift
            för regeringen att se till att de regler som vi har i Sverige
            till skydd för konsumenterna inte försämras och försvagas.
          </note>
          <note>
            Hur har det då gått? Vi har haft en kort tid på oss.
          </note>
          <note>
            Vi har först måst ägna oss åt redskapen, helt enkelt åt att markera
            att vi anser att konsumenterna måste få en starkare ställning.
            Inför regeringskonferensen kommer vi att försöka få till stånd
            förändringar i Romfördraget, det grundläggande fördraget, vilka
            stärker konsumenternas ställning.
          </note>
          <note>
            Vi har verkat för att konsumentministrarna skall få mer att säga
            till om. Det finns i dag närings- eller marknadsministrar som
            skall kämpa för konsumenternas krav, och däri ligger förstås en
            inbyggd konflikt.
          </note>
          <note>
            Det har skapats ett nytt direktorat inom ministerrådet, som jobbar
            bl.a. med konsumentfrågor. En svenska,
          </note>
          <note>
            Kerstin Niblaeus, är generaldirektör för denna nya enhet.
          </note>
          <note>
            I sak har vi kämpat t.ex. för barnsäkerhetsfrågorna, för en del
            prisfrågor, för innehållsdeklarationsfrågor och för frågor som
            rör finansiella tjänster. Jämförpriserna är ett mycket bra exempel
            på vad man faktiskt kan åstadkomma.
          </note>
          <note>
            Det första ministerrådsmöte som jag deltog vid under förra hösten
            visade att jämförpriserna var på väg åt alldeles fel håll, sett
            ur svenskt perspektiv.
          </note>
          <note>
            Genom en undantagsregel om standardiserade förpackningar skulle
            jämförpriserna på en del varuprodukter i praktiken helt enkelt
            försvinna. Vi agerade på den punkten redan från början mycket
            hårt. Vi har varit framgångsrika, och även om det formella beslutet
            i EU ännu inte är fattat, kan man säga att vi har räddat kvar
            jämförpriserna genom att vi har diskuterat oss samman med andra
            länder som vi har kunnat övertyga.
          </note>
          <note>
            När det gäller ett annat exempel på sådant som vi kommer att
            jobba med inom konsumentpolitiken under det närmaste året riskerar
            vi ett bakslag, men vi anser att frågan i sig är så viktig att
            vi ändå kommer att engagera oss. Det handlar om TV-reklam direkt
            riktad till barn.
          </note>
          <note>
            Vi är mycket ensamma i vår uppfattning att barn icke skall tvingas
            ta emot reklam riktad direkt till dem. Lobbyisterna i Bryssel
            när det gäller den här typen av frågor är kolossalt duktiga, och
            vi kommer att ha svårt att få gehör för våra synpunkter. Likväl
            är detta en så oerhört viktig svensk fråga att vi kommer att försöka
            ta striden. Vi kommer inte att ge oss utan kommer att mana på.
            Så måste vi arbeta när det gäller konsumentpolitik i Bryssel.
            Jag återkommer senare med fler detaljer.
          </note>
          <note>
            Anf. 125 EVA BJÖRNE (m) replik
          </note>
          <note>
            Fru talman! Civilministern är tydligen en klar motståndare till
            marknadspolitik. Det har dock visat sig att den fria konkurrensen
            och marknadspolitiken driver utvecklingen framåt. Låt mig ta ett
            exempel på vilka krav konsumenter kan ställa och hur marknaden
            kan reagera, nämligen skogsindustrin och det klorfria papperet.
            Nu kan man ange som en konkurrensfördel att man går ut med en
            vara som bygger på ett kvalitets- och miljömedvetande.
          </note>
          <note>
            Medvetna och kunniga konsumenter som kan verka ute på marknaden
            och jämföra olika varor gör bättre val än de som ställs under
            förmyndare och som inte har några val när det gäller olika varor.
            Vårt samhälle blir ju mer och mer komplicerat. De varor och tjänster
            som erbjuds blir alltmer sammansatta.
          </note>
          <note>
            Det innebär att man måste utbilda oss som konsumenter. Vi måste
            få mer av kunskaper.
          </note>
          <note>
            Jag vill fråga civilministern: Finns några tankar på att på det
            sättet ge konsumenterna en starkare ställning? Och hur ställer
            sig civilministern till olika frivilligorganisationer som vill
            sammansluta sig och konsumenter som vill gå ihop om att samarbeta
            med konsumentfrågor?
          </note>
          <note>
            Anf. 126 Civilminister MARITA
          </note>
          <note>
            ULVSKOG (s)
          </note>
          <note>
            Fru talman! Jag tror att Eva Björne och jag har diametralt motsatta
            grundvärderingar när det gäller konsumentpolitiken. Det som hon
            kallar förmynderi menar jag är ett sätt för samhället att visa
            att konsumentfrågor är så viktiga att man bör engagera sig gemensamt
            för att driva en konsumentpolitik. Det utesluter inte på något
            vis ett engagemang från enskilda konsumenter, men vad kan en enskild
            konsument göra mot Volvo? Kolossalt litet. Vad kan en enskild
            konsument göra mot en handelskedja? Kolossalt litet.
          </note>
          <note>
            Det är konsumenter tillsammans och konsumenter stödda av ett
            samhällsengagemang som kan göra storverk. Aktionerna när det gäller
            papper och t.ex.
          </note>
          <note>
            konsumentbojkotten av franska viner har i och för sig varit spontana,
            men visst har de gjorts av konsumenter i förening.
          </note>
          <note>
            Att regeringen och jag själv ser mycket positivt på frivilligorganisationer
            framgick bl.a. av budgetpropositionen, där vi anslog särskilda
            medel just för att frivilligorganisationerna skall kunna få en
            viss hjälp.
          </note>
          <note>
            Anf. 127 EVA BJÖRNE (m) replik
          </note>
          <note>
            Fru talman! Det är klart att en konsument i de allra flesta fall
            gör egna val. När man går in i en butik och väljer kläder, mat,
            bil e.d. är det egna valet som det handlar om, och då gäller det
            att ha en hel del olika varor att välja mellan för att kunna göra
            ett så bra val som möjligt och gärna också att ha kunskaper för
            att göra detta val.
          </note>
          <note>
            Däremot har civilministern rätt i att när man skall agera mot
            stora organisationer, mot en kommun, mot ett kommunalt bolag eller
            något sådant räcker det inte att komma ensam, utan då måste man
            gå fram tillsammans med andra. Det var därför positivt att höra
            att civilministern stödjer de frivilliga organisationerna, inte
            bara de etablerade offentliga organisationerna.
          </note>
          <note>
            Med jag skulle gärna se att de medel som utbetalas fördelades
            ungefär lika mellan de här organisationerna, och att de offentliga
            organisationerna inte ställs i en klass för sig och får betydligt
            mer medel än de andra. Det ger orättvisa förutsättningar när det
            gäller att arbeta med konsumentfrågor.
          </note>
          <note>
            Anf. 128 Civilminister MARITA
          </note>
          <note>
            ULVSKOG (s)
          </note>
          <note>
            Fru talman! Jag vet inte vad Eva Björne menar med "offentliga
            organisationer". Kanske menar hon
          </note>
          <note>
            Konsumentverket. Det skulle inte förvåna mig. Det som präglade
            den förra regeringens politik på konsumentområdet var antingen
            passivitet eller djärva framstötar från moderat håll om att antingen
            dela upp eller helt lägga ned Konsumentverket. Det har skapat
            en väldig osäkerhet. Nu har Konsumentverket äntligen åter fått
            den arbetsro som behövs för att man skall kunna vara den spjutspets
            i konsumentpolitiken som man har möjlighet att vara.
          </note>
          <note>
            Det finns ingen motsatsställning mellan aktiva konsumenter, aktiva
            konsumentorganisationer och ett aktivt konsumentverk. Det gör
            tvärtom konsumenternas ställning betydligt starkare.
          </note>
          <note>
            Anf. 129 BENGT HARDING OLSON (fp)
          </note>
          <note>
            replik
          </note>
          <note>
            Fru talman! Marita Ulvskogs konsumentpolitiska start skapade
            faktiskt väldigt stora förväntningar -
          </note>
          <note>
            även hos undertecknad. Men jag tycker att de grusades genom en
            tunn och väldigt defensiv konsumentpolitisk proposition. "Berget
            födde en råtta" var mångas omdöme om den. Jag skall naturligtvis
            inte gå igenom hela propositionen, men jag skall ta upp två förslag
            som fanns i den.
          </note>
          <note>
            För det första skulle en kommitté tillkallas för att öka medborgarnas
            inflytande i samhället. Det är typiskt svenskt: Vi tillkallar
            en kommitté. Vad har hänt sedan dess?
          </note>
          <note>
            Varför inte satsa på vårt förslag som jag har antytt här, nämligen
            medborgarkontrakt? Det är färdigt.
          </note>
          <note>
            Systemet tillämpas i en del andra länder.
          </note>
          <note>
            För det andra skulle en arbetsgrupp utarbeta en
          </note>
          <note>
            EU-strategi på samma svenska maner. Vad har hänt sedan dessa?
            Risken är stor att kon dör medan gräset växer.
          </note>
          <note>
            Marita Ulvskog har här talat om att tiden har varit kort. Jag
            är medveten om det, men i EU gäller korta frister. Man kan inte
            vänta när tåget går.
          </note>
          <note>
            Marita Ulvskog säger att man inom regeringen mest har fått koncentrera
            sig på verktygen. Det är bra, men det är viktigt att man nu använder
            dessa verktyg.
          </note>
          <note>
            Jag och många andra är väldigt nyfikna på vad som hände med inflytandet
            för medborgarna, inklusive konsumenterna. Vad hände med EU-strategin?
          </note>
          <note>
            Man gjorde stort nummer av båda de frågorna i propositionen.
          </note>
          <note>
            Anf. 130 Civilminister MARITA
          </note>
          <note>
            ULVSKOG (s)
          </note>
          <note>
            Fru talman! Bengt Harding Olson har missuppfattat mig om han
            tror att vi har ägnat mesta tiden åt att vässa verktygen för att
            arbeta konsumentpolitiskt i
          </note>
          <note>
            EU. Det har vi definitivt inte gjort. Däremot var listan så lång
            att jag inte hann med den under mitt tiominutersanförande i början.
          </note>
          <note>
            Vi har gjort mängder av saker. Jag nämnde några.
          </note>
          <note>
            Vi har börjat med barnreklamen. Vi har vunnit vad gäller jämförpriserna.
            Det gäller också gränsöverskridande betalningar, ångervecka vid
            fjärrköp, tillsatser i mat, innehållsdeklaration osv.
          </note>
          <note>
            Bengt Harding Olson går plötsligt in på ett helt annat område
            och börjar tala om den utredning om medborgarnas makt och inflytande
            som jag har tillsatt. Den arbetar och kommer med förslag under
            kommande år. Det finns i och för sig ett konsumentperspektiv i
            det, men det viktiga är medborgarperspektivet.
          </note>
          <note>
            Jag uppfattade Bengt Harding Olson som att han tyckte att vi
            inte skall reducera medborgarna till enbart kunder utan att man
            faktiskt skall vara medborgare i första hand. Det sysslar den
            utredningen med. Ni kommer att få höra massor om den framöver.
          </note>
          <note>
            När det gäller medborgarkontoren vill jag säga att det har avlämnats
            en rapport om en försöksverksamhet - ett betänkande - och vi kommer
            att jobba vidare med detta från Civildepartementets sida. Verksamheten
            är inte på minsta vis nedlagd. Den kommer att fortsätta växa framöver.
          </note>
          <note>
            När det gäller EU-strategin vill jag säga att det lades fram
            en färdig rapport i somras. Den remissbehandlas, och vi återkommer
            med en skrivelse till riksdagen i november. Det viktiga är ju
            att vi egentligen redan praktiserar denna EU-strategi. Det har
            varit en flygande start, och det har varit viktigare att göra
            saker än att i varje läge fästa det vi gör på papper.
          </note>
          <note>
            Anf. 131 BENGT HARDING OLSON (fp)
          </note>
          <note>
            replik
          </note>
          <note>
            Fru talman! Jag tror inte att det var en missuppfattning från
            min sida. Låt mig ändå nämna två saker!
          </note>
          <note>
            Det första jag talade om var medborgarens, inklusive konsumentens,
            inflytande. Marita Ulvskog säger att det är ett helt annat område.
            Det kan man kanske säga. Det är bredare. Men varför i herrans
            namn togs det då upp och gjordes ett stort nummer av i konsumentpropositionen?
            Jag tycker faktiskt att det är viktigt. Konsumenten har en stor
            roll i detta.
          </note>
          <note>
            Medborgarkontor i all ära - jag stöttar det verkligen - men jag
            talar inte om det. Jag talar om medborgarkontrakt som man kan
            använda vid medborgarkontor. Det är en väldigt fin sammanfattning
            och en bra effekt.
          </note>
          <note>
            Sverige har en historisk chans att förbättra konsumentpolitiken
            inom EU, och då även för svenskarna.
          </note>
          <note>
            Jag hoppas att Marita Ulvskog tänker ta den chansen.
          </note>
          <note>
            Civilministern får ursäkta, men jag är litet tveksam.
          </note>
          <note>
            Vi har EU-valet bakom oss. Vi ser den interna splittringen i
            socialdemokratin. Jag efterlyser ett klart besked. Vi har egentligen
            fått det. Marita Ulvskog säger att hon inte skall kämpa för utträde
            ur EU. Det är bra. Men det finns kanske människor med en annan
            uppfattning runt omkring civilministern som utgör mycket starka
            krafter. Jag hoppas att civilministern kan stå emot.
          </note>
          <note>
            Jag tycker att Marita Ulvskog fullt ut skall utnyttja medlemskapets
            möjligheter till konsumentens fromma.
          </note>
          <note>
            Anf. 132 Civilminister MARITA
          </note>
          <note>
            ULVSKOG (s)
          </note>
          <note>
            Fru talman! Jag tycker att Bengt Harding Olson skall bekymra
            sig litet mer över tillståndet i sitt eget parti än över hur vi
            har det inom socialdemokratin.
          </note>
          <note>
            Jag kan försäkra Bengt Harding Olson att vi har gemensamma ambitioner
            när det gäller att hävda konsumenternas intresse i EU. Det var
            absolut nödvändigt redan i och med det EES-avtal som vi fick före
            folkomröstningen och före medlemskapet.
          </note>
          <note>
            Jag vill här ta upp två frågor som jag tycker är viktiga och
            angelägna för konsumenterna och som vi kommer att satsa på. Den
            ena är konkurrensfrågan.
          </note>
          <note>
            Regeringen tar mycket allvarligt på de förväntningar på EU-medlemskapet
            som icke har infriats. Det framgår också av den senaste regeringsförklaringen,
            där vi lyfter fram just konkurrensfrågorna i livsmedelskedjans
            alla led. Bristen på konkurrens här hemma - till en del beroende
            på att EU har en förfärlig jordbrukspolitik, men också på andra
            skäl - gör att vi kommer att arbeta mycket engagerat med dessa
            frågor under de närmaste åren.
          </note>
          <note>
            Den andra frågan är prisfrågan. Jag hörde inte till dem som skapade
            några överdrivna förväntningar inför folkomröstningen om EU. Det
            är helt klart att vi måste se till att svenska livsmedelspriser
            inte ligger
          </note>
          <note>
            17 % över genomsnittet för övriga EU-
          </note>
          <note>
            medlemsländer. Man kan diskutera siffrorna, men rörelseriktningen
            är det riktigt bekymmersamma.
          </note>
          <note>
            Konsumentpriserna går hela tiden åt fel håll och matpriserna
            rusar i väg. Det kommer vi att fortsätta engagera oss i, särskilt
            inför den momssänkning som nu förestår.
          </note>
          <note>
            Anf. 133 RUNE BERGLUND (s)
          </note>
          <note>
            Fru talman! Mitt konsumentpolitiska inlägg kommer att ha en litet
            annorlunda vinkel - en delvis regionalpolitisk inriktning.
          </note>
          <note>
            När civilminister Marita Ulvskog för ett par veckor sedan kommenterade
            en SCB-statistik som visar att matpriserna i Sverige är 17 % högre
            än genomsnittet i
          </note>
          <note>
            EU protesterade branschen och sade att Ulvskog hade fel.
          </note>
          <note>
            Statistiken bygger på en undersökning av OECD i samtliga EU-länder
            samt Norge. Det hävdas från branschen att det inte går att göra
            den jämförelsen, eftersom statistiken inte tar hänsyn till olika
            momssatser i olika länder och inte heller till butikstyper eller
            servicegrad. Jag kan hålla med om att om man skulle ta hänsyn
            till sådana faktorer skulle det inte gå att få fram en fungerande
            jämförelse mellan priser i olika länder.
          </note>
          <note>
            Jag tror inte att konsumenter tänker i de banorna när de går
            och betalar för matkassen. Som kund funderar man inte på hur mycket
            som var moms eller vilken typ av butik man just varit inne i.
            Man tänker på hur mycket man har betalat för innehållet i matkassen
            inklusive alla andra kostnader. Jag tror också att det var ministerns
            utgångspunkt när hon kommenterade svenska matpriser i förhållande
            till vad det kostar i andra länder.
          </note>
          <note>
            Vad är då orsaken till vi även efter momssänkningen den 1 januari
            1996 kommer att ha högre matpriser än i övriga Europa? Den svaga
            kronan, som gör importen dyrare, säger några. Den höga räntan,
            säger andra. För få och för dominerande grossister, säger några.
            Det kan vara bidragande orsaker till våra dyra livsmedel, men
            inte bara det.
          </note>
          <note>
            Om det var så enkelt skulle matpriserna bli lägre nu när kronan
            stärks och räntan faller. Det tror inte jag kommer att ske. Det
            finns andra underliggande orsaker som på lång sikt påverkar matpriserna
            i Sverige. En viktig anledning som jag tror kommer att hindra
            fallande matpriser är överetableringen av livsmedelsbutiker.
          </note>
          <note>
            Det finns i dag i Sverige om man räknar ytor för livsmedelsförsäljning
            en total butiksyta som skulle kunna betjäna 20 miljoner människor.
            Det ser jag på sikt som ett hinder för lägre matpriser i framtiden.
            Vi är inte fler än 9 miljoner invånare som skall ta kostnaderna
            för överetableringen. Man skall vara medveten om att någon skall
            betala för detta. Det handlar om stora investeringar som ligger
            på långa avskrivningstider. Det är fråga om butiker som står halvtomma
            stora delar av öppettiderna. Det är inte gratis.
          </note>
          <note>
            Hyror, räntor, personal och energikostnader skall betalas även
            när aktiviteten är låg.
          </note>
          <note>
            Någon kommer att säga till försvar för nuvarande ordning att
            det är kundernas beteende som är orsaken.
          </note>
          <note>
            Alla handlar på samma tider och samma dagar. Då säger jag att
            så har det blivit just på grund av den etableringsstruktur vi
            har haft de senaste 20 åren. Det finns inte längre stora möjligheter
            att handla i sitt närområde flera gånger i veckan. Det gäller
            för många att planera stora inköp en gång per vecka. Det är orsaken
            till att det trots överetablering blir trångt vissa tider i stora
            butiker eller i närheten av köpcentrum.
          </note>
          <note>
            Det gäller särskilt de köpcentrum som inte har ett naturligt
            befolkningsunderlag i sin omgivning utan är konstruerade för en
            bilburen kundkrets med vad det innebär också ur en miljömässig
            synvinkel.
          </note>
          <note>
            Vad är då orsaken till den etableringsstruktur som vi har haft
            och fortfarande har? Det finns som jag ser det två huvudsakliga
            skäl. Det första är skälet är den stadsplanering som vi har ägnat
            oss åt och som innebär att vi har separerat dagligvaruhandeln
            från boendemiljöerna på många ställen i landet. Det andra skälet
            är den volymjakt som pågår mellan några få stora butikskedjor.
          </note>
          <note>
            Det är en tävlan som inte i första hand gäller omsorgen om kunderna
            och låga matpriser utan mer om att vara störst, bäst och vackrast
            utifrån de bruttovinster som är möjliga att skapa genom stora
            försäljningsvolymer. Det finns tecken på att det på lång sikt
            inte gynnar konsumenternas intressen vare sig prismässigt eller
            på andra sätt när mångfald ersätts av koncentration och när dagligvaruhandeln
            alltmer separeras från boendet.
          </note>
          <note>
            En glädjande utveckling som man kunnat notera den senaste tiden
            är att kommunerna börjat bli mer restriktiva men sina etableringstillstånd
            för livsmedelshandel utanför citykärnorna. Man har upptäckt att
            det kostar pengar att ge nya tillstånd som i princip slår ut väl
            fungerande och väl etablerade infrastrukturer.
          </note>
          <note>
            Kanske ser också kommunerna den negativa regionala effekt som
            blir följden av att närbutikerna blir färre.
          </note>
          <note>
            Det påverkar de svaga gruppernas möjlighet att klara sina livsmedelsinköp
            på egen hand. Då ökar kommunernas ansvar för deras varuförsörjning
            och därmed också kommunernas kostnader.
          </note>
          <note>
            Vi är för fri etableringsrätt i det här landet. Min slutsats
            är att livsmedelshandeln i dag blivit överetablerad så till den
            grad att den hämmar möjligheten till lägre konsumentpriser på
            lång sikt. Min tes är att konkurrensen inte fungerar inom ramen
            för nuvarande etableringsstruktur.
          </note>
          <note>
            Det är fel butiker som drabbas av nedläggning.
          </note>
          <note>
            Det är på många orter butiker som ligger i områden där människorna
            bor som slås ut och ersätts av någon annan etablering någon annanstans,
            alltid större, nästan alltid längre bort från människorna. Det
            försämrar närservicen för dem som bäst behöver den.
          </note>
          <note>
            Det konsumenterna behöver är inte lägre matpriser genom större
            butiksytor utan genom större konkurrens. Konsumenterna behöver
            komma närmare en livsmedelsbutik, inte längre bort och inte alltid
            vara beroende av bil eller buss för att handla.
          </note>
          <note>
            Livsmedelshandeln kan med nuvarande butiksytor betjäna 20 miljoner
            människor. Vi har var och en som bor i Sverige tillgång till dubbelt
            så stor kapacitet som vi behöver. Man skulle enligt de marknadsmässiga
            principerna kunna tro att det skulle leda till en tuff konkurrens
            som skulle ge svenskarna Europas lägsta matpriser. Nu när vi börjar
            få facit i hand kan vi konstatera att det inte har blivit resultatet.
            De fasta kostnaderna tar också sin del av konsumentpriset.
          </note>
          <note>
            Fru talman! Detta får bli en uppmaning till kommunerna att skärpa
            uppmärksamheten i etableringsfrågor inom handeln.
          </note>
          <note>
            Anf. 134 GÖTHE KNUTSON (m)
          </note>
          <note>
            Fru talman! Jag vill börja med ett bibelcitat i detta mitt inlägg
            som skall handla om rasism och brottslighet. I Paulus brev till
            galaterna 3:28 kan man läsa:
          </note>
          <note>
            "Här är icke jude eller grek, här är icke träl eller fri, här
            är icke man och kvinna - - -". Så långt bibelcitatet.
          </note>
          <note>
            Det kan finnas anledning att erinra om dessa kända ord. Det finns
            vissa svenskar som pläderar för svenskhet genom att skilja ut
            invandrare och asylsökande från svenskar. Glöm då icke ni som
            gör utskiljandet att ni glömmer bort basen för den nationella
            tillhörigheten. Den basen finns i bibeln. Det är den västerländska
            kristenhet som icke skiljer ut och nedvärderar olika folkgrupper.
            Rasisterna motverkar även svenskheten med sina uttalanden.
          </note>
          <note>
            Herr talman! Rasismen och våldet går ofta hand i hand. Fotbeklädnaden
            är järnskodda kängor. Dessa kängor ingår i det som alltmer blivit
            en politisk uniform. Politisk uniform är i lag förbjuden. Lagen
            är från 1947 och borde prövas. Nynazisternas kängor tjänar samtidigt
            som angreppsvapen och i flera fall som mordverktyg.
          </note>
          <note>
            Rasismen har alltmer visat sitt otäcka ansikte i vår land. Självfallet
            kan rasism inte accepteras i vårt samhälle. All rasism måste bekämpas,
            och detta inom demokratins ram. Rasismens ansikte är oftast nazistiskt
            och dessvärre också ungdomligt. Det finns också kriminella element.
            Några av rasisterna har under senare år i vårt land gjort sig
            skyldiga till fruktansvärda dåd.
          </note>
          <note>
            Människor, oftast med invandrarbakgrund, har dödats. Det har
            ofta skett under bestialiska former. I
          </note>
          <note>
            del fall har offren för rasistiska kriminella element fått behålla
            livet. Men de har varit svårt skadade och handikappade för livet.
            Det finns flera kända förfärande fall.
          </note>
          <note>
            Enligt uppgift har säpo börjat undersöka förekomsten av rasistiska
            och nazistiska kretsar och aktiviteter i vårt land. Enbart under
            det senaste året känner man till ett hundratal brottsfall med
            den här bakgrunden.
          </note>
          <note>
            Ett exempel är en invandrarfest som hölls den 9
          </note>
          <note>
            april i Strömstad. Där kom 15 beväpnade skinnhuvuden och attackerade
            festdeltagarna.
          </note>
          <note>
            Den 3 juni var det dags i Trollhättan. Där var det en iranier
            som misshandlades av en rasist som tidigare fällts för misshandel
            av en somalier i samma stad.
          </note>
          <note>
            Några tidningar, bl.a. Svenska Dagbladet och
          </note>
          <note>
            Göteborgstidningen, har gjort sammanställningar av dessa rasistbrott
            under det senaste året. Man kan konstatera att den 5 juni misshandlades
            i kvinna i Rosenlund i Göteborg av tre skinnskallar som senare
            dömdes för misshandel.
          </note>
          <note>
            Den 7 juni attackerades en tolvårig flicka av fyra skinnskallar
            i Masthugget i Göteborg. De ristade in ett hakkors i hennes ansikte.
          </note>
          <note>
            Den 20 juni brändes en skollokal i Mölndal som användes för invandrarundervisning
            ner.
          </note>
          <note>
            Den 17 augusti kom så den mycket uppmärksammade och fruktansvärda
            dödsmisshandeln av John
          </note>
          <note>
            Hron, en 14-åring. Det var tre skinnhuvuden som ställdes inför
            rätta. De är nu skickade till sinnesundersökning. De gjorde sig
            skyldiga till ett bestialiskt dåd.
          </note>
          <note>
            Det senast bokförda fallet ägde rum den 6-7 oktober. Ett gäng
            skinnskallar hotade, skrämde och misshandlade invandrarungdomar
            i Uddevalla.
          </note>
          <note>
            Det finns en lagstiftning i vårt land mot rasistisk verksamhet.
            Den har utökats med en särskild skärpning i fall av rasistisk
            brottslighet. Denna skärpning skedde i fjol under den borgerliga
            regeringen. Men samtidigt lagförs många fall av misshandel, mord
            och annan grov brottslighet oavsett rasistiska förtecken.
          </note>
          <note>
            Jag vill här och nu erinra om de behov av effektivare åtgärder
            mot ungdomsbrottslighet som föreligger. Vi moderater ser bristerna
            i lagstiftningen som ett hot mot både ungdomen och samhället,
            dvs. allmänheten och invandrarna. Vi moderater har lagt fram en
            rad förslag till effektivare åtgärder mot ungdomsbrottsligheten.
          </note>
          <note>
            Ett av dessa förslag är införandet av ungdomsstraff. Ett annat
            förslag är inrättandet av särskilda kriminalvårdshem.
          </note>
          <note>
            Jag vill passa på att peka på ett missförhållande, som jag ser
            det och många med mig, i en del rättegångar där ungdomar står
            åtalade. Rätten beslutar då om lykta dörrar. Så var det bl.a.
            i målet mot de tre nynazisterna som mördade den 14-årige John
            Hron i
          </note>
          <note>
            Kode. Det är beklagligt att den möjligheten finns. I
          </note>
          <note>
            det här fallet förhindras att den otäcka sanningen kommer fram.
          </note>
          <note>
            Anf. 135 KERSTIN WARNERBRING (c)
          </note>
          <note>
            Fru talman! Åtta har dödats bara i år, stod det med stora bokstäver
            på första sidan i söndagens tidning.
          </note>
          <note>
            Det handlade om rasismens offer. Hittills i år har åtta unga
            män mördats i Sverige av personer med kopplingar till nazismens
            och fascismens våldskulturer.
          </note>
          <note>
            Sedan den 6 juni har minst 115 fall av misshandel, gängbråk,
            mordbränder och annan kriminalitet med anknytning till högerextremister
            inträffat. Siffrorna förskräcker.
          </note>
          <note>
            I hela Västeuropa växer främlingsfientlighet och våldsövergrepp
            mot flyktingar i takt med ökat antal asylsökande samtidigt som
            arbetslöshet och sociala spänningar också ökar.
          </note>
          <note>
            Så här sade statsministern förra tisdagen då han presenterade
            regeringsförklaringen: "Denna riksdag, bestående av svenska folkets
            valda representanter, kommer aldrig någonsin tolerera att diskriminering,
            främlingsfientlighet och rasism får fotfäste i vårt land."
          </note>
          <note>
            Jag är alldeles övertygad om att vi alla ställer oss bakom detta
            uttalande.
          </note>
          <note>
            I år genomförs, i enlighet med ett riksdagsbeslut, en kampanj
            mot främlingsfientlighet och rasism i nära samband med Nordiska
            rådets och Europarådets kampanjer. Det är bra, men det räcker
            inte.
          </note>
          <note>
            De siffror jag nyss nämnde tyder på att läget egentligen är akut
            och att de åtgärder som hittills vidtagits inte har räckt till.
            Därför är den invandrarpolitiska kommitténs arbete, som skall
            vara avslutat i början av nästa år, så oerhört viktigt.
          </note>
          <note>
            Vi är i Sverige mycket angelägna om att värna demokratin och
            yttrandefriheten, och det skall vi också vara. Men bör ändå inte
            nynazisternas 30-
          </note>
          <note>
            novemberdemonstrationer kunna ifrågasättas? Och borde det inte
            vara självklart att nazisymboler förbjuds i skolan? Inte är väl
            det tyska samhället mindre demokratiskt därför att man nu tar
            nynazismen på allvar och förbjuder nazisymboler?
          </note>
          <note>
            Det är hög tid att vi svenskar börjar delta i den debatt som
            redan bedrivs med intensitet i övriga Europa, inte minst eftersom
            vi nu också är medlemmar i
          </note>
          <note>
            EU.
          </note>
          <note>
            Men, fru talman, vi får inte heller glömma bort att det vilar
            ett stort ansvar på oss alla i vår dagliga gärning för att minska
            motsättningar mellan människor från olika länder och kulturer.
          </note>
          <note>
            Föräldrar har ansvar för att fostra sina barn till respekt för
            alla medmänniskor. Barnomsorg och skola kan hjälpa föräldrarna
            att ge barnen kunskap om olika etniska grupper och även ge barnen
            en stabil förankring i den egna kulturen och historien.
          </note>
          <note>
            Trygghet och kunskap motverkar den misstänksamhet och rädsla
            som är grogrund för främlingsfientlighet och rasism. Vi måste
            lära oss respektera varandra i det mångkulturella samhälle vi
            de facto redan har. Det är också nödvändigt att slå fast att lika
            rättigheter också innebär lika skyldigheter och att alla måste
            kunna känna delaktighet och ansvar.
          </note>
          <note>
            Sverige har, och skall enligt Centerpartiets uppfattning också
            fortsättningsvis ha, en öppen och generös flyktingpolitik. Flyktingströmmarna
            ökar ständigt.
          </note>
          <note>
            För närvarande finns mer än 18 miljoner flyktingar i världen,
            varav omkring 3 miljoner i Europa. År 1983
          </note>
          <note>
            var antalet asylsökande i Västeuropa 70 500. År 1992
          </note>
          <note>
            var det 690 050.
          </note>
          <note>
            Traditionellt har invandrings- och flyktingpolitik inte hört
            till EG/EU:s samarbetsområden, utan det organiserade samarbetet
            inom dessa områden inleddes med Maastricht. Det är ett mellanstatligt
            samarbete och regleras av konventioner som skall godkännas av
            varje medlemslands parlament.
          </note>
          <note>
            Enligt vår uppfattning måste Sverige nu se det som en huvuduppgift
            att verka för att en generös flyktingpolitik skall vinna brett
            stöd inom EU. Flyktingproblematiken måste behandlas som en gemensam
            europeisk angelägenhet. Alla länder måste ta sitt ansvar för att
            inte generositeten i vissa länder skall hotas av en alltför stor
            tillströmning av flyktingar. Den ökade rörligheten och de öppnare
            gränserna understryker också vikten av internationellt samarbete
            i dessa frågor. En ökad samordning i Europa, byggd på
          </note>
          <note>
            Genèvekonventionens regler, är nödvändig för att få till stånd
            kraftfulla gemensamma insatser för att möta flyktingproblematiken.
            Detta måste Sverige aktivt arbeta för.
          </note>
          <note>
            I en diskussion om flyktingpolitik är det nödvändigt att också
            ta upp biståndspolitiken. Bistånd som syftar till att utveckla
            länder och regioner förebygger konflikter och katastrofer och
            förhindrar därigenom nya flyktingströmmar. Det är därför angeläget
            att
          </note>
          <note>
            Sverige och andra länder på sikt kan öka det totala biståndet.
            Även biståndsfrågorna måste därför vara föremål för ett brett
            europeiskt samarbete.
          </note>
          <note>
            Nu måste EU samla sig till särskilda åtgärder för forna Jugoslavien.
            Europa kan naturligtvis inte ensamt ta ansvar för återuppbyggnaden,
            utan FN, Världsbanken och USA måste också bidra.
          </note>
          <note>
            Fru talman! Sverige bör i egenskap av EU-
          </note>
          <note>
            medlem och neutralt land ta initiativ till ett gemensamt agerande
            för Jugoslaviens återuppbyggnad.
          </note>
          <note>
            Anf. 136 HÅKAN HOLMBERG (fp)
          </note>
          <note>
            Fru talman! I första numret av den nya tidningen
          </note>
          <note>
            Expo, som har till uppgift att bevaka den svenska nazismen och
            dess internationella grenar, finns en genomgång av mord och våldsdåd
            med nazistisk bakgrund i Sverige det senaste halvåret. De uppgifter
            som Göthe Knutson och Kerstin Warnerbring har refererat kommer
            ursprungligen därifrån.
          </note>
          <note>
            Det visar sig att långt fler våldsdåd än vad som blivit allmänt
            känt begås av personer med direkt anknytning till någon nazistisk
            grupp. Bakom rubriker som misshandel, överfall och annat döljer
            sig mycket ofta handlingar som begås av personer som drivs av
            ideologiska motiv, som vet vad de gör, som har kunskap om metoder
            för politisk terrorism och tillgång till namn och adress på tänkbara
            offer.
          </note>
          <note>
            Det som politiker, polis och massmedier sedan länge brukar beskriva
            som gängbråk, gruff och fylleuppgörelser begås till inte så liten
            del av personer som medvetet valt ut måltavlor för sina aggressioner.
            Dessa är, påpekar forskaren Helene Löw, långt ifrån alltid invandrare,
            judar, homosexuella eller någon annan traditionell målgrupp, utan
            lika ofta, eller oftare, vanliga svenskar som öppet talat för
            tolerans och demokrati.
          </note>
          <note>
            Även om dessa våldsverkare inte är överväldigande många finns
            ändå kanske något hundratal personer i Sverige som helt och hållet
            lever i en kriminell och ideologiskt våldsfixerad subkultur och
            några hundra ytterligare som av och till ingår i kretsen. De hotar
            inte det svenska samhället, men de kan vara ett dödligt hot mot
            enskilda personer.
          </note>
          <note>
            När demokrati och tolerans gått under i andra länder har hatet
            och hetsen till en början riktats mot någon enstaka grupp, ofta
            judarna, många gånger invandrare i allmänhet, homosexuella, muslimer
            eller zigenare. Men det slutar aldrig där det börjar. Om hets
            och hot mot en grupp i samhället accepteras eller bara leder till
            förströdda reaktioner, är det fritt fram för hets, hot och våldsdåd
            mot vem som helst. Vi har alla någonting i vår personlighet, vår
            bakgrund eller vår bekantskapskrets som för någon kan vara motiv
            för trakasserier, överfall, mord eller förintelse.
          </note>
          <note>
            Jämfört med resten av Europa har Sverige länge beskrivits som
            ganska förskonat från nazistisk och annan politisk terrorism och
            propaganda. Men situationen är mer komplicerad. Andra länder är
            ofta värre utsatta, men där finns också en större medvetenhet
            om vad saken gäller. I andra europeiska länder inser ofta både
            politiker, journalister och allmänhet t.ex. genast att förnekande
            av Förintelsen är en form av hets mot folkgrupp och är avsett
            att vara precis det.
          </note>
          <note>
            Jag har i många år i kammaren talat om den propaganda som har
            bedrivits av kretsen kring Radio
          </note>
          <note>
            Islam och Ahmed Rami, Robert Fourisson och annat i den stilen.
            I Sverige bedrevs just den här propagandan öppet i en närradiosändare.
            Det ledde inte till de reaktioner som vi såg i andra länder. I
            stället fick Rami komma ut och uppträda i skolor med samma budskap,
            som om han vore en auktoritet på modern historia.
          </note>
          <note>
            Just därför att vi i Sverige varit förskonade så länge uteblir
            också de viktiga varningssignalerna när nazismen visar sig i vårt
            eget land. Det finns analytiker som menar att Sverige löper större
            risker i dag vad gäller nazistisk smitta än många länder som direkt
            berördes av kriget.
          </note>
          <note>
            50 år efter krigsslutet finns en europeisk fascism och nazism
            som går tillbaka på gamla förebilder, men som inte är identisk
            med den gamla. Ett av de påtagliga särdragen i den nya europeiska
            fascismen är att dess aktivister arbetar internationellt. Instruktioner
            i bombtillverkning, hur man kastar syrabomber på andra och liknande
            sprids via Internet, på precis samma sätt som annan information.
            Vid manifestationer av olika slag, t.ex. i Sverige, medverkar
            regelbundet nazister från hela Norden, från Tyskland, England
            och andra länder. De demokratiska staterna i Europa och därmed
            också deras samarbete, t.ex. i EU, uppfattas gemensamt som "fienden".
            Det största enskilda hotet mot det europeiska samarbetet i dag
            är sannolikt att något av de partier som litet mer salongsfähigt
            vädjar till samma stämningar på allvar skulle få del i den politiska
            makten. Le Pen i en fransk regering skulle troligen vara en lika
            stor katastrof för Europatanken som för de människors som utsätts
            för Nationella Frontens hatkampanjer.
          </note>
          <note>
            Men de krafter som redan är fullt verksamma måste bekämpas med
            lika stor kraft i alla länder i
          </note>
          <note>
            Europa. Europaparlamentet har uppmanat medlemsländernas regeringar
            att se över sin lagstiftning så att den antisemitiska propaganda
            som går ut på att förneka att Förintelsen ens ägt rum behandlas
            lika överallt.
          </note>
          <note>
            Detta är nyckelfrågan, därför att kan man bryta ned kunskapen
            och motståndet på den punkten, har man brutit ned det centrala,
            och då öppnas dörren för det som de vill ha, nämligen en upprepning.
          </note>
          <note>
            Här kommer det svenska problemet åter in i bilden. Vår relativa
            brist på förtrogenhet med nazismen har ibland förefallit leda
            till en hållning - eller hållningslöshet - som riskerat att göra
            Sverige till en fristad för propaganda och annan verksamhet som
            inte kan bedrivas på annat håll i Europa.
          </note>
          <note>
            Fru talman! Det finns en risk för gradvis tillvänjning till allt
            grövre rasistiskt våld och allt grövre propaganda, i Sverige liksom
            i resten av Europa. Utan tydliga signaler från riksdag och regering
            blir den risken ännu större än vad den redan är.
          </note>
          <note>
            Anf. 137 EVA ZETTERBERG (v)
          </note>
          <note>
            Fru talman! I centrala Klippan dör en 18-årig pojke långsamt.
            I många timmar vädjar han till förbipasserande om hjälp. När han
            till sist uppmärksammas ligger han livlös i en plantering, avliden
            av blodförlust. Någon har misshandlat Patrick Nadji, flykting
            från Elfenbenskusten. Ett helt samhälle har struntat i hans vädjande
            om hjälp. Olyckliga omständigheter, fastslår den lokala polisen.
            Tänk om det inte bara handlar om olyckliga omständigheter, om
            det var en mer generell sanning som mötte oss i Klippan. Är det
            så att det som i ovanligt rå och naken form drabbade
          </note>
          <note>
            Patrick bara är en extrem exponent för sådant som blivit normalt
            i dagens Sverige? Alla färgade får lyckligtvis inte ligga och
            förblöda, men våldet är utbrett och liknöjdheten för dem som vi
            inte ser som våra närmaste har en skrämmande omfattning.
          </note>
          <note>
            Så inleddes en ledarartikel i Eskilstuna-Kuriren i förra veckan.
          </note>
          <note>
            Svenska Dagbladet gjorde nyligen en sammanställning av rasistiska
            våldsdåd som utförts i Sverige under det senaste året och kom
            fram till minst 107
          </note>
          <note>
            rasistiska våldsdåd.
          </note>
          <note>
            Rockgrupper som öppet hyllar rasism och våld och ofta är knutna
            till extremhögern får nu allt större publik. Många invandrare
            är rädda för att vistas utomhus. Jag har träffat på föräldrar
            till adopterade barn som inte vågar vistas på offentliga platser.
          </note>
          <note>
            Politiker och opinionsbildare som fördömer det rasistiska våldet
            utsätts för mordhot. Dessa förhållanden är inte värdiga ett land
            som gör anspråk på att vara ett civiliserat samhälle.
          </note>
          <note>
            Jag vill också peka på en form av tyst våld som det aldrig eller
            mycket sällan talas om, nämligen när invandrare som själva känner
            kulturkonflikterna bli övermäktiga tar sitt eget liv. Jag har
            personligen stött på sådana exempel, som är minst lika upprörande
            och som inte på något sätt får samma spridning i massmedierna.
            Det är ett problem som vi också måste ta itu med.
          </note>
          <note>
            Vad som nu krävs är inte i första hand fler politikerfördömanden
            av de avskyvärda yttringarna av främlingsfientlighet och rasism.
            Det är i och för sig en bra början, men det måste följas av politisk
            och mänsklig handling.
          </note>
          <note>
            Jag tror att vi måste börja med att undersöka om myndigheterna
            själva handlar på sätt som kan uppfattas som uppmuntran till rasism.
            Jag liksom säkert flera av er andra får ofta brev från förtvivlade
            människor om avvisningsärenden. Det visar sig att barnkonventionen
            och den sociala lagstiftningen ofta inte respekteras. Just i dagarna
            är ett exempel aktuellt där en peruansk flicka skall avvisas trots
            att sociala distriktsnämnden har klara indikationer på att detta
            är olämpligt och strider mot LVU.
          </note>
          <note>
            Vi skickar nästan rutinmässigt tillbaka asylsökande som har dokumenterade
            tortyrskador. Vänsterpartiets riksdagsgrupp har påtalat detta
            i ett brev till regeringen förra året. Vi framförde där att det
            vore nödvändigt att byta ut generaldirektören för Utlänningsnämnden,
            men vi har fått ett nekande svar på det.
          </note>
          <note>
            Tyvärr har våra farhågor på det här området blivit bekräftade:
            Svenska myndigheter behandlar faktiskt asylsökande på ett sätt
            som strider mot både gällande lagar och humanitära principer.
            Vi menar att det är dags att återinföra rätten till asyl och att
            se till att barnkonventionen respekteras.
          </note>
          <note>
            Jag vill också påpeka för kammarens ledamöter att
          </note>
          <note>
            FN den första september i generalförsamlingen tog upp frågan
            om rasism. Det påpekades just att en allmän uppfattning om att
            asylsökande inte har korrekta skäl till sin asyl indirekt leder
            till rasism. Jag menar att det var bl.a. sådana antaganden som
            låg till grund för det betänkande som den invandrar- och flyktingpolitiska
            utredningen nyligen lade fram och som tyvärr har fått ett fotfäste
            bland många politiker i vårt land.
          </note>
          <note>
            Det finns andra konkreta åtgärder som kan vidtas.
          </note>
          <note>
            Man kan exempelvis, som föreslogs av den förra regeringen, kriminalisera
            deltagande i och stöd till organisation som ägnar sig åt att förfölja
            invandrare med våld, olaga hot eller olaga tvång. Vänsterpartiet
            menar att man på nytt måste se över möjligheten att införa den
            lagstiftningen.
          </note>
          <note>
            Kanske viktigare än att införa lagändringar är det att poliser
            faktiskt bedriver brottsutredningar om rasistisk och nazistisk
            våldsbrottslighet med större kraft och effektivitet. Vi måste
            se till att de lagar vi faktiskt har efterlevs.
          </note>
          <note>
            Fru talman! Jag vill också peka på den etniska diskrimineringen
            på arbetsmarknaden, där vi har antagit en lag. Det visar sig att
            den inte har givit något resultat - inga anmälningar finns, trots
            att det har visat sig att 60 % av exempelvis invandrade tandläkare
            är arbetslösa mot 20 % av tandläkare med svensk bakgrund.
          </note>
          <note>
            Fru talman! Jag vill också peka på att vi måste gå vidare med
            mer kraftfulla åtgärder när det gäller diskriminering på arbetsmarknaden.
            Men framför allt måste vi satsa på positiva åtgärder, inom skolan
            t.ex., för att motverka de framväxande vålds- och rasideologierna.
          </note>
          <note>
            Jag vill också peka på kulturell verksamhet. Medelhavsmuseet
            exempelvis satsar nu stort på att lyfta fram islam och visa på
            det kulturarv som många av de länder som våra invandrare kommer
            ifrån har. Jag vill också peka på Rinkeby, där Mångkulturellt
            folkbildningscentrum bedriver en fantastisk verksamhet. Sådana
            verksamheter måste få ett betydligt mer aktivt och större stöd,
            just för att motverka rasismen i vårt land.
          </note>
          <note>
            Anf. 138 ROLF ÅBJÖRNSSON (kds)
          </note>
          <note>
            Fru talman! Framtidens samhälle blir öppnare och mer mångkulturellt
            än dagens. Sveriges osedvanligt homogena befolkning kommer att
            få inslag av människor med helt annan bakgrund och etnisk tillhörighet.
          </note>
          <note>
            Detta kommer att skapa betydande spänningar.
          </note>
          <note>
            Välfärdssamhället i sig skapar avsevärda problem, särskilt beträffande
            många ungdomar. Basnäringarna behöver allt mindre arbetskraft,
            arbetslösheten stannar på hög nivå, många kommer att känna sig
            utanför.
          </note>
          <note>
            Samhället bjuder inte det uppväxande släktet en tillräckligt
            stark utmaning. Allt är iordningställt och klart. Mat, husrum
            och andra livsnödvändiga förnödenheter erhålls automatiskt utan
            ansträngning. Det civila samhället saknar dramatik. Människan
            som biologisk varelse tappar fotfästet i tillvaron.
          </note>
          <note>
            Nu angivna fenomen bäddar för våld och rasism.
          </note>
          <note>
            Redan i dag kan man klart avläsa att för vissa ungdomsgrupper
            erbjuder den brottsliga världen störst utbyte, både när det gäller
            ekonomisk vinning, spänning och dramatik, status och självförverkligande.
          </note>
          <note>
            När dessa förhållanden möter ett svagt civilt samhälle, där rättsordningen
            är svårt sargad, uppstår en samhällsupplösande effekt av allvarligt
            slag. Ett konkret och handfast exempel på detta är när kriminella
            mc-gäng i dag anlitas av etablerade företag för t.ex.
          </note>
          <note>
            inkassoverksamhet.
          </note>
          <note>
            Det demokratiska samhället måste inse hotet från de samhällsupplösande
            krafterna och vidta motåtgärder.
          </note>
          <note>
            Fru talman! Grundläggande är den värdeorientering som måste utvecklas
            och överföras till nästa generation, främst genom familj, skola
            och samhälle i övrigt. Det går inte längre att blunda för det
            omistliga värde som ligger i att barn får växa upp i stabila familjebildningar
            med kontakt med bägge föräldrarna.
          </note>
          <note>
            Männen måste som fäder också ta sitt ansvar för det uppväxande
            släktets väl. En trygg identitet är bästa medlet mot rasism och
            främlingsfientlighet.
          </note>
          <note>
            Vi måste skapa ett samhälle där människor bryr sig och där varje
            människa känner sig behövd och synliggjord. Medmänsklig omsorg
            och omvårdnad går aldrig att köpa sig fri från genom aldrig så
            generösa budgetdispositiner.
          </note>
          <note>
            Rättsordningen måste också aktiveras i kampen mot rasism. Vi
            kristdemokrater har beslutat föreslå kriminalisering av stöd till
            rasistiska organisationer.
          </note>
          <note>
            Bärandet av politiska uniformer och märken som är knutna till
            rasistiska organisationer måste också vara kriminaliserat.
          </note>
          <note>
            Det är viktigt att myndigheterna ingriper redan med den lagstiftning
            som i dag finns när det gäller den här typen av aktiviteter. Det
            är bra att man i Göteborg har aktiverat sig mot ungdomar som bär
            armbindlar liknande dem som nazisterna bar. Rasismen i
          </note>
          <note>
            Tyskland har en gång för alla lärt oss vilka krafter som kan
            släppas fria om grumlig rasism kombineras med slagkraftiga slagord
            och slående symboler.
          </note>
          <note>
            Anf. 139 WIDAR ANDERSSON (s)
          </note>
          <note>
            Fru talman! Yttrandefriheten är en omistlig del av en levande
            demokrati. Jag tror att det i många svenskars självbild ingår
            en stark tro på att yttrandefriheten är extra stor i vårt land.
          </note>
          <note>
            Vår stolta självuppfattning beror nog dock till stor del på att
            vi inte på mycket länge har prövat och prövats på allvar. Det
            är först nu, när icke-demokratiska krafter använder yttrandefriheten
            till att hota, förtrycka och förstöra, som vi verkligen prövas
            på allvar.
          </note>
          <note>
            Det är först nu, när vi verkligen delar övriga världens villkor,
            med massarbetslöshet, rasism och främlingsfientlighet och stora
            och allvarliga ekonomiska problem, som vi prövas.
          </note>
          <note>
            När 400 rasistiska skinnskallar ville hyra Folkets hus i lilla
            värmländska Deje för 14 dagar sedan använde Folkets hus-ledningen
            sin yttrandefrihet på ett mycket märkligt sätt. De hyrde ut sina
            lokaler med hänvisning till rasisternas yttrandefrihet, synbarligen
            utan en tanke på att de själva hade en egen yttrandefrihet och
            en möjlighet att säga nej till uthyrningen.
          </note>
          <note>
            När en rektor i Ale utanför Göteborg inte ville att skolungarna
            skulle gå runt med nazistiska symboler på sig anklagades hon för
            brott mot yttrandefriheten. I
          </note>
          <note>
            en debatt i radions Studio Ett uttalade också Skolverkets generaldirektör
            sitt stöd för rasisternas yttrandefrihet, synbarligen utan en
            tanke på att även judiska, zigenska och för den delen svenska
            barn som går på skolan har en yttrande- och rörelsefrihet som
            måste värnas och beaktas. Synbarligen hade man heller inte en
            tanke på att skolan och de vuxna borde använda sin yttrandefrihet
            till något annat än att understöda rasisternas frihet.
          </note>
          <note>
            Rättegången mot de fyra nazistiskt och rasistiskt influerade
            ungdomar som sparkade ihjäl, förnedrade och dränkte en 14-årig
            utländsk pojke i Västsverige hölls inför stängda dörrar. Varför
            det? Jag tror att den främsta anledningen är att vi inte orkar
            med att se verkligheten sådan den är. Dessa fyra ungdomar, våldsverkare,
            har ju passerat genom skolor, har hem, har kamrater, har fritidsledare,
            har horder av vuxna som har valt att vara tysta, som har valt
            att se bort.
          </note>
          <note>
            Vi har alla ett gemensamt ansvar för det här. Det är nu vi prövas.
          </note>
          <note>
            Min slutsats, fru talman, av dessa och många andra händelser
            är att en stor del av våra stolta principer om yttrandefriheten
            har förlorat mycket i auktoritet genom konfrontation med en hård
            och delvis ny verklighet. Vi svenska medborgare är en del av världen,
            och vi delar nu världens villkor. Vi måste inse att värnet om
            demokratin, solidariteten och yttrandefriheten har ett personligt
            pris. Det finns nämligen inte enligt min mening hur mycket frihet
            som helst. Den enes frihet kan gå in och begränsa den andres.
          </note>
          <note>
            Vi förtroendevalda riksdagsledamöter måste tillsammans med övriga
            svenska folket ta till oss den nya situationen och försöka ställa
            oss frågan: Vems yttrandefrihet är mest central? Jag tror, fru
            talman och ärade ledamöter, att den tiden är förbi när vi kunde
            besvara en sådan fråga med att säga att bådas är lika viktiga
            eller att alla skulle få mer frihet. Jag tror att den tiden är
            förbi. Vi måste välja vems frihet som i en hård konfliktsituation
            är mest värd och viktigast att försvara.
          </note>
          <note>
            Arbetslösheten bland många utlänningar i Sverige är enorm. Tusentals
            människor med utländsk bakgrund mobbas varenda dag bort från arbetsplatserna.
          </note>
          <note>
            Tillväxten av kriminella etniska gäng är stor i städerna. Vi
            saknar ett fungerande minoritetsskydd. Diskrimineringslagstiftningen
            är enligt min uppfattning ett stort blaha - förlåt att jag använder
            det ordet, fru talman.
          </note>
          <note>
            Vi har ingen styrsel i integrationspolitiken, och debatten slår
            ofta över i storsvenskhet och alltför mästrande attityder i förhållande
            till människor från andra länder. Jag tycker att man märker av
            den här mästrande attityden på så vis att vi ofta kommer med alltför
            enkelriktade krav på att "de skall lära sig svenska", "bidragen
            skall skäras ner" och att "de får minsann lära sig, precis som
            svenskar". När vi prövas märker jag hos oss av samma defekter
            som vi kan se hos människor i många andra länder.
          </note>
          <note>
            Jag vill använda min yttrandefrihet till försvar för demokratins
            yttre gränser och till försvar för dem som förtrycks, hotas och
            jagas. Därför uppmanar jag regeringen att använda sin yttrandefrihet
            till att åstadkomma förslag till lagändringar vilka minskar rasisternas
            frihet, vilka minskar förtryckarnas frihet och ökar utrymmet och
            friheten för demokrater och framtidsbyggare av alla de sorter.
          </note>
          <note>
            Fru talman! Det finns inte hur mycket frihet som helst. Vi måste
            välja, och detta är mitt val.
          </note>
          <note>
            Anf. 140 GÖTHE KNUTSON (m) replik
          </note>
          <note>
            Fru talman! Jag begärde ordet med anledning av
          </note>
          <note>
            Widar Anderssons inlägg beträffande lyckta dörrar.
          </note>
          <note>
            Widar Andersson sade bl.a. att det är fel att man tillgriper
            lyckta dörrar t.ex. i fallet med 14-åringen i
          </note>
          <note>
            Kode, som blev så fruktansvärt brutalt mördad. Där bestämde alltså
            rätten om lyckta dörrar i de flesta av förhören med de tre tilltalade.
            Därmed blev det i stort sett bara andrahandsuppgifter som kom
            ut till allmänheten.
          </note>
          <note>
            Jag påpekade redan i mitt anförande tidigare att detta är fel.
            Att försvarsadvokaterna begär lyckta dörrar må vara en sak, men
            att rätten ställer upp på detta innebär att vi, allmänheten, inte
            får höra sanningen, om än hemsk. Vi behöver få höra sanningen,
            vi behöver göra det, och vi skall inte behöva vara beroende av
            andrahandsuppgifter i fall som detta.
          </note>
          <note>
            Jag uppmanar faktiskt regeringen att se över den här lagstiftningen,
            som ger rätten rätt till lyckta dörrar.
          </note>
          <note>
            Anf. 141 PETER WEIBULL
          </note>
          <note>
            BERNSTRÖM (m)
          </note>
          <note>
            Fru talman! Låt mig få börja med att instämma i vad flera tidigare
            talare har uttryckt i form av avsky för rasism och främlingskap
            och vad detta medför. Vi kan i och för sig uttala kloka och välformulerade
            ord om rasism och främlingskap från denna talarstol, men vi måste
            också vara realister och vara beredda på politisk handling.
          </note>
          <note>
            Två städer i Malmöhus län ökade kraftigt sin befolkning under
            1994, nämligen Malmö och Landskrona. I procent av invånarantalet
            ökade Landskrona näst mest i landet, med hela 3,8 %. Praktiskt
            taget hela denna ökning beror på en oplanerad inflyttning av flyktingar,
            en kontinuerlig ström av inflyttare till staden.
          </note>
          <note>
            Landskrona har i många år haft en väl fungerande flyktingmottagning,
            och man har genom förhandlingar med SIV, Statens invandrarverk,
            förbundit sig att ta emot ett visst antal årligen. Under 1994
            skrev Landskrona avtal om 200 personer från förläggningar, men
            under året kom 1400 flyktingar i en hittills oförminskad tillströmning.
            Fram tills nu i år har Landskrona tagit emot ytterligare 600 flyktingar,
            ett mottagande som staden inte har haft någon möjlighet att lägga
            någon synpunkt på - och detta trots att flyktingströmmen till
            landet har avstannat.
          </note>
          <note>
            Förhållandet är likartat i Malmö, men den procentuella ökningen
            där är kanske inte lika stor: 5000
          </note>
          <note>
            personer sökte sig till Malmö under det gångna året.
          </note>
          <note>
            Jag ser framför allt fyra faktorer som medverkar till denna kraftiga
            ökning:
          </note>
          <note>
            En anledning är den geografiska närheten till kontinenten.
          </note>
          <note>
            En annan är att dessa städer har många invandrare sedan tidigare,
            sedan den stora arbetskraftsinvandringen på 70-talet, som vi har
            haft stor nytta och glädje av.
          </note>
          <note>
            Ytterligare en anledning är den stora tillgången på outhyrda
            lägenheter, framför allt från 60- och 70-
          </note>
          <note>
            talens miljonprogram, som har gett ett överutbud av lägenheter.
            Dessa lägenheter finns naturligtvis också i privatägda fastigheter,
            inte minst i städernas centrum, där vi nu ser stora enklaver med
            enbart folk av utländsk härkomst.
          </note>
          <note>
            Den största anledningen till denna koncentration är, menar jag,
            möjligheten att fritt flytta inom landet.
          </note>
          <note>
            Det finns inga arbetstillfällen för dessa människor, och sådana
            saknas naturligtvis också för stora skaror av landskronabor och
            malmöbor.
          </note>
          <note>
            Den stora inflyttningen till Landskrona kommer, om arbetslösheten
            fortfarande antas vara 80 % då statsbidragen upphör för dessa
            grupper, att innebära en ökad ekonomisk belastning på Landskrona
            kommuns egen budget med 43,4 miljoner kronor år 1997
          </note>
          <note>
            och med 48,9 miljoner kronor år 1998. Detta motsvarar en skatteökning
            på 1:30 kr. Det kommer också att innebära att socialbidragen till
            flyktingarna vida överstiger de 36 miljoner kronor som budgeteras
            för övriga socialbidragstagare, alltså kostnaden för övriga landskronabors
            socialbidrag.
          </note>
          <note>
            Denna koncentration av flyktingar medför både ekonomiska och
            mänskliga påfrestningar. Belastningen på barnomsorgen och sjukvården
            ökar, liksom på skolan. Det blir allt svårare att ge de nya invånarna
            en rimlig start i vårt land. Dessutom försvåras möjligheterna
            att ge fortsatt god service till alla gamla landskrona- och malmöbor.
          </note>
          <note>
            Resultatet blir att integrationen försvåras och att motsättningarna
            mellan befolkningsgrupperna ökar. I
          </note>
          <note>
            Landskrona har vi tack och lov hittills varit förskonade från
            större incidenter mellan inflyttare och urbefolkning, om jag får
            använda den terminologin. Och detta kan vi säkert tillskriva landskronabons
            goda erfarenheter av den tidigare invandringen samt vår närhet
            till kontinenten. Men vi ser i dag en ökande aggression och då
            särskilt mellan flyktinggrupper!
          </note>
          <note>
            Detta är illavarslande.
          </note>
          <note>
            Fru talman! De problem jag här tar upp och beskriver får aldrig
            skyllas på de människor som kommit hit för att söka skydd i vårt
            land. Vi måste givetvis vara beredda att ställa upp när människor
            är i nöd. Det är inte flyktingarna som skall hållas ansvariga
            för de dåliga regler som vi själva har skapat.
          </note>
          <note>
            Men vi måste, när vi ser att problem uppstår, vara beredda att
            diskutera dem och att omvärdera gamla principer som har styrt
            vår flyktingpolitik. Vi måste vara beredda, fru talman, att göra
            detta utan att riskera att bli kallade för rasister, flyktingfientliga
            eller osolidariska.
          </note>
          <note>
            Vi har alla - svenskar såväl som inflyttare - ett gemensamt ansvar
            att lösa dessa svåra frågor. Jag hoppas att regeringens flyktingproposition
            i vår skall innehålla en hel del av de tankegångar som jag själv
            har.
          </note>
          <note>
            Jag menar att lagarna måste ändras så att flyktingen vid ankomsten
            kan anvisas bostadsort för längre tid än nu - kanske åtminstone
            för ett och ett halvt års tid.
          </note>
          <note>
            Detta skulle underlätta kommunerans planering av den nödvändiga
            anpassningen till vårt land, språk, arbetsmarknad, osv.
          </note>
          <note>
            Sedan menar jag att vi måste vara beredda att rucka på en gammal
            helig princip, som inte minst vi moderater har omhuldat, nämligen
            rätten att fritt få flytta och bosätta sig var som helst i landet
            i det fall man är flykting och helt beroende av vårt samhälle
            för sitt uppehälle. En vidareflyttning borde således inte få ske
            förrän flyktingen har en möjlighet att försörja sig.
          </note>
          <note>
            Jag menar också att staten måste ta ett helt annat ekonomiskt
            ansvar för den flyktingpolitik som har bedrivits i det här landet.
            Det kan inte vara rimligt att en invandrartät kommuns infödda
            befolkning skall få stå för hela den ökning på socialbudgeten
            som en ohämmad inflyttning medför. Då riskerar man, fru talman,
            att motsättningarna ökar!
          </note>
          <note>
            Låt mig till slut få uttrycka en önskan om att Carl
          </note>
          <note>
            Bildt och hans kolleger skall uppnå den fred i forna
          </note>
          <note>
            Jugoslavien som vi alla så hett önskar. Då kanske vi slipper
            uppleva de motsättningar som jag annars befarar ligger framför
            oss.
          </note>
          <note>
            Anf. 142 JUAN FONSECA (s)
          </note>
          <note>
            Fru talman! Hela Sverige har skakats av de senaste brutala dåden
            i Kungälv och Klippan där två unga människor blev brutalt misshandlade
            och mördade.
          </note>
          <note>
            Man vet ännu i dag inte hur mordet i Klippan gick till.
          </note>
          <note>
            Men vi vet alla i dag att mordet i Kungälv begicks av unga människor
            som hyllar nazismen och har högerextremistiska ideal. Vi har också
            kunnat läsa i tidningar och se på TV att det pågår en utveckling
            där unga människor tvingar flyktingar att flytta från sina bostadsområden,
            eftersom de inte står ut med trakasserier.
          </note>
          <note>
            Tidningen Expressen har i flera reportage skrivit om utvecklingen
            av nynazismen i Sverige. Den 17 juli i år vältes ett tiotal gravstenar
            på en judisk begravningsplats i Karlskrona. Det var det fjärde
            attentatet mot begravningsplatsen på två och ett halvt år.
          </note>
          <note>
            "Högerextremismen är ett växande problem i
          </note>
          <note>
            Sverige. De främlingsfientliga gruppernas verksamhet måste hållas
            under uppsikt, även om de än så länge inte utgör något hot mot
            rikets säkerhet". Detta säger chefen för säkerhetspolisen, Anders
            Eriksson, i en intervju i Dagens Nyheter den 7 oktober.
          </note>
          <note>
            "Unga nynazister ser kampen som sin livsform.
          </note>
          <note>
            Slag och sparkar ingår i deras danser, de är stolta över sina
            ärr, de backar inte för våld. De hyllar styrka och renhet". Det
            säger Helene Lööw, som i många år har forskat om nazistiska rörelser
            i Sverige. Lööw tycker också att det finns en stark tendens i
            det svenska samhället att bagatellisera den ideologiska sidan
            av denna typ av våldsbrott.
          </note>
          <note>
            Fru talman! Vad håller på att hända i Sverige?
          </note>
          <note>
            Kan sadismen och ondskan vinna terräng bland unga människor?
            Jag känner djup oro för den utveckling som kan komma att hota
            den dagliga gemenskapen och de harmoniska relationerna i vårt
            land. Regering och riksdag behöver enligt min mening titta närmare
            på utvecklingen.
          </note>
          <note>
            Det är viktigt att det politiska Sverige ställer sig i spetsen
            i kampen mot rörelser som har som mål att undergräva demokratin.
            När en ideologi som hyllar våldet som konfliktlösare vinner anhängare,
            kommer också så småningom konsekvenserna. I nazistisk ideologi
            ses våldet som en renande process för utövaren, och offret är
            en svag människa som bara får det hon förtjänar. Bara de starka
            skall överleva.
          </note>
          <note>
            Fru talman! Den 20 september 1995 presenterade
          </note>
          <note>
            Socialstyrelsen en rapport där man bl.a. konstaterar att socialbidragsberoendet
            ökar bland invandrare och flyktingar medan det minskar för svenskarna.
            Rapporten pekar på att massarbetslösheten bland invandrare är
            den huvudsakliga orsaken till att många invandrare tvingas att
            leva på socialbidrag. Vidare konstaterar rapporten att det finns
            systemfel. Socialbidraget har omvandlats från samhällets "yttersta
            skyddsnät åt människor i tillfällig kris" till "permanent försörjningsalternativ
            åt grupper som både kan och vill arbeta". Vidare efterlyser rapporten
            "nya, kraftfulla åtgärder och snabbare genomförande av redan fattade
            beslut". Rapporten menar också att samhället måste ta
          </note>
          <note>
            "till krafttag mot den diskriminering och i vissa fall till och
            med rasism" som förekommer på arbetsmarknaden.
          </note>
          <note>
            Fru talman! Jag är inte förvånad över rapportens siffror. Det
            är väl känt att den svenska arbetsmarknaden i dag utesluter människor
            med invandrarbakgrund. Medan mångfalden finns på landets gator,
            torg och i bostadsområden i form av människor vars utseende avviker,
            utvecklas arbetsmarknaden till något slags reservat för den välutbildade
            medelklassen. Den svenska arbetsmarknaden skulle kunna börja fundera
            om det inte är dags att använda sig av den kunskap och det språk
            som väldigt många invandrare har för att utveckla sina egna affärer
            i Sverige och utomlands.
          </note>
          <note>
            Fru talman! Det behövs nya idéer och strukturförändringar samt
            en "upp-och-ner-strategi" för att bekämpa arbetslösheten och bidragsberoendet
            bland invandrare. Det är angeläget att frigöra människors egna
            idéer och skaparkraft. Det förutsätter att man låter invandrare
            vara subjekt och inte objekt i arbetsmarknadspolitiken. En viktig
            premiss är att samhället uppmuntrar till att hitta egna lösningar,
            vilket skulle resultera i ökat ansvarstagande och initiativtagande.
          </note>
          <note>
            Motsatsen skulle leda till passivisering och handlingsförlamning.
          </note>
          <note>
            Fru talman! Jag tror att det politiska Sverige kan mycket bättre
            än vad man hittills visat bekämpa arbetslösheten och socialbidragsberoendet
            bland invandrargrupperna. Sverige kan bli det första land i
          </note>
          <note>
            Europa som bryter utvecklingen mot ett två tredjedelssamhälle,
            marginalisering och diskriminering på arbetsmarknaden.
          </note>
          <note>
            Fru talman! Låt mig avsluta med att citera Martin
          </note>
          <note>
            Luther Kings ord: "Det största sveket är att inte göra någonting
            alls."
          </note>
          <note>
            Kulturpolitik
          </note>
          <note>
            Anf. 143 ELISABETH FLEETWOOD (m)
          </note>
          <note>
            Fru talman! För drygt en månad sedan överlämnades Kulturutredningen
            efter två och ett halvt års arbete till kulturminister Margot
            Wallström. Utredningen bär namnet Kulturpolitikens inriktning.
          </note>
          <note>
            Utredningen tillsattes i februari 1993 av dåvarande kulturminister
            Birgit Friggebo. Sedan den nytillträdda socialdemokratiska regeringen
            bytt ut ordförande Ingemar Mundebo mot landshövding Gerd
          </note>
          <note>
            Engman fick Kulturutredningen sig tilläggsdirektiv förelagda.
            Efter att vid ett par tillfällen ha bett om uppskov skedde så
            överlämnandet i september i år.
          </note>
          <note>
            Fru talman! Ett par ord om direktiven. Kulturutredningen skulle
            utvärdera 1974 års kulturpolitiska mål, analysera kulturella utvecklingsmöjligheter
            och eventuellt lämna förslag om förändrade mål, precisera statens
            ansvar för kulturpolitiken m.m. Men enligt direktiven bör överväganden
            göras med utgångspunkt från att nya offentliga åtaganden inom
            kulturpolitiken inte får leda till en budgetförsvagning.
          </note>
          <note>
            Den 24 mars 1994 fick samtliga kommittéer och särskilda utredare
            tilläggsdirektiv om att pröva offentliga åtaganden. Skälen till
            dessa direktiv är, enligt de direktiv som regeringen då gav, att
            den ekonomiska utvecklingen med stora underskott i de offentliga
            finanserna ändrat förutsättningarna för finansiering av offentlig
            verksamhet. Underskotten har medfört ett stort statligt lånebehov
            och en snabbt stigande statsskuld.
          </note>
          <note>
            Efter regeringsskiftet hösten 1994 gav den socialdemokratiska
            regeringen ytterligare tilläggsdirektiv.
          </note>
          <note>
            Dessa gällde i huvudsak jämlikhet och delaktighet i kulturlivet,
            folkbildningen och folkrörelserna, barnen och ungdomen, konstnärernas
            villkor, massmediernas inverkan, kulturarvet och det svenska språket
            samt den fysiska miljön. Vidare skulle kommittén lämna förslag
            till en bibliotekslag.
          </note>
          <note>
            Utredningen är nu ute på remiss, och svaren skall vara departementet
            till handa i december. För att vara ärlig och saklig måste jag
            säga att mottagandet av utredningen från Kultursveriges sida varit
            delvis ljumt, delvis avvisande - om än på vissa punkter positivt.
          </note>
          <note>
            Vad beträffar de kulturpolitiska målen från 1974
          </note>
          <note>
            har en enig utredning decimerat dessa till fem. Portalmeningen
            lyder som följer: Kulturen ger människan glädje, insikter, många
            uttrycksmöjligheter och ett rikare liv.
          </note>
          <note>
            De fem mål som således föreslås gäller följande:
          </note>
          <note>
            att värna yttrandefriheten och ge reella yttrandemöjligheter,
            att verka för delaktighet och stimulera eget skapande, att främja
            konstnärlig och kulturell förnyelse och kvalitet, att ta ansvar
            för kulturarven och främja ett positivt bruk av dem samt att ge
            kulturen förutsättningar att vara en dynamisk, utmanande och obunden
            kraft i samhället.
          </note>
          <note>
            Fru talman! Eftersom bara sex minuters taletid står till förfogande
            vill jag nu övergå till de förslag i Kulturutredningen där vi
            moderater reserverat oss eller lagt särskilda yttranden - i en
            del fall tillsammans med några av de övriga partierna.
          </note>
          <note>
            Reservation nr 1 gäller ökade resurser till kulturen. Mot den
            bakgrunden och mot bakgrund av de direktiv som jag förut anmält
            här anser vi att majoritetens förslag stämmer illa överens med
            de krav på återhållsamhet som vi dock ålades av såväl den borgerliga
            som den socialdemokratiska regeringen. Det har också blivit på
            det sättet att vi ålägger landsting och kommuner nya åtaganden,
            nya utgifter, vilket vi också vill protestera mot.
          </note>
          <note>
            Reservation nr 2 gäller folkbildningens uppgifter.
          </note>
          <note>
            Kommitténs majoritet förordar ökade satsningar på en rad områden
            för folkbildningen. I våra diskussioner har vi konstaterat att
            den här typen av insatser ligger mycket nära de uppgifter som
            folkbildningen redan har. Vi tycker att det vore naturligt att
            folkbildningen här skulle ha ålagts att mera inom ramarna försöka
            förändra och kanske t.o.m. effektivisera sin verksamhet.
          </note>
          <note>
            Reservation nr 3 gäller förslaget om en bibliotekslag. Det är
            således gemensamt med de övriga tre partierna. Jag vill också
            här påpeka att Kommunförbundets representant i utredningen är
            av samma uppfattning som vi.
          </note>
          <note>
            Vi moderater anser liksom övriga reservanter att det finns en
            risk för att det blir en minimilag. När kommunerna får ont om
            pengar - vi vet att de flesta kommuner har det i dag - och det
            blir en lag om att det skall finnas ett bibliotek i varje kommun,
            vad kan då inte ske om det finns flera? Man säger: Ja, men vi
            uppfyller lagen ändå. Vi kan dra in på något filialbibliotek.
          </note>
          <note>
            Vi tycker att det är olyckligt. Förslaget strider, enligt vårt
            sätt att se på detta, mot principen om kommunal självstyrelse.
            Detta har åvilat kommunerna. Det finns ett väl utbildat folkbiblioteksnät
            i Sverige. Vi tycker att det är onödigt att här, skulle jag vilja
            säga, tafsa på kommunernas självstyrelserätt. Likaså ingriper
            vi här i kommunernas ekonomiska handlingsfrihet.
          </note>
          <note>
            Anf. 144 MARIANNE ANDERSSON (c)
          </note>
          <note>
            Fru talman! För att vinna tid vill jag först bara säga att jag
            instämmer i det som Elisabeth Fleetwood sade om en bibliotekslag.
          </note>
          <note>
            Så här på tröskeln till ett nytt sekel och ett nytt årtusende
            i en tid av allt snabbare förändringar och delvis nya framtidsproblem
            framstår ett levande kulturliv som allt viktigare. Internationalisering
            och invandring gör att vi får allt större inflytande utifrån.
          </note>
          <note>
            Ofta görs kopplingen demokrati-fred. Jag vill vidga detta till
            att koppla samman kultur, kretslopp, demokrati och fred. Inget
            är möjligt utan de andra.
          </note>
          <note>
            En av kulturpolitikens uppgifter är att få det mångkulturella
            samhälle som vi redan har att fungera, till ömsesidig nytta. En
            annan uppgift är att stimulera människors fria tänkande och skaparkraft.
            En tredje uppgift är att vårda och förmedla vårt kulturarv till
            barn och unga liksom till de nya svenskarna, samtidigt som vi
            tar emot deras. Kulturarvet är inget statiskt, utan det tillförs
            ständigt nya ingredienser. I en skapande, utmanande och kreativ
            miljö frigörs idéer som har betydelse för hela samhället, inte
            minst för näringslivet och jobben. Utan fantasi och kreativitet
            får vi inte de nya uppfinningar som med framgång kan föra Sverige
            in i nästa århundrade. Det är glädjande att allt fler inser detta.
          </note>
          <note>
            Kulturens betydelse för samhällsutvecklingen och för människors
            välbefinnande speglas i Kulturutredningens betänkande. Jag vill
            ge en eloge till er som har jobbat i Kulturutredningen. Jag tycker
            att ni har gjort ett bra jobb.
          </note>
          <note>
            Det är angeläget att arbetet inför proposition och riksdagsbeslut
            blir konstruktivt, att de goda förslag som finns där tas till
            vara, att debatten förs med positiva förtecken och att fler engageras
            i ett aktivt kulturarbete. Det vore olyckligt om debatten skulle
            fokuseras på en strid mellan Stockholm och resten av Sverige.
            Utgångspunkten måste vara att alla, oavsett var i landet man bor,
            skall ha tillgång till ett levande kulturliv och att kostnaderna
            fördelas någorlunda rättvist.
          </note>
          <note>
            Kulturen är viktig också som en lokaliseringsfaktor - därav förslaget
            om vissa omprioriteringar och förstärkningar av den lokala och
            regionala kulturen.
          </note>
          <note>
            Insikten om kulturens betydelse gör också att möjligheterna att
            finna nya finansieringslösningar ökar, t.ex.
          </note>
          <note>
            genom näringslivets engagemang i olika kulturprojekt.
          </note>
          <note>
            I den många gånger hårda värld som barn och ungdomar växer upp
            i kan kultur och skapande verksamhet vara som en livförsäkring.
            Kulturen kan bli ett verktyg för att skapa trygghet - ett verktyg
            för att stärka självförtroendet och självkänslan, ja, helt enkelt
            för att stärka identiteten och få den unge att känna att man är
            någon, att man är delaktig och kan ta ansvar. Bristen på identitet
            och självkänsla är med säkerhet orsaken till många av de våldsyttringar
            som vi numera ständigt möts av. Historielösheten är en annan.
            Organisationer med rasistiska förtecken bygger ofta sin ideologi
            på en felaktig historisk bild.
          </note>
          <note>
            Med kulturens hjälp kan man i stället på ett konstruktivt sätt
            kanalisera den kraft som finns inom alla barn och ungdomar. Eftersom
            kultur omfattar så många områden är det möjligt att fånga upp
            de allra flesta i olika verksamheter - allt från musik, dans,
            film och teater till handens arbete i form av t.ex. måleri eller
            slöjd.
          </note>
          <note>
            Därför är det helt nödvändigt att prioritera barnoch ungdomskulturen
            - i skolor och på fritid. I vår kulturmotion från i våras inriktade
            vi oss starkt på detta och lade fram en rad förslag för att stärka
            barnoch ungdomskulturen. Dessa innebär att vuxna faktiskt måste
            avstå en del av institutionernas verksamhet till förmån för barn
            och ungdomar.
          </note>
          <note>
            Det är glädjande att Kulturutredningen tar fasta på detta och
            bl.a. föreslår att en stor del av de 150 miljoner kronor som Allmänna
            arvsfonden delar ut skall användas till kultur bland barn och
            ungdomar. Det är angeläget att alla som arbetar med kultur nu
            i ökad omfattning anstränger sig att skapa projekt och verksamhet
            av hög kvalitet för just barn och ungdomar.
          </note>
          <note>
            Fru talman! Kulturutredningens direktiv innebar att inga nya
            resurser skulle tillskjutas kulturområdet.
          </note>
          <note>
            Med tanke på de stora behov som finns ställer detta krav på omprioriteringar
            och nya finansieringsvägar, det ställer krav på engagemang och
            uppfinningsrikedom hos organisationer, folkbildning, företag och
            enskilda på alla nivåer. Stiftelsen framtidens kultur har här
            också en viktig funktion att fylla. Det är bra att utredningen
            är enig om det.
          </note>
          <note>
            Däremot har jag svårt att förstå att majoriteten i utredningen
            vill begränsa utdelningen till enbart avkastningen av kapitalet.
            Antalet bra ansökningar är mångdubbelt större än vad utdelningen
            räcker till. Det är nu som behoven är stora, det är nu vi måste
            begränsa utanförskap och våld i samhället, det är nu vi måste
            få vårt mångkulturella samhälle att fungera. Det är nu, inom de
            närmaste tio åren, som vi behöver förstärka den kulturella basen.
            Då bör vi under denna tid även kunna använda oss av kapitalet.
          </note>
          <note>
            Kulturen har också stor betydelse för att minska arbetslösheten.
            Alla de kulturarbetare som engageras över hela landet ger betydande
            sysselsättning och inkomster, plus alla kringaktiviteter som detta
            för med sig. Inte minst kultur- och miljöturismen ger många jobb,
            och där finns betydande tillväxtmöjligheter. Den nya turistdelegationen
            och det nya marknadsföringsbolaget samt alla som arbetar lokalt
            med turismen har en stor utmaning att öka turismen i Sverige och
            att knyta kultur, miljö och turism tätare samman.
          </note>
          <note>
            Fru talman! Till slut vill jag bara nämna de stora kulturmanifestationer
            som vi står inför, den stora utställningen 1997 och Stockholm
            som kulturhuvudstad 1998. Det är viktigt att det blir som man
            har sagt, en spegling av kulturen i hela landet, en stor manifestation.
            Jag tror att det är viktigt som en symbol. Men vi skall inte glömma
            att det viktigaste av allt är vardagskulturen, den som finns ute
            i skolor och på daghem, i organisationer och på bibiliotek överallt
            i hela landet.
          </note>
          <note>
            Anf. 145 CARL-JOHAN WILSON (fp)
          </note>
          <note>
            Värderade talman! I den här debatten skall jag aktualisera enbart
            ett enda område av svenskt kulturliv. Det gäller den regionala
            musikverksamheten.
          </note>
          <note>
            Vi vet att så gott som alla kommunala musikskolor sedan flera
            år har stora ekonomiska problem. De flesta inser att ur de kommunala
            musikskolorna rekryteras många av de ungdomar som sedan fortsätter
            med musikstudier för att bli bärare av den musikkulturtradition
            som vi är så stolta över. En minskning av musikskoleverksamheten
            kan utarma en viktig del av grunden för svenskt musikliv.
          </note>
          <note>
            På ett område inom musiklivet har resurserna dock glädjande nog
            hittills kunnat bibehållas på ett ganska gott sätt. Det gäller
            de regionala orkestrarna och den verksamhet som bedrivs inom Länsmusiken
            runt om i landet.
          </note>
          <note>
            Ensembler som bildats med de resurserna har blivit föredöme för
            många ungdomar och andra amatörmusiker som kommit i deras väg.
            Med idérik verksamhet och mängder av olika ensembeltyper har de
            institutionerna blivit en enorm tillgång i musiklivet.
          </note>
          <note>
            Konserter i olika besättningar, för alla åldrar, stödverksamhet
            i amatörensembler av olika slag, samarbetsprojekt med körer, dansare,
            fotografer, konstnärer, föreningar, företag, uppsökande verksamhet
            på institutioner och i skolor. Fantasirikedomen är mycket stor.
            Jag uppfattar de regionala orkestrarnas och länsmusikorganisationernas
            verksamhet som en musikalisk folkbildningsinsats av stora mått.
          </note>
          <note>
            De ensembler som har möjlighet till fast anställda yrkesmusiker
            har givetvis organiserat dem i professionella ensembler. Men musikerna
            har också i stor utsträckning utnyttjats som grund i ensembler
            tillsammans med fritidsmusiker.
          </note>
          <note>
            Verksamheten har också kunnat ge arbetstillfällen för frilansande
            musiker på ett sätt som knappast hade kunnat ske om motsvarande
            stöd från stat, landsting och kommun hade gått direkt till sådan
            s.k. fri verksamhet.
          </note>
          <note>
            Huvudskälet till att jag aktualiserar den här musikverksamheten
            i denna debatt är att verksamheten är hotad. Det med stor spänning
            emotsedda betänkandet från Kulturutredningen har kommit. I det
            betänkandet framförs förslag som om de skulle genomföras skulle
            få förödande effekt för en stor del av den regionala musikverksamheten.
          </note>
          <note>
            Kulturutredningen föreslår att statens stöd till respektive länsmusik
            i framtiden bör motsvara halva värdet av det stöd som utgår nu.
            Utredningen föreslår märkligt nog att en del av de pengar som
            staten därmed skulle spara skall användas för viss musikverksamhet
            av det slag som länsmusiken och de regionala orkestrarna redan
            bedriver.
          </note>
          <note>
            Jag vet att Kulturutredningen har lagt ner ett jättejobb. Den
            del av betänkandet som gäller länsmusiken och de regionala orkestrarna
            hör dock enligt min uppfattning inte till utredningens lyckade
            delar.
          </note>
          <note>
            Värderade talman! Än så länge är det enbart en utredning som
            redovisar sina idéer. Kulturutredningens synpunkter förväntas
            dock ligga till grund för regeringens förslag på kulturområdet.
            Därför känns det riktigt att omgående nämna åtminstone något som
            regeringen inte kan vara säker på att få allmänt stöd för, för
            den händelse det skulle överföras till en proposition. Därför
            aktualiserade jag i denna debatt den enastående folkbildningsroll
            som länsmusiken och de regionala orkestrarna har.
          </note>
          <note>
            Anf. 146 CHARLOTTA L
          </note>
          <note>
            BJÄLKEBRING (v)
          </note>
          <note>
            Fru talman! Vi får inte glömma att från grottmålning till dagens
            multimedia finns det en obruten kedja av kulturyttringar. Det
            här är en ständig process som länk för länk för ihop vår historia
            och vår kultur. För att rätt förvalta och vårda den här arvskedjan
            måste vi ha en generös och genomtänkt kulturpolitik. Därför måste
            vi göra allt för att levandegöra kulturdebatten, som i sin tur
            ger livskraft åt den demokratiska processen.
          </note>
          <note>
            Den 4 april i år sade jag i den här talarstolen att mycket av
            den kulturpolitiska debatten har slösats bort. Det har blivit
            så på grund av att den kulturpolitiska utredningen har lagt locket
            på. Alla gick vi då i väntans tider. Vi väntade på en utvärdering
            av 74 års kulturpolitik, som för övrigt med sina åtta målformuleringar
            är gångbar än i dag, skulle jag vilja säga.
          </note>
          <note>
            Vad var det som kom? Delvis har Elisabeth Fleetwood redogjort
            för det och för sin inställning till utredningen.
          </note>
          <note>
            Målen har bantats till fem. Det innebär att tre mål har tagits
            bort. De är målet att motverka kommersialismens skadeverkningar,
            målet att kulturpolitiken i ökad utsträckning skall utformas med
            hänsyn till eftersatta gruppers behov och målet att främja det
            internationella kulturutbytet.
          </note>
          <note>
            Man kan undra varför. Våldet är större än någonsin, och det finns
            en stark opinion för att stävja detta.
          </note>
          <note>
            Klasskillnaderna ökar, och det internationella arbetet är viktigare
            än någonsin. Att ta bort de här målformuleringarna ser jag som
            en uppluckring av det offentliga ansvaret för människans väl.
            Elisabeth Fleetwood,
          </note>
          <note>
            Åke Gustavsson och Ewa Larsson, som också skall debattera den
            här frågan i dag, kanske kan redogöra för hur ni har tänkt just
            angående de här målen.
          </note>
          <note>
            Kan det eventuellt innebära ett smalare public service-uppdrag
            och fler kommersiella radio- och TV-
          </note>
          <note>
            kanaler? Kan de statliga institutionerna, som Operan och Dramaten,
            i en framtid kanske delvis finansieras via reklamintäkter?
          </note>
          <note>
            Innebär det här att ett systemskifte är på gång även inom kulturpolitiken,
            likt det som nu genomförs inom socialförsäkringarna? Det har inneburit
            att den offentliga finansieringen har minskat och de privata försäkringarna
            på de här områdena ökat.
          </note>
          <note>
            Kan detta vidare leda till växande skillnader mellan samhällsklasserna,
            som i sin tur hämmar det offentliga samtalet, och till att demokratiska
            värden som förståelse och respekt för varandra går förlorade?
          </note>
          <note>
            Herr talman! Nu tror jag egentligen inte att en majoritet av
            Kulturutredningens ledamöter vill ha en ökad kommersialisering.
            Men trots deras vilja och vision, som de delar med mig och Vänsterpartiet,
            är den ekonomiska verkligheten i våra kommuner och landsting så
            ansträngd att det inte finns utrymme för att satsa mer pengar
            på kultur. Därför är risken stor att den kulturpolitiska utredningen
            bara blir en pappersprodukt.
          </note>
          <note>
            Den kulturpolitiska utredningens goda förslag på ökad decentralisering
            av de statliga kulturpengarna innebär ökad regional finansiering.
            Detta i sin tur leder till ökat demokratiskt inflytande, under
            förutsättning att det finns pengar i våra kommuner och landsting.
            Om det inte finns pengar öppnas en ny marknad för kapitalet, vilket
            i sin tur leder till minskat folkligt inflytande.
          </note>
          <note>
            Ändock finns i Kulturutredningen en positiv människosyn. Trots
            detta har debatten delvis hoppat i galen tunna, just på grund
            av kommunernas och landstingens dåliga ekonomi.
          </note>
          <note>
            Aftonbladet bojkottar allt vad kulturutredning och
          </note>
          <note>
            Margot Wallström heter. I en DN-intervju rasar kulturborgarrådet
            i Stockholm Tjia Torpe över att de statliga medlen skall omfördelas
            från Operan och
          </note>
          <note>
            Dramaten i Stockholm till landsbygden. Vi vägrar att betala,
            säger hon.
          </note>
          <note>
            Risken är att vi hamnar i en negativ spiral, där de regionala
            kultursatsningarna ställs mot nedskärningar inom sjukvård, skola
            och barnomsorg eller där vi ställs inför faktum att ökat kommersiellt
            inflytande är enda möjligheten för att ha verksamheten kvar.
          </note>
          <note>
            I stället måste vi nu inrikta oss på det goda i Kulturutredningen,
            förslag som innebär att alla ges möjlighet till eget skapande.
            För mig är det självklart att det skall ges till alla oavsett
            tjockleken på plånboken.
          </note>
          <note>
            Detta ger i sin tur människan inflytande i samhällsdebatten.
            Vi kan i och med detta göra likhetstecken med en ökad demokratisering.
          </note>
          <note>
            Kulturutredningen bygger på en tilltro till kommuner och landsting,
            att de skall odla de demokratiska värdena samtidigt som de värnar
            kvalitet och rikt kulturutbud. Jag delar utredningens positiva
            människosyn på livslust och glädje i eget skapande. Men jag är
            allvarligt oroad över att kommunernas ekonomi inte kommer att
            inrymma de omprioriteringar som utredningen förutsätter.
          </note>
          <note>
            Vänsterpartiet är därför berett att öka kommunernas resurser.
            Frågan är: Är Socialdemokraterna det, eller kan vi på annat något
            sätt få majoritet för det i kammaren?
          </note>
          <note>
            Anf. 147 ELISABETH FLEETWOOD (m)
          </note>
          <note>
            replik
          </note>
          <note>
            Herr talman! Jag är inte riktigt säker på vilka av alla frågor
            som riktades till mig respektive till Ewa
          </note>
          <note>
            Larsson som kommer att tala senare. Jag hinner ändå bara ett
            par på två minuter.
          </note>
          <note>
            När det gäller public service-uppdraget inom massmedierna har
            vi den uppfattningen att public service-utbudet måste vara av
            mycket hög kvalitet. De smala programmen måste det finnas plats
            för. Det kan de reklamfinansierade kanalerna ofta inte ta hand
            om, utan här gäller public service, och det slår vi vakt om.
          </note>
          <note>
            Men för att få en riktigt hög kvalitet och för att få ekonomiska
            resurser för att fullfölja detta är vi beredda på en koncentration
            av public service-uppdraget -
          </note>
          <note>
            färre kanaler än i dag. Vad man kommer fram till får vi se. Vi
            har ju Radio- och TV-utredningen.
          </note>
          <note>
            När det gäller den geografiska balansen, Operan och Dramaten
            måste jag säga att vi har en fin opera i
          </note>
          <note>
            Stockholm, en mycket fin opera i Göteborg, en enorm succé för
            Kristina i Duvemåla i Malmö och Medea i
          </note>
          <note>
            Stockholm. Vi har ett väldigt fint kulturutbud i Sverige, såvitt
            jag kan se. Men vad som gör mig litet orolig är en viss Stockholmsfientlighet
            som jag som stockholmare tycker mig märka på olika håll. Vi finner
            inte att ett dynamiskt kulturliv ute i landet skulle stå i motsatsförhållande
            till Stockholm. Tvärtom tycker vi att Stockholm i så fall såsom
            huvudstad skulle fungera som en motor för den kultur som vi vill
            ha i hela landet.
          </note>
          <note>
            Stockholms uppgift är således inte att konkurrera.
          </note>
          <note>
            Stockholms uppgift är att vara en del av Sverige och se till
            att det kulturutbud som vi har här i största möjliga mån också
            kan presenteras i andra delar av landet, vilket naturligtvis inte
            går till hundra procent.
          </note>
          <note>
            Anf. 148 EWA LARSSON (mp)
          </note>
          <note>
            Herr talman! Kära lyssnare och tittare! I mitt anförande har
            jag för avsikt att ta upp några punkter i
          </note>
          <note>
            Kulturutredningen som jag tycker är bra, några punkter som jag
            tycker kunde ha gjorts bättre och punkter där jag inte alls delar
            utredningens slutsats. Eftersom det sistnämnda är allvarligast
            och avgörande börjar jag med det.
          </note>
          <note>
            Först vill jag betona att jag helt ställer mig bakom de mål som
            Kulturutredningen formulerat för kulturpolitiken. De frågor som
            Charlotta Bjälkebring ställde till mig är berättigade, och jag
            svarar gärna på dem efter mitt anförande i en replik.
          </note>
          <note>
            Målen för kulturpolitiken är en sak, men jag och
          </note>
          <note>
            Miljöpartiet ställer oss inte bakom hur dessa mål skall kunna
            förverkligas med den låga ambitionsnivån för vad kulturen får
            kosta. Tyvärr deltar inte kulturministern i dagens debatt och
            inte heller kulturutskottets ordförande, så jag vet inte vem som
            i det regeringsbärande partiet deltar i den här debatten. Det
            gör mig litet upprörd. Vem företräder regeringen? När kulturministern
            inför 1994 års budgetbehandling talade om att kulturen fick stå
            över ett kast för att sedan komma igen när Kulturutredningen var
            klar, tog hon udden av den kritiska debatten om sparbetingen på
            kultur och Sveriges Radio och Television och Utbildningsradion.
            Vem ville inte se att Sveriges ekonomi är i balans? Om barnfamiljerna
            skulle betala måste väl kulturen också betala.
          </note>
          <note>
            Miljöpartiet sade redan då väldigt bestämt - jag vet att det
            var flera som sade så - att vi inte ansåg att alla grupper eller
            verksamheter i Sverige solidariskt skulle vara med och rädda landet.
            Trots det föreslog vi ett större sparbeting än regeringen. Den
            enkla förklaringen är att vi definierar ordet solidariskt på ett
            annorlunda sätt.
          </note>
          <note>
            Kulturutredningen utgår från ett nollsummespel, där omfördelning
            av pengar utgör en ledstjärna. Bl.a.
          </note>
          <note>
            förväntas Stockholmsregionen betala för de nationella uppdragen
            och med det finansiera mer projektinriktad verksamhet. I skrivningarna
            byggs en tidigare och, som jag betraktar det, förlegad motsättning
            in. Genom att spela ut Stockholm så hårt mot andra regioner riskerar
            ett gammalt samhällskontrakt att smulas sönder. Kontraktet innebär
            att huvudstaden, i egenskap av ekonomisk och kulturell motor i
            nationen Sverige, gör ekonomiska vinster som sedan fördelas ut
            till hela landet. Stockholm är den stora nettobetalaren till statskassan.
            Vi betalar alltså mer än vad vi får tillbaka. Som belöning får
            vi vara värd för en rad nationella kulturinstitutioner, vilket
            anses vara en del av huvudstadsfunktionen. Det finns kanske de
            som anser att själva huvudstadsbegreppet spelat ut sin roll, men
            då är det den diskussionen som vi skall föra. Jag hoppas innerligt
            att Mälardalsregionen även fortsättningsvis, solidariskt, ställer
            upp på kommunal ekonomisk utjämning.
          </note>
          <note>
            Jag vet att en del politiker och samhällsdebattörer i dag ifrågasätter
            Sverige som nation, som anser att gränser inte längre spelar någon
            roll. Valet till EU-
          </note>
          <note>
            parlamentet visade, med förkrossande tydlighet, att de som tycker
            så inte lever i samma verklighet som svenska folket. Några partier
            sade t.o.m. på valnatten att de önskade sig ett nytt folk. Vi
            får väl önska dem lycka till.
          </note>
          <note>
            Jag och Miljöpartiet anser, precis tvärtemot vad regeringen anser,
            att den svåra ekonomiska situation vi har, med ett budgetunderskott
            i världsklass, gör att vi behöver satsa extra mycket på kultur
            över hela landet.
          </note>
          <note>
            Ett rikt aktivt kulturliv ger den nationella identiteten självrespekt
            och ökar därmed möjligheterna till en positiv och mångkulturell
            utveckling. Det är nödvändigt för att människor skall finna kraft
            att renovera, vidareutveckla och förnya vårt land kulturellt,
            ekologiskt och ekonomiskt. Ett av utredningens fem mål är just
            att ge kulturen förutsättningar att vara en dynamisk utmanande
            och obunden kraft i samhället.
          </note>
          <note>
            En annan avgörande fråga som har diskuterats länge och där förväntningarna
            på Kulturutredningens förslag har varit stora är konstnärernas
            ekonomiska situation. Också där väljer Miljöpartiet en annan väg
            att nå målet. Vi har valt att förorda ett mera generellt inriktat
            konstnärsstöd, vilket vi tror främjar konstnärlig och kulturell
            förnyelse och kvalitet.
          </note>
          <note>
            Välkommen, Åke Gustavsson!
          </note>
          <note>
            Ett annat av de fem kulturpolitiska målen är alltså att främja
            konstnärlig och kulturell förnyelse och kvalitet. I stället vill
            regeringen fortsätta på redan inslagen väg med livstidsstipendier
            fast till flera än i dag. Eftersom konstnärligt skapande utgår
            från en subjektiv känsla går det självfallet inte att uppställa
            några enkla generella krav på hur man vid den individuella prövningen
            skall fördela stipendier eller konstnärstillägg. Men jag anser
            att risken är överhängande för att det system som vi har i dag
            gynnar konstformer med mer akademikertradition och missgynnar
            andra former av skapande och konstupplevelser.
          </note>
          <note>
            Jag tycker också att utredningen skulle ha vågat att ta upp upphovsrättsfrågor.
            Det är väldigt bra att utredningen har behandlat arkitektur, att
            det nu ingår i svensk kulturpolitik att vi påverkas av den miljö,
            den skönhet och den fulhet som vi har runt omkring oss samt att
            samhällsbygget visar på vår kulturella utveckling.
          </note>
          <note>
            Anf. 149 CHARLOTTA L
          </note>
          <note>
            BJÄLKEBRING (v) replik
          </note>
          <note>
            Herr talman! Jag vill fråga Ewa Larsson hur Miljöpartiet definierar
            solidaritet, eftersom hon påpekade att ni hade en annan syn än
            vad Kulturutredningen hade.
          </note>
          <note>
            Sedan vill jag kommentera detta med att nationalscenerna kanske
            delvis har spelat ut sin roll. Jag tycker att de delvis har gjort
            det. I och med Operan i Göteborg, musikteatern i Malmö och Norrlandsoperan
            har nog Stockholmsoperan och Dramaten delvis spelat ut sin roll.
            Därmed har kanske Kulturutredningen kommit mer i fas med den verklighet
            som nu råder.
          </note>
          <note>
            Trots detta vill jag inte säga att vi inte skall ha någon nationalscen.
            Givetvis skall våra nationalscener finnas kvar.
          </note>
          <note>
            Anf. 150 EWA LARSSON (mp) replik
          </note>
          <note>
            Herr talman! Med solidaritet menar vi i Miljöpartiet att Charlotta
            L Bjälkebring och jag med en riksdagsledamotslön på 26 500 kr
            kan betala mer för att hjälpa upp ett samhälle i ekonomisk obalans
            än den som har en månadslön på 11 000 kr. Så definierar vi solidaritet.
          </note>
          <note>
            Charlotta Bjälkebring frågade mig om utredningen var i fas med
            tidsandan genom att det har byggts flera operor i Sverige. Charlotte
            Bjälkebring menar alltså att Operan i Stockholm skall läggas ner
            och att vi inte behöver någon nationalscen? Eller vad menar hon?
          </note>
          <note>
            Menar hon att invånarna i Botkyrka, Rinkeby och i
          </note>
          <note>
            Stockholms stad skall betala för att de är födda i en stad och
            inte själva har valt att få en opera? Skall de, och inte staten,
            via sin kommunalskatt betala för nationalscenen? Är det så Charlotta
            Bjälkebring menar?
          </note>
          <note>
            Anf. 151 CHARLOTTA L
          </note>
          <note>
            BJÄLKEBRING (v) replik
          </note>
          <note>
            Herr talman! Givetvis skall vi inte lägga ner de statliga institutionerna
            i Stockholm. Men om man ser på det som Kulturutredningen har kommit
            fram till angående rättviseaspekten lägger Stockholms stad och
          </note>
          <note>
            Stockholms landsting ner förhållandevis mindre pengar av kommunalskatten
            på kulturen. Då är nog det som Kulturutredningen har kommit fram
            till rätt så riktigt. Det anser åtminstone jag.
          </note>
          <note>
            Anf. 152 EWA LARSSON (mp) replik
          </note>
          <note>
            Herr talman! Det är rätt att Stockholmsregionen lägger ner mindre
            pengar på kultur än en del andra regioner. Jag delar helt Charlotta
            L Bjälkebrings uppfattning att det inte skall vara så. Nu har
            utredningen valt att ta fram 1992 års siffror. I dag betalar man
            väsentligt mera än vad man gjorde då. Men det är ändå inte tillräckligt.
            Så det är en helt rimlig uppfattning.
          </note>
          <note>
            Fortfarande kvarstår frågan: Är det skattebetalarna i Rinkeby,
            i Salem, i Botkyrka som skall betala för
          </note>
          <note>
            Stockholmsoperan? Är det närmare för dessa invånare till Operan
            än vad det är för den som t.ex. bor i Östersund? Det finns någonting
            som heter sociala barriärer.
          </note>
          <note>
            Det är kanske precis lika långt till Operan för den som bor i
            Salem som det är för den som bor i Östersund.
          </note>
          <note>
            Det handlar om vilken utbildningsnivå som man har.
          </note>
          <note>
            Utredningen tar ju fasta på att väldigt många i storstaden är
            välutbildade. Det är kanske detta som är variabeln.
          </note>
          <note>
            Anf. 153 MARIANNE ANDERSSON (c)
          </note>
          <note>
            replik
          </note>
          <note>
            Herr talman! Egentligen skall man väl inte fortsätta debatten
            om Stockholm.
          </note>
          <note>
            Jag håller med om att Stockholm fortfarande är och har varit
            en motor i svenskt kulturliv. Men samtidigt finns det oerhört
            mycket kultur ute i landet.
          </note>
          <note>
            Jag tycker att det är bra att Kulturutredningen har lagt fram
            ett förslag där man vill utjämna kostnaderna för de kulturförmåner
            som man har tillgång till.
          </note>
          <note>
            Stockholmarna skall kanske i ökad omfattning vara med och betala
            det fantastiska utbud som finns här.
          </note>
          <note>
            Det hör ju också till saken att det är många utifrån som åker
            till Stockholm för att gå på museer, Dramaten, Operan och annat
            som finns här, vilket i sin tur också genererar inkomster till
            staden. Det är svårt att exakt räkna plus och minus och se vad
            som är effekt av det ena eller andra. Jag är alldeles övertygad
            om att det som finns och som betalas med statliga medel också
            tillför Stockholm stad väldigt mycket inkomster. Men det är viktigt
            att det finns ett bra och levande kulturliv i hela landet och
            att det finansieras någorlunda rättvist.
          </note>
          <note>
            Anf. 154 EWA LARSSON (mp) replik
          </note>
          <note>
            Herr talman! Det ligger i själva huvudstadsfunktionen att kunna
            bjuda på en vacker huvudstad, att se till att den är ren och snygg,
            att bjuda på gratis vägar osv. och att kanske få litet intäkter.
            Men i det här fallet går intäkterna till det nationella museet,
            till den statliga nationella Operan eller Dramaten. Krogägarna
            kanske också får litet. Momsen på maten går då till statskassan.
            Det gynnar statskassan mycket att vi bjuder på den här fina staden,
            och det skall vi fortsätta med.
          </note>
          <note>
            Men vem tycker då Marianne Andersson att det är i Stockholms
            stad som via skattsedeln skall betala för
          </note>
          <note>
            Operan?
          </note>
          <note>
            Anf. 155 MARIANNE ANDERSSON (c)
          </note>
          <note>
            replik
          </note>
          <note>
            Herr talman! Det är väl ganska klart att det naturligtvis är
            alla som skall vara med och betala, om kostnaderna täcks via kommunalskatten.
          </note>
          <note>
            Jag vill säga ytterligare en sak till Ewa Larsson.
          </note>
          <note>
            Hon talade om sociala barriärer och förorter. Det är väl i förorterna
            som en stor del av kulturen är det viktigaste, bortsett från de
            stora scenerna och de stora evenemangen som utgör symboler för
            kulturlivet. Det är vardagskulturen, det som sker i organisationer
            och i föreningsliv, i skolor och på daghem som gör att människor
            kan ta till sig kulturen och bli delaktiga av den. Det är väl
            det allra viktigaste att arbeta med just i de områden som Ewa
            Larsson talade så mycket om.
          </note>
          <note>
            Anf. 156 EWA LARSSON (mp) replik
          </note>
          <note>
            Herr talman! Det tycker jag också. Jag hoppas att
          </note>
          <note>
            Stockholms stad ökar kulturbudgeten - vilket jag vet att man
            nu gör - så att hela staden kan få ett bättre kulturliv. Om man
            jämför min förort Skarpnäck med en medelstor svensk stad är Skarpnäck
            med 34 000
          </note>
          <note>
            invånare helt kulturellt utarmat. Så det finns ohyggligt stora
            hål att fylla i Stockholms stad.
          </note>
          <note>
            Jag vill bara påminna Marianne Andersson om att
          </note>
          <note>
            Stockholms stad redan betalar väldigt mycket till statskassan.
            Vi betalar mera än vad vi får tillbaka.
          </note>
          <note>
            Glöm inte det! Och det vill vi gärna göra, det bjuder vi på.
            Men kom inte och säg att invånarna via skattsedeln också skall
            betala för Operan. Jag tror inte att de vill göra det. Jag kan
            göra det, men jag tror inte att vi kan motivera stockholmarna
            att göra det. Det är den sociala barriären och inte den fysiska
            närheten som är avgörande för besöket. Per invånare betalar stockholmaren
            i dag 23 200 kr till statskassan.
          </note>
          <note>
            Anf. 157 ELISABETH FLEETWOOD (m)
          </note>
          <note>
            Herr talman! Jag begärde ordet när Ewa Larsson talade om detta
            med Mälardalen och kommunal skatteutjämning. Jag tycker att mitt
            svar även kan riktas till Charlotta Bjälkebring, även om det inte
            var avsikten.
          </note>
          <note>
            Kostnaderna för att bo i Stockholm blir allt högre.
          </note>
          <note>
            Jag tänker då framför allt på fastighetsskatten. Jag har här
            i min hand en redovisning för hur fastighetsskatten slår i olika
            delar av Sverige. De tio mest drabbade kommunerna ligger alla
            i Stockholms län. Det gäller enorma höjningar. Nu är det inte
            bara Stockholm som drabbas utan framför allt också skärgårdsområdena,
            där det ofta bor äldre människor - pensionärer som har amorterat
            färdigt sina hus och därför får både höjd förmögenhetsskatt och
            höjd fastighetsskatt. Jag tycker att detta är helt oefterrättligt.
          </note>
          <note>
            Man måste också se till att stockholmare har råd att bo kvar.
            Det finns många som har höga inkomster i
          </note>
          <note>
            Danderyd och Lidingö, och de klarar detta. Men flertalet har
            normala inkomster. På grund av att deras fastigheter ligger i
            en viss kommun i ett visst län råkar de ut för denna höjning.
            Därför får man vara mycket försiktig om kvaliteten skall kunna
            bibehållas i våra fastigheter såsom det är avsett. Annars blir
            det helt enkelt en minskning av värdet på det fastighetsbestånd
            som vi har i landet.
          </note>
          <note>
            Anf. 158 ÅKE GUSTAVSSON (s)
          </note>
          <note>
            Herr talman! Innan jag går in i den regionala debatten vill jag
            ändå lyfta fram några saker i Kulturutredningen som jag tycker
            är centrala.
          </note>
          <note>
            Det första är att under de mer än 20 år som nu gått sedan de
            tidigare kulturpolitiska målen fastställdes har det hänt ganska
            mycket. Inte minst har det hänt väldigt mycket inom medieområdet,
            vilket gör att vi i en förhoppningsvis medveten statlig kulturpolitik
            också lyfter in den utveckling som har skett på medieområdet.
            Det är det ena som är viktigt.
          </note>
          <note>
            Det andra som jag tror är centralt med tanke på den debatt som
            har förts runt om i landet under de senaste åren är vikten av
            att någon ställer sig upp och säger att kulturen faktiskt har
            ett egenvärde, att den är utvecklande, frigör människor och ger
            människorna ett rikare liv. Det är alltså det egenvärde som satsningar
            på kulturen ytterst alltid måste motiveras utifrån. Kulturen får
            inte reduceras till något slags hjälpgumma när det gäller regionalpolitik
            eller när det gäller utveckling av en kursverksamhet eller något
            annat, utan den skall stå på egna ben. Om den sedan, vilket den
            ofta gör, ger positiva effekter på andra områden så är det i och
            för sig bra. Men det är inte detta som ytterst skall motivera
            satsningar på kulturen.
          </note>
          <note>
            När det gäller Kulturutredningen är det framför allt tre områden
            som jag tycker är viktigt att lyfta fram. Det första är satsningen
            på barn och ungdom som tar sig uttryck i viljan att satsa på integrerad
            kulturverksamhet i skolan och satsningen på ungdom, inte minst
            när det gäller multimedieverkstäder. Jag tror att detta är en
            prioriterad verksamhet som är nödvändig om vi skall satsa på den
            unga generationen, och det skall vi.
          </note>
          <note>
            Det andra området handlar om konstnärernas arbetsvillkor. Nu
            är det dags att ge kulturarbetarna bättre möjligheter att försörja
            sig på sin verksamhet.
          </note>
          <note>
            Därför lägger Kulturutredningen fram ett antal förslag som bl.a.
            handlar om att vidga arbetsmarknaden och att ge dem ökade utbildningsmöjligheter.
            Vidare framläggs förslag för att de på ett bättre sätt skall kunna
            få avsättning för sina produkter.
          </note>
          <note>
            Nu skall det bli spännande att se hur remissinstanserna kommer
            att reagera på detta. Jag ser fram emot en viktig och livlig debatt
            i detta avseende.
          </note>
          <note>
            Det tredje området, som orsakat en del av den senaste debatten,
            handlar om kultur i hela landet. Den har naturligtvis en geografisk
            men också en social dimension. Den sociala dimensionen är ingen
            nyhet för någon av oss, nämligen att huvudsakligen lågutbildade,
            utslitna människor som bor i glesbygd tillhör lågkonsumenterna.
            Men de är med och betalar till kulturen. Högkonsument är den välutbildade
            urbaniserade människan i en storstadsmiljö.
          </note>
          <note>
            Kulturen har också en jämlikhets- och rättviseaspekt i den meningen
            att jag, oavsett var jag bor i landet, skall ha någorlunda hyggliga
            möjligheter att ta del av ett kulturutbud, och jag skall vara
            med och solidariskt betala till den.
          </note>
          <note>
            En skattebetalare i exempelvis Stockholm, som har tagits upp
            i debatten, satsar i genomsnitt 600 kronor på kulturen i Stockholmsområdet
            medan en malmöbo och en göteborgare satsar 1 200-1 300 kronor
            enligt de uppgifter som utredningen har tagit fram.
          </note>
          <note>
            Man ställer sig frågan om det inte vore rimligt att
          </note>
          <note>
            Stockholmsregionen - inte bara Stockholms stad - är med och bär
            en del av kostnaderna för den statliga satsningen på kulturen
            i Stockholm.
          </note>
          <note>
            Operan och Dramaten frekventeras till ungefär 80
          </note>
          <note>
            % av besökare från Stockholmsområdet. Stockholms stad och kranskommunerna
            betalar ingenting för detta. Ewa Larsson säger i sin reservation
            att hon avvisar en ökad medfinansiering till nationalscenerna.
            Men det är ju inte det det handlar om. De finansieras ju inte
            över huvud taget av landstinget och Stockholmsregionens kommuner.
            Jag tycker uppriktigt sagt att det är ganska rimligt att också
            skattebetalarna i
          </note>
          <note>
            Stockholms kommun eller i någon av kranskommunerna får vara med
            och betala till detta liksom göteborgarna får vara med och betala
            till Göteborgsoperan, liksom man i Malmö får vara med och betala
            till
          </note>
          <note>
            Musikteatern och Hippodromteatern.
          </note>
          <note>
            Detta har väckt oerhörda känslor. En rubrik i
          </note>
          <note>
            Svenska Dagbladet var: Detta är lantisarnas hämnd på nollåttorna.
            I texten står det: Det här är bondläpparna som nu går till angrepp
            mot stockholmarna. Alla som inte bor i Stockholmsområdet är alltså
            enligt den definitionen bondläppar. Jag tycker uppriktigt sagt
            att det är pinsamt när debatten förs på den nivån. Vad det handlar
            om är att olika regioner skall bära sina kostnader, oavsett om
            det gäller Länsmusiken eller, när det gäller Stockholm, Blåsarsymfonikerna.
            Jag tycker faktiskt att man måste vara med och ta ett regionalt
            ansvar liksom vi i Jönköpings län t.ex. tar ett regionalt ansvar
            för Länsmusiken i Jönköping. Så kan vi fortsätta på område efter
            område.
          </note>
          <note>
            Jag tror att det går att utvidga kulturpolitiken på ett bra sätt
            om olika delar av landet tar sitt ansvar.
          </note>
          <note>
            Kulturpolitiken bygger ju till stor del på att varje del i samhället
            är med och tar sitt ansvar. Jag hoppas också att remissinstanserna
            kan ge en fortsatt vägledning i dessa avseenden.
          </note>
          <note>
            Anf. 159 EWA LARSSON (mp) replik
          </note>
          <note>
            Herr talman! Jag delar helt Åke Gustavssons syn när det gäller
            att de olika regionerna måste ta sitt ekonomiska ansvar. Det jag
            förut redogjorde för var att stockholmarna är en av de stora nettobetalarna
            till statskassan.
          </note>
          <note>
            Att de siffror som används i utredningen är från
          </note>
          <note>
            1992 och inte stämmer med verkligheten tycker jag är pinsamt.
            Det visar bara att man inte tar siffrorna på allvar, utan att
            man redan tidigare har bestämt sig för vad man vill. Annars hade
            man ansträngt sig för att ta fram adekvata siffror.
          </note>
          <note>
            Generellt kan jag säga att Stockholmsregionen behöver satsa mer
            på kultur i sin egen region för hela folket. Om det är så att
            Åke Gustavsson tycker att det inte längre behövs någon huvudstad
            med några nationella uppdrag och att Operan inte längre skall
            betalas av staten, så kan man ju flytta Operan till Nässjö.
          </note>
          <note>
            Jättebra tycker jag att det är med områdena barn och ungdom som
            skall intregreras och att man skall intregrera kultur i skolan.
            Genomförandet torde dock ligga på kommunerna. Då förstår jag inte
            varför regeringen försämrar kommunernas ekonomiska förutsättningar
            att klara det.
          </note>
          <note>
            Anf. 160 ÅKE GUSTAVSSON (s) replik
          </note>
          <note>
            Herr talman! Det blev, som jag befarade, en munhuggning mellan
            olika regioner i landet - i det här fallet Stockholmsregionen
            mot rikets andra regioner -
          </note>
          <note>
            vilket jag beklagar.
          </note>
          <note>
            Jag hävdar att det utredningen har redovisat när det gäller kostnaderna
            är korrekt i sak. Vi har inte gjort några skrivningar om hur mycket
            det nya skatteutjämningsbidraget innebär i pluseffekt för Stockholms
            stad exempelvis, och det har inte heller varit vår uppgift att
            göra.
          </note>
          <note>
            Jag anser att Sverige även fortsättningsvis skall ha en huvudstad
            och att denna huvudstad skall vara
          </note>
          <note>
            Stockholm. Men jag anser inte att staten för den skull skall
            bära hela kostnaden för Operan och Dramaten i
          </note>
          <note>
            Stockholm, för att ta de exemplen.
          </note>
          <note>
            Det som Ewa Larsson skriver i sin reservation är alltså i sak
            felaktigt. Hon skriver: Jag anser inte att detta kan innebära
            krav på ökad medfinansiering av nationalscenerna.
          </note>
          <note>
            Min enkla och raka fråga är: Vilken medfinansiering har Stockholms
            kommun, regionen, landstinget på Operan och Dramaten i Stockholm?
            Det är ju detta som Ewa Larsson skriver i sin reservation.
          </note>
          <note>
            Herr talman! Slutligen vill jag säga att det, bara för att man
            har en huvudstad, inte innebär att alla nationella uppdrag för
            den sakens skull skall ligga i
          </note>
          <note>
            Stockholm. Vid närmare eftertanke tror jag att också
          </note>
          <note>
            Ewa Larsson inser det. Utredningen var såvitt jag förstår enig
            - men om Ewa Larsson nu vill anmäla avvikande uppfattning är det
            intressant för kammaren att få veta det - om att man skall lägga
            ut ett centrum för form och design, och vi har föreslagit att
            ansvaret skall ligga på Röhsska museet i Göteborg. Vi har sagt
            att det skall göras en satsning på barnteatern, men vi har inte
            tagit ställning till var den skall ligga, men vi har diskuterat
            olika alternativ. Vi skall ha olika centrum för olika musikgenrer.
            Vi har inte sagt var de skall ligga. Jag anser att det långtifrån
            är självklart att de skall ligga i Stockholm. Men om Ewa Larsson
            har en avvikande uppfattning vore det bra om hon redovisade den
            för kammaren här och nu.
          </note>
          <note>
            Anf. 161 EWA LARSSON (mp) replik
          </note>
          <note>
            Herr talman! Jag tycker att Åke Gustavsson är litet barnslig
            nu. Jag tänker inte bemöta det som han sade om andra nationella
            uppdrag på andra ställen än i
          </note>
          <note>
            Stockholm.
          </note>
          <note>
            När det gäller ökad medfinansiering, citerade jag bara utredningen,
            och där står det ökad medfinansiering. Åke Gustavsson får därför
            gå till utredningen och rätta felet där.
          </note>
          <note>
            Om Åke Gustavsson hade varit med under hela debatten hade han
            inte behövt ställa så konstiga frågor. Men han har ju inte varit
            med hela tiden.
          </note>
          <note>
            Åke Gustavsson vill att kommuninvånarna i
          </note>
          <note>
            Stockholms stad skall vara med och betala för Operan och Dramaten.
            Men i Stockholm är man född med dessa scener. De finns här. Om
            staten inte vill ta ansvar för att det skall finnas nationella
            scener, då finns det flera vägar att gå. En väg har Charlotta
            L Bjälkebring pekat på, nämligen ökad sponsring. Ett annat förslag
            från utredningen är att öka biljettintäkterna. Vi säger absolut
            nej till det. Vi anser att alla skall ha möjlighet att gå till
            dessa nationella scener, och vi anser att man inte skall öka biljettintäkterna
            utan att staten även i fortsättningen skall betala för det. Vi
            vill inte att det skall vara som på Operan i New York, utan vi
            vill att Operan skall fortsätta att vara en upplevelse för fler
            än ett fåtal.
          </note>
          <note>
            Anf. 162 ÅKE GUSTAVSSON (s) replik
          </note>
          <note>
            Herr talman! Jag vet inte om den fortsatta debatten ger så mycket
            mer. När utredningen talar om ökad medfinansiering, handlar det
            om ökad regional medfinansiering av den högt statligt finansierade
            kulturen i
          </note>
          <note>
            Stockholm. Det är alltså ett generellt uttalande. Jag talar här
            om de två nationalscener som Ewa Larsson själv säger att det handlar
            om och att det skulle vara en medfinansiering. Det tycker jag
            är viktigt för klarläggandets skull att man inte är med och gör
            någon finansiering i dessa avseenden.
          </note>
          <note>
            Jag hoppas nu att remissomgången får ge uttryck för vilka uppfattningar
            som finns ute i landet i den här frågan. Vi är naturligtvis skyldiga
            att ta hänsyn till det i det fortsatta politiska arbetet i riksdagen.
            Och jag tror faktiskt att svenska folket i allmänhet tycker om
            sin huvudstad, är rädd om den och är beredd att betala litet extra
            av statliga medel till dessa nationella institutionerna i Stockholm
            av den anledningen att de faktiskt har ett nationellt uppdrag.
            Men låt inte svenska folket vara med och betala allt, när svenska
            folket i praktiken har sämre möjligheter att utnyttja det. Det
            är detta som jag hade hoppats att Ewa Larsson skulle inse och
            också ställa sig positiv till. Jag beklagar denna rigida inställning
            från Miljöpartiets företrädare i denna debatt. Jag är inte säker
            på att det är Miljöpartiets uppfattning som helhet, utan det är
            snarare en uppfattning från Ewa Larsson som vi får höra i den
            här debatten.
          </note>
          <note>
            Anf. 163 ELISABETH FLEETWOOD (m)
          </note>
          <note>
            replik
          </note>
          <note>
            Herr talman! Först talade Åke Gustavsson om de lågutbildade i
            glesbygden och intresset av att de skall få del av kulturen. Självklart
            anser jag, Åke Gustavsson, att alla lågutbildade, oavsett om de
            bor i tätbygd eller glesbygd, naturligtvis skall ha den rätten.
            Jag tror att vi är helt eniga i fråga om detta.
          </note>
          <note>
            När det gäller totalbilden av levnadsvillkoren, skulle jag vilja
            tala om för Åke Gustavsson att taxeringsvärdena på fastigheter
            i Stockholm ligger 90 %
          </note>
          <note>
            över värdet i hela Sverige och 142 % över värdena i hela övriga
            Sverige, om man bortser från Stockholms län. Vad betyder det för
            skattebetalarna när de skall betala fastighetsskatt, kommunalskatt
            och förmögenhetsskatt? Åke Gustavsson var inte här när jag talade
            om detta tidigare. Vi får därför ta upp det vid ett senare tillfälle.
          </note>
          <note>
            När vi överlämnade Kulturutredningen sade t.o.m.
          </note>
          <note>
            Margot Wallström: Hur bär man sig åt för att lugga en skallig.
            Jag är rädd för att stockholmarna blir ganska skalliga ekonomiskt
            sett med den fastighetsskatt som drabbar dem. Det anser jag är
            mycket allvarligt. Jag är därför mycket glad över det utskottsinitiativ
            som en del moderater tydligen tänker ta för att se till att man
            får ordning på fastighetsskatten. Det här är en utgift som stockholmarna
            drabbas av och som många gånger överskrider det som Åke Gustavsson
            tar upp.
          </note>
          <note>
            Jag vill gärna hålla med Åke Gustavsson om att uttrycket om lantisarnas
            hämnd på nollåttorna är pinsamt. Så lågt får vi inte sjunka. Vi
            kommer inte fram den vägen. Då får vi bara en negativ inställning
            till varandra. Vad vi måste finna är en väg som går fram till
            mer deltagande i kulturlivet och ekonomisk möjlighet till det,
            oavsett var man bor, intill vissa gränser.
          </note>
          <note>
            Man kan naturligtvis inte ha en opera i Korpilombolo, även om
            många där kanske skulle önska det.
          </note>
          <note>
            Anf. 164 ÅKE GUSTAVSSON (s) replik
          </note>
          <note>
            Herr talman! Jag vill först säga att jag är mycket glad för den
            ansats som Elisabeth Fleetwood nu gör i debatten. Låt oss med
            den framgång vi kan ha försöka medverka till att vi blir av med
            den här diskussionen om lantisarnas hämnd osv., som slogs upp
            på nyhetsplats i Svenska Dagbladet innan Kulturutredningen presenterades,
            och får en mer saklig diskussion.
          </note>
          <note>
            I sak vidhåller jag naturligtvis de förslag som utredningen har
            lagt fram. Jag är övertygad om att det finns ett brett stöd för
            dem. Om vi menar allvar med att hela landet skall leva och att
            vi skall ha kultur i hela landet, så har staten ett ansvar också
            för den regionala kulturpolitiken, så att regionerna kan utvecklas.
            Regionerna är dessutom själva beredda att ställa upp ganska mycket.
          </note>
          <note>
            Det var någon skådespelare som i ett TV-program sade att det
            bara är på Dramaten i Stockholm som man kan hålla en tillräckligt
            hög kvalitet och att Dramaten därför är en nationalscen. Men de
            som i lördags såg urpremiären av Kristina från Duvemåla, eller
            läst recensionerna av den, tror jag har en helt annan uppfattning.
            Jag är övertygad om att det som svenska folket nu håller på att
            få uppleva är ett nytt musikaliskt nationalepos, som verkligen
            står för det nya. Jag var privilegierad nog att få se detta. Det
            är bland det finaste som har hänt svenskt musikteaterliv under
            det senaste årtiondet. Det skedde inte i Stockholm utan i
          </note>
          <note>
            Malmö. Det om något visar att det finns kvalitet runt om i landet.
          </note>
          <note>
            Anf. 165 ELISABETH FLEETTWOOD (m)
          </note>
          <note>
            replik
          </note>
          <note>
            Herr talman! I en tidigare replik tog jag upp den spridda fina
            och högt kvalificerade kulturen i Sverige.
          </note>
          <note>
            Jag nämnde också Kristina från Duvemåla i Malmö,
          </note>
          <note>
            Medea i Stockholm och Operan i Göteborg och mycket annat. Jag
            vill också gärna avsluta den här debatten. Men det är något som
            jag tycker att man glömmer bort för stockholmarnas del, nämligen
            att man måste se på våra totala levnadsomkostnader. Det är därför
            som jag ställer fastighetsskatten och förmögenhetsskatten på fastigheter
            i bjärt kontrast till detta.
          </note>
          <note>
            Det gäller inte bara stockholmare, vilket jag också sade tidigare,
            Åke Gustavsson. Det gäller även t.ex.
          </note>
          <note>
            våra kustområden i Göteborg, Bohuslän, Blekinge och på många
            andra ställen. Det är sådana hänsyn som måste tas för att människor
            skall kunna ha något att bli luggade på. Man kan inte lugga en
            skallig.
          </note>
          <note>
            Anf. 166 ÅKE GUSTAVSSON (s)
          </note>
          <note>
            Herr talman! Nej, jag vill inte säga att Stockholms stad är flintskallig.
            Jag är övertygad om att det finns mycket av kreativitet och skaparkraft
            här liksom i det övriga landet. Vad jag försökte säga med mina
            siffror var att om en göteborgare eller en malmöbo skattevägen
            satsar ungefär dubbelt så mycket som en stockholmare, har vi faktiskt
            anledning att fundera över om man i Göteborg eller Malmö för den
            sakens skull med statligt stöd och med egna insatser får ett kulturliv
            och ett kulturutbud som när det gäller institutionerna är dubbelt
            så omfattande som i Stockholms stad. Det är inte så.
          </note>
          <note>
            Förhållandet mellan denna höga nivå i Malmö och i Göteborg och
            den låga nivån i Stockholm förklaras av att staten tar ett stort
            ekonomiskt ansvar. Hälften av de statliga kulturpengarna går till
            Stockholmsområdet, som inte bara omfattar Stockholms stad utan
            också regionen där omkring. Det är bra om Danderyd,
          </note>
          <note>
            Lidingö och andra kranskommuner här är med om att ta ett ekonomiskt
            ansvar också på de nu aktuella områdena. Jag har inte kollat hur
            mycket som där betalas per capita för satsningar på kulturen,
            men jag är rädd för att det inte är så mycket att det stör i de
            avseendena.
          </note>
          <note>
            Jag hoppas med detta, som sagt, att ett av de viktigaste inslagen
            i Kulturutredningen, nämligen satsningen på kulturen i hela landet,
            skall bli en verklighet.
          </note>
          <note>
            Anf. 167 CHARLOTTA L
          </note>
          <note>
            BJÄLKEBRING (v)
          </note>
          <note>
            Herr talman! Jag delar verkligen Kulturutredningens syn på decentralisering
            och regional finansiering, men vi vet alla, även Åke Gustavsson,
            att ekonomin i många kommuner och landsting är mycket ansträngd.
          </note>
          <note>
            Det gäller kanske särskilt i Stockholms förortskommuner.
          </note>
          <note>
            Jag undrar därför om socialdemokraterna är villiga att öka kommunernas
            inkomster, exempelvis via ett anpassat utjämningssystem eller
            via extra statsbidrag, om det skulle visa sig att vissa kommuner
            faktiskt inte har möjlighet till en medfinansiering, utan att
            en sådan för deras del skulle innebära att de i stället får dra
            ner på det lokala kulturutbudet. Det går bra att svara ja, nej
            eller nja, så kan vi förkorta den här debatten.
          </note>
          <note>
            Anf. 168 ÅKE GUSTAVSSON (s)
          </note>
          <note>
            Herr talman! Vi för nu inte en debatt om generella statsbidrag
            eller skatteutjämningsbidrag. Den frågan får Charlotta L Bjälkebring
            därför återkomma med i ett annat sammanhang.
          </note>
          <note>
            I stället för att säga ja, nej eller nja vill jag faktiskt svara
            att det självklart är upp till varje kommun eller region att själv
            avgöra hur mycket man vill satsa på den egna kommunen eller regionen
            inom det kulturella området. Staten kan stimulera och stödja genom
            att medfinansiera. Det kan röra sig om att ha ett någorlunda anständigt
            grundbeloppssystem. Vi föreslår i utredningen att ett sådant skall
            vara flexibelt och inrymma möjlighet till större lokala hänsyn.
          </note>
          <note>
            Jag ser faktiskt detta som en möjlighet för en kommun eller en
            region att utifrån sina egna förutsättningar och sin egen vilja
            utveckla kulturpolitiken på ett kanske smidigare sätt än vad man
            hittills kunnat göra.
          </note>
          <note>
            Försvarspolitik
          </note>
          <note>
            Anf. 169 ARNE ANDERSSON (m)
          </note>
          <note>
            Herr talman! Den proposition avseende delbeslut om framtida svenskt
            försvar som nu sedan några dagar tillbaka ligger på riksdagens
            bord innehåller självfallet en del som vi moderater tycker är
            bra och en del annat som vi ifrågasätter. Vi tycker också att
            det saknas en del som vi menar borde finnas där.
          </note>
          <note>
            Jag ser allvarliga brister i propositionen, men jag uppfattar
            dem ändå inte på annat sätt än som ett genomtänkt pedagogiskt
            grepp från regeringen för att få till stånd en konstruktiv debatt
            i försvarsutskottet, så att man där både breddar beslutsunderlaget
            och för fram konstruktiva idéer som leder fram till ett ganska
            normalt och bra försvarsbeslut. Vi skall göra vårt bästa för att
            infria de förväntningarna.
          </note>
          <note>
            Jag tänker under de få minuter som står mig till buds försöka
            lyfta fram några av de punkter som vi anser vara sämst tillgodosedda.
          </note>
          <note>
            Vi anser att det säkerhetspolitiska underlaget innehåller en
            bra dagslägesbeskrivning men saknar det som skulle vara den egentliga
            säkerhetspolitiska delen, nämligen något som garderar oss under
            den inte överblickbara period som utgör huvuddelen av den tid
            som ett försvarsbeslut sträcker sig över. Det är lätt att ha en
            mening om den överblickbara framtiden liksom att dimensionera
            ett försvar för den tiden, men förslaget bör också förses med
            en längre siktande analys, med säkerhetspolitiska marginaler som
            räcker till även för en osäker framtid.
          </note>
          <note>
            Jag menar med detta att allt tal om budgetminskningar därför
            att andra länder har genomfört sådana är tämligen ointressant.
            Jag vill föra fram två aspekter på detta.
          </note>
          <note>
            För det första: När andra länder under en 10-20-
          </note>
          <note>
            årsperiod kraftigt har höjt sina försvarsanslag har vi behållit
            en oförändrad försvarsekonomi. De länderna kan då och då göra
            synbarligen stora nedskärningar men likväl i reala termer ha en
            bättre försvarsekonomi än vi. Vi har länge varit i otakt med omvärlden,
            och vi får nog vackert fortsätta att vara det ett tag till, för
            då blir det bättre.
          </note>
          <note>
            För det andra är det föga intressant på sikt att se till t.ex.
            Rysslands av olika skäl minskande krigsmakt.
          </note>
          <note>
            För oss är det faktiskt, försvarsministern, egentligen bara intressant
            hur mycket de har kvar. Har det som finns kvar stor volym och
            hög teknisk kvalitet? Svaret är i båda fallen ja.
          </note>
          <note>
            Med detta lämnar jag säkerhetspolitiken.
          </note>
          <note>
            Vi moderater ser med oro på den teknik som tilllämpas i propositionen.
            Jag måste fråga försvarsministern och medbrodern - observera att
            jag inte sade medbrottslingen - Anders Svärd hur ni har tänkt
            er att vi i december skall kunna fatta ett beslut avseende ekonomiska
            nivåer, då så mycket saknas som har direkt påverkan på den ekonomiska
            nivån.
          </note>
          <note>
            Mest anmärkningsvärt är enligt min mening att försvarsmaterielfrågorna
            ställts utanför. Så kan man naturligtvis göra, men i konsekvens
            med det måste man då också undvika att låsa ekonomin. Härtill
            vill jag lägga att stor oklarhet råder i viktiga personalfrågor
            som har påverkan på ekonomin.
          </note>
          <note>
            Ytterligare bör tilläggas att det omtalade svarta hålet nu skjuts
            framför oss. Socialdemokraterna lovade i våras att det skulle
            bli föremål för studium av en beredning. Det bör kanske göras,
            men så har inte skett. Också detta har direkt påverkan på den
            ekonomiska nivån, och det rör sig då om kanske 1½-2 miljarder
            kronor.
          </note>
          <note>
            Jag vill inte lägga ytterligare sten på börda, men jag vill ändå
            erinra försvarsministern om att vårt utlandsengagemang i Bosnien
            har medfört en materielförslitning av utomordentligt stora mått.
            Det finns bedömare som uppskattar kostnaden för detta till uppemot
            2 miljarder kronor. När tar regeringen tag i detta?
          </note>
          <note>
            Det finns alltså inga belägg för att vi nu kan lägga fast en
            ekonomisk nivå.
          </note>
          <note>
            Jag vill gärna mycket kort också peka på ett par andra saker.
            Det ges i propositionen utrymme för två saker som jag tycker är
            anmärkningsvärda. Det åsyftade gäller dels FN-styrkan, dels en
            utbildning för en human städgummeverksamhet här hemma. Låt mig
            börja med FN-styrkan.
          </note>
          <note>
            Det har hittills varit möjligt, med den bredd och kvalitet som
            svenskt försvar haft, att rekrytera en internationell styrka ur
            de stående styrkor som vi har haft och med utgångspunkt i de materiella
            förråd som vi har här hemma. Det har varit en bra modell. Det
            har funnits goda skäl för att den skulle tillämpas också i fortsättningen.
          </note>
          <note>
            Nu vill man vända på kuttingen och i stället starkt betona den
            internationella styrkan. Svenskt försvar blir nästan en restprodukt
            av internationell styrka.
          </note>
          <note>
            Det kan inte vara möjligt att detta är grunden för att ge ytterligare
            förstärkning åt folkförsvarsviljan här hemma, försvarsministern!
          </note>
          <note>
            Jag nämnde "städgummeverksamheten". Det är alldeles uppenbart
            att det finns sådana behov. Men kan försvarsministern här i debatten
            ge ett enda exempel på någon typ av katastrof här hemma då Försvarsmakten
            inte har ställt upp? Ett sådant exempel finns inte. Följaktligen
            är detta ett okynnesbehov.
          </note>
          <note>
            Jag tycker nog att Anders Svärd kunde blanda sig i debatten och
            ge svar på frågan om det är bra att lägga ned förband bara på
            grund av att man vill tillgodose skapade eller påhittade behov.
          </note>
          <note>
            Anf. 170 ANDERS SVÄRD (c)
          </note>
          <note>
            Herr talman! Jag måste säga att jag är mycket tilltalad av den
            tvåstegsmodell som lagts upp för försvarsbeslutet. Vi får ett
            konstruktivt växelspel mellan regering och riksdag. Genom uppläggningen
            av försvarsbeslutet i två etapper skapas utrymme för ytterligare
            beredning. För försvarsutskottet borde också denna tvåstegsmodell
            stimulera till debatt och diskussion under höstens utskottsarbete.
            Våra slutsatser kommer mycket tydligt att påverka försvarsbeslutets
            utformning. Det finns också utrymme för en bred och allmän debatt
            om vårt framtida totalförsvar.
          </note>
          <note>
            Centerpartiet delar de bedömningar och stöder de förslag som
            återfinns i propositionen. Genom samarbetet med regeringen har
            Centerpartiet fått gehör för viktiga delar av vår försvars- och
            säkerhetspolitik.
          </note>
          <note>
            Att Centerpartiet tillsammans med den socialdemokratiska riksdagsgruppen
            bildar en majoritet här i kammaren innebär inte att alla frågor
            därmed skall anses avgjorda. För min och Centerpartiets räkning
            vill jag här och nu gärna deklarera att vi eftersträvar ett bredare
            samförstånd i de centrala försvars- och säkerhetspolitiska frågor
            som vi nu har att pröva i utskottet.
          </note>
          <note>
            Jag vill särskilt lyfta fram några avsnitt i propositionen där
            Försvarsberedningen möjligen kunde uppfattas som onödigt låst
            i sitt ställningstagande och där propositionen genom s-c-samarbetet
            öppnat för fortsatta diskussioner och ytterligare beredning. Det
            gäller pliktfrågorna, den fortsatta materiella och tekniska förnyelsen
            och försvarsindustrifrågorna men också diskussionen om totalförsvarets
            ledningsorganisation.
          </note>
          <note>
            Ett vidgat säkerhetsbegrepp kräver en värnpliktsutbildning också
            för civila ändamål. Den eftersatta bevakningen av våra skyddsobjekt
            kräver en förstärkning av bevakningsresurserna. För Centerpartiet
            är det viktigt att utveckla i stället för att i praktiken fortsätta
            att avveckla den allmänna värnplikten. Vi har därför tagit initiativ
            till utredningsuppdrag för att utröna formerna för en längre värnpliktsutbildning
            för
          </note>
          <note>
            Civilförsvaret, men också möjligheterna att organisera en kortare
            militär värnpliktsutbildning med inriktning mot skyddsuppgifter
            och bevakning.
          </note>
          <note>
            Värnpliktsutbildningen bör dessutom ses över i syfte att åstadkomma
            ökad rationalitet och differentiering av utbildningstiderna, vilket
            kan effektivisera och kvalificera utbildningen. Den kortare värnplikten,
            inriktad mot bevakningsuppdrag, skall ses som en del av den ytterligare
            differentiering av de värnpliktigas utbildningstid som vi eftersträvar.
            Den kategorin värnpliktiga kan bli ett viktigt bidrag i arbetet
            med att fylla hemvärnets behov av välutbildade soldater.
          </note>
          <note>
            Jag vill betona att grundprincipen att värnpliktiga skall utbildas
            för att fylla ett behov självfallet skall vara utgångspunkten.
            Pliktfrågorna avhandlas slutligt i etapp två hösten 1996, efter
            att myndigheterna kommit med detaljerade förslag.
          </note>
          <note>
            Det är viktigt att den materiella och kvalitativa förnyelsen
            av försvaret fortsätter. Ökad rörlighet, ökad kraft och ökat skydd
            för våra brigader skall vara vägledande för planeringen. I propositionen
            står det:
          </note>
          <note>
            "Det är därför nödvändigt att i etappen två av försvarsbeslutet,
            när myndigheternas kostnadsberäkningar och förslag föreligger,
            noga pröva om försvarets materielförsörjning i tillfredsställande
            grad kunnat tillgodoses. Slutlig ställning i dessa frågor bör
            därför tas först hösten 1996."
          </note>
          <note>
            För Centerpartiet och regeringen är omsorgen om en inhemsk försvarsindustri
            och bevarad kompetens på ett antal strategiska teknologiområden
            viktigt för vår alliansfria position.
          </note>
          <note>
            Med en vidgad säkerhetspolitisk hotbild och därigenom en breddad
            uppgift för totalförsvaret ökar behovet av samordning och samverkan
            mellan totalförsvarets civila och militära delar. Det nuvarande
            ledningssystemet för totalförsvaret har sin grund i andra förutsättningar
            än morgondagens.
          </note>
          <note>
            Jag har aldrig haft några problem med att ställa mig bakom de
            säkerhetspolitiska bedömningarna i
          </note>
          <note>
            Försvarsberedningen. Man skriver: "Den allmänna säkerhetspolitiska
            utvecklingen i Europa har varit gynnsam för Sverige. Väpnade angrepp
            som skulle kunna hota Sverige ter sig i dagens politiska läge
            mycket osannolika. Därtill kommer att de rent militära förutsättningarna
            för att genomföra sådana angrepp under lång tid kommer att vara
            starkt begränsade.
          </note>
          <note>
            Detta gäller i synnerhet förmågan att genomföra en kustinvasion.
            Anspråken på totalförsvarets förmåga att möta väpnade angrepp
            kommer därför att vara begränsade under ett antal år."
          </note>
          <note>
            Det är mot denna bakgrund som Centerpartiet anser att besparingar
            är möjliga och rimliga i en ansträngd ekonomisk situation. Därmed
            kan Centerpartiets saneringsplan för den svenska ekonomin fullföljas
            genom att försvarsutgifterna som en del av saneringsplanen minskas
            med 4 miljarder kronor t.o.m.
          </note>
          <note>
            budgetåret 2001. Om man utgår från vad andra samhällssektorer
            tvingas spara finns det inte något stöd för att hålla vårt land
            med en större försvarskostym än behövligt. För det folkliga stödet
            är också detta av stor betydelse. En ramhöjning kan därför enligt
            min mening endast komma i fråga vid ett försämrat säkerhetpolitiskt
            läge. Om det säkerhetspolitiska läget försämrats skall detta komma
            fram vid de kontrollstationer som också finns med i propositionen.
          </note>
          <note>
            Anf. 171 ARNE ANDERSSON (m) replik
          </note>
          <note>
            Herr talman! Anders Svärd kittlade nerven på mig redan i början
            när han talade om att han hade fått viktiga saker tillgodosedda.
            Jag vet inte om det var några av dem han nämnde. Förstod jag det
            inte rätt kan Anders Svärd kanske kan upprepa dem.
          </note>
          <note>
            Jag upprepar också min fråga: Vad anser Anders
          </note>
          <note>
            Svärd om budgettekniken? Kostnaden för något så viktigt som materielen
            utgör rimligen uppskattningsvis halva kostnaden för vårt försvar.
            Vad är, enligt
          </note>
          <note>
            Anders Svärd, det kloka i att låsa de ekonomiska ramarna i år,
            medan man t.ex. låter frågor om flera stora kostnadskrävande materiella
            saker ligga kvar till nästa år? Det är en teknikfråga som vi är
            intresserade av.
          </note>
          <note>
            Anf. 172 ANDERS SVÄRD (c) replik
          </note>
          <note>
            Herr talman! En principiellt viktig del av det vi har kommit
            fram till i överläggningarna mellan regeringen och Centerpartiet
            är den öppenhet som gäller för pliktfrågorna, materielfrågorna
            och frågorna om ledningsorganisationen. Man låser inte fast sig,
            vilket faktiskt var fallet i högre grad i Försvarsberedningen,
            utan anmäler att det är områden som man måste titta särskilt på.
          </note>
          <note>
            Jag har nog faktiskt svarat på frågan beträffande de ekonomiska
            ramarna. Vi gör den bedömningen att det säkerhetspolitiska läget
            är sådant, att man kan sänka anslaget. Jag menar att det är viktigt
            med tydliga signaler till myndigheterna så att vi får fram effekterna
            inför det slutliga beslutet. Jag menar att det inte bara finns
            utrymme för att beskriva hur svårt det är utan också för att visa
            på möjligheter till rationaliseringar osv., och möta nedskärningarna
            på det sättet.
          </note>
          <note>
            Det är alltså viktigt att tala om inom vilka ramar man skall
            arbeta och utreda vidare. Det står vi fast vid.
          </note>
          <note>
            Anf. 173 ARNE ANDERSSON (m) replik
          </note>
          <note>
            Herr talman! Nu måste vi klara upp detta, Anders
          </note>
          <note>
            Svärd! Det har ingenting med nivån att göra. Oavsett om man kallar
            det oförändrad nivå eller säger att vi drar in 4 miljarder är
            det tekniken det handlar om.
          </note>
          <note>
            Man lämnar stora viktiga tunga ekonomiska frågor obesvarade fram
            till nästa år medan man låser ramen i år.
          </note>
          <note>
            Kan jag, Anders Svärd, tolka detta så, att vi är överens om att
            vi kanske inte skall gaffla in det så alldeles rasande noga, utan
            helt enkelt ha ett bredare spektrum för den ekonomiska nivån?
            Då kan vill tillgodose detta. Var det så det skulle uppfattas
            tycker jag att det är bra.
          </note>
          <note>
            Sedan till sist ytterligare en fråga. Är det bra med okynnesåtgärder
            som att lägga till en FN-styrka, en
          </note>
          <note>
            "städgummehistoria" i Sverige, och sedan kanske lägga ner regementen
            för att åstadkomma detta? Eller kort uttryckt: Är det bra att
            försämra krigsorganisationen för att åstadkomma någonting som
            är ett påhittat behov?
          </note>
          <note>
            Anf. 174 ANDERS SVÄRD (c) replik
          </note>
          <note>
            Herr talman! Jag tycker att det är viktigt att vi bestämmer nivån
            på den totala ramen. Inom den skall det sedan avgöras, sist och
            slutligen om ett år, hur vi skall prioritera mellan de olika områdena.
            Detta kan naturligtvis få konsekvenser. Men i detta säkerhetspolitiska
            läge handlar det om inom totalramen minus fyra miljarder, som
            det står i propositionen.
          </note>
          <note>
            Det som kan ändra detta, och det sade jag också i mitt anförande,
            är om den säkerhetspolitiska situationen ändras. Då skall man
            naturligtvis kunna lägga dit mer pengar om det behövs. Man skall
            också så småningom i framtiden ytterligare kunna skära ner. Självfallet.
            Man skall inte ha ett större försvar än vad som behövs i förhållande
            till den säkerhetspolitiska situationen.
          </note>
          <note>
            Sedan kan jag inte hålla med Arne Andersson om att det är okynne
            att tillsammans med FN satsa på fred i världen. Det tycker jag
            nästan får stå så naket och dumt som det är.
          </note>
          <note>
            Anf. 175 LENNART ROHDIN (fp)
          </note>
          <note>
            Herr talman! Det är trevligt att kunna få diskutera direkt med
            försvarsministern. Jag försökte i torsdagens remissdebatt att
            ta upp en del av de säkerhetspolitiska utgångsvärden som jag anser
            måste ligga till grund för inriktning av kommande beslut. Det
            var kanske förklarligt att ingen då var beredd att ta upp den
            tråden, så jag gör ett nytt försök i dag.
          </note>
          <note>
            Vi liberaler, i Sverige och ute i Europa, har en vision där de
            demokratiska staterna gemensamt uppträder till försvar för fred,
            frihet och demokrati i vår del av världen. I en intervju i Svenska
            Dagbladet den 24
          </note>
          <note>
            september - för säkerhets skull en vecka efter valet till EU-parlamentet
            - får man intrycket av att statsminister Ingvar Carlsson delar
            denna vision. Vad statsministern drar för slutsats av sin vision
            har vi däremot ingen aning om.
          </note>
          <note>
            Vårens högljudda och för de flesta rätt obegripliga debatt kan
            bara ha givit rakt motsatt intryck om vart svensk socialdemokrati
            är på väg. Men strategin där tycks ju vara att ständigt erbjuda
            hela paletten, så att ingen åsiktsriktning skall känna sig främmande
            i rörelsens famn. Det enda som därmed är oklart är vart landets
            regeringsparti och därmed Sverige är på väg.
          </note>
          <note>
            Det är inte helt oviktigt när statsministern, vingklippt och
            snöpt av EU- valet den 17 september, inom kort skall företräda
            Sverige i regeringskonferensen om
          </note>
          <note>
            EU:s framtid.
          </note>
          <note>
            Herr talman! En vision om gemensam säkerhet leder inte långt
            om man inte drar någon slutsats av sin vision, om man inte försöker
            att utforma en politik för att förverkliga den, om man inte identifierar
            de möjligheter som föreligger och om man inte klart och tydligt
            söker vinna människor för att förverkliga visionen.
          </note>
          <note>
            I den proposition som nu ligger på riksdagens bord finns en rätt
            omfattande beskrivning av de säkerhetspolitiska förutsättningar
            som råder, och framför allt av den betydande osäkerhet som råder
            om framtiden. Det som bekymrar är naturligtvis att man i ett politiskt
            dokument finner så få slutsatser av beskrivningen och i än mindre
            utsträckning tankar om vad som måste göras. Låt mig ta några exempel.
          </note>
          <note>
            Propositionen pekar på två allvarliga risker för utvecklingen
            i Europa, risken för en s.k. renationalisering av säkerhets-och
            försvarspolitiken och risken för ett allt mindre amerikanskt engagemang
            i Europa. Det är i båda avseendena för europeisk och därmed svensk
            säkerhetspolitik vitala frågeställningar. Men vad drar regeringen
            för slutsats? Vad bör Sverige göra för att motverka dessa risker?
            Regeringen blir som så ofta förr svaret skyldig.
          </note>
          <note>
            I torsdags konstaterade jag att den ofta påtalade risken för
            renationalisering inte längre är en risk utan redan förhärskande
            verklighet i Europa. Europas staters agerande i Bosnien dikteras
            nästan uteslutande från nationella utgångspunkter. Senast var
            det den italienska regeringen som i ett febrilt försök att återvinna
            ett internationellt erkännande, som gått förlorat i den inrikespolitiska
            cirkusen på senare år, utövade en fullkomligt vettlös utpressning
            för att få plats i den s.k. kontaktgruppen om f.d. Jugoslavien.
            Serbiska fascisters angrepp på och folkmord i Bosnien har däremot
            fått äga rum i flera år medan Europa tittat på.
          </note>
          <note>
            I Tjetjenien har Jeltsin fått härja fritt. Liksom i fallet Bosnien
            värnar Washington. London, Bonn och
          </note>
          <note>
            Paris - och för den delen också Stockholm - mer om goda relationer
            till Moskva än om folkrätt och mänskliga rättigheter. Att hålla
            igen med kritik för att inte skada de demokratiska krafterna ger
            i Moskva bara de nationalistiska krafterna än mer vind i seglen.
          </note>
          <note>
            Herr talman! Är regeringen beredd att klargöra på vilket sätt
            Sverige skall främja ett gemensamt uppträdande i Europa, där vi
            från svensk sida avstår från att i alla sammanhang driva svenska
            särlösningar eller krav på en särskild status för Sveriges deltagande,
            t.ex. i av FN:s generalsekreterare begärda kommande fredsbevarande
            uppdrag i det forna Jugoslavien?
          </note>
          <note>
            När det gäller USA:s framtida engagemang i Europa tror jag att
            vi på allvar måste fundera på hur vi skall möta detta i högsta
            grad reella hot. Är det genom att Europas stater i alla sammanhang
            avvisar amerikanska uppfattningar, t.ex. om fredsprocessen i Bosnien,
            för att sedan, när de har kört sitt alternativ i kvav, tvingas
            åse att det bara är ett kraftfullt amerikanskt uppträdande som
            kan vända utvecklingen mot någon form av fredlig framtid?
          </note>
          <note>
            Är det genom att på alla sätt fördröja och motverka USA:s vilja
            att komma de nya demokratierna till mötes - just mot bakgrund
            av Europas fiasko i Bosnien - när dessa önskar medlemskap i NATO?
            Är det genom att i alla sammanhang fördöma den amerikanska kritiken
            mot det byråkratiska och tungrodda
          </note>
          <note>
            FN i stället för att gemensamt effektivisera och därmed säkerställa
            ett FN som fullt ut enligt FN-stadgans alla bestämmelser värnar
            fred och säkerhet?
          </note>
          <note>
            Kan det inte, försvarsministern, vara så, att förståelsen i USA
            i någon mån står i relation till den av oss i Europa allt mer
            demonstrerade bristande förståelsen för USA:s åsikter och tankegångar?
            Hur skapar vi en ömsesidig atlantisk dialog som visar att vi i
          </note>
          <note>
            Europa i tid är beredda att lyssna också till USA, inte bara
            skrika på hjälp när vi kapsejsat?
          </note>
          <note>
            Herr talman! Regeringen lyfter fram det internationella perspektivet
            och medverkan i fredsfrämjande uppdrag. Det är utmärkt! Jag citerar:"Det
            ställer krav på särskilda förberedelser. För att möjliggöra effektiva
            svenska bidrag krävs anpassning till internationell standard vad
            gäller metoder och material. Samarbete med andra länder om utbildning
            och övningar bör ske
          </note>
          <note>
            - - -".
          </note>
          <note>
            Utmärkt! Det var, som en erfaren och läskunnig statsman som försvarsministern
            väl vet, det vi i Folkpartiet ville att Försvarsberedningen skulle
            få titta på, men som när det avvisades tvingade oss att lämna
            beredningen och som senare gav flygvapenchefen en reprimand. Nu
            när EU-valet är över tycks det ske öppningar åt alla håll. När
            regeringen nu skjuter alla andra viktiga beslut framför sig till
            hösten 1996 kanske tiden ändå skulle räcka även till det.
          </note>
          <note>
            Anf. 176 JAN JENNEHAG (v)
          </note>
          <note>
            Herr talman! Sällan har försvarsfrågor diskuterats inom två på
            varandra följande och med ett underlag, nämligen en av regeringen
            nyligen framlagd proposition. Den här debatten, som kallas allmänpolitisk,
            kommer naturligtvis att ha propositionen som grund.
          </note>
          <note>
            Så har skett under debatten mellan föregående talare, och också
            jag kommer att upphålla mig vid den.
          </note>
          <note>
            Det har talats om Sveriges internationella uppgifter. I ett klimat
            där Sverige på ett av alla omvittnat förtjänstfullt sätt fullgör
            internationella uppgifter inom FN-systemet är det inte konstigt
            om vi hamnar i ett läge där de internationella uppgifterna blir
            dimensionerade för i första hand försvarsmakten.
          </note>
          <note>
            Det är bra att det också finns diskussioner om civila uppgifter
            i propositionen och att Sverige också skall kunna ta ett större
            ansvar när det gäller dem.
          </note>
          <note>
            Det säkerhetspolitiska resonemang som finns i propositionen uppehåller
            sig en hel del kring den framtida relationen till Ryssland, vad
            vi kan förvänta oss av utvecklingen där och i vilken utsträckning
            det påverkar vårt agerande framöver. Det sker naturligtvis med
            rätta om vi tittar på den historiska bakgrunden.
          </note>
          <note>
            Men vi har också andra historiska erfarenheter. I
          </note>
          <note>
            propositionen tar man upp detta på ett sätt - jag vill inte kalla
            det för lättfärdigt - som jag tror att vi får anledning att följa
            med ökad uppmärksamhet i framtiden. Det gäller Tyskland.
          </note>
          <note>
            Efter andra världskriget var en av huvuduppgifterna för segrarmakterna
            att se till att krig icke mer skulle utgå från tysk jord. Den
            konstruktion man fann var inte särdeles lyckad. Det kan vi säga
            nu i efterhand.
          </note>
          <note>
            Nu har Tyskland återfått sin plats i europeisk utveckling. Tysklands
            intresse av att rikta uppmärksamheten utåt tror jag kommer att
            förstärkas i och med att man lyckas med att integrera sina västra
            och östra delar. Jag tror att man kommer att lyckas med det.
          </note>
          <note>
            Hittills har man varit upptagen med det. Det har krävt mycket
            och kommer att kräva mycket, men man kommer att lyckas.
          </note>
          <note>
            I det spel som då kommer att finna sin plats inom
          </note>
          <note>
            Europeiska unionen tror jag att vi kommer att behöva vara mycket
            vaksamma på i vilken utsträckning EU
          </note>
          <note>
            blir ett instrument för att kontrollera tyska expansiva tendenser.
            Motsatsen, att EU skulle bli ett instrument för tysk maktpolitik,
            tror jag ingen vill ha. Jag har inget förslag till lösning av
            detta, men jag tror att detta kommer att vara en mycket viktig
            uppgift i den säkerhetspolitiska analysen.
          </note>
          <note>
            Jag vill peka på en principiell fråga av viss betydelse. Det
            är i vilken utsträckning vi i nästa etapp kommer att lägga allvar
            vid detta att åstadkomma en grundläggande robusthet och flexibilitet
            inom våra civila system, det vi kallar infrastruktur, dvs. elförsörjning,
            telekommunikationer, informationssystem, ledningssystem m.m.
          </note>
          <note>
            Att vi säger detta, men inte ger pengar till det kommer nog att
            motverka sitt syfte, liksom det har gjort tidigare. Vi har talat
            om beredskapshänsyn i samhällsutveckling och samhällsplanering,
            men vi har inte anslagit pengar till det. Jag tror att vi måste
            se allvarligare på den delen framöver.
          </note>
          <note>
            En annan princip som slås fast i propositionen är att vi inte
            skall behålla system som inte skall ha en framtid i svenskt totalförsvar.
            Så snabbt som möjligt skall vi göra oss av med dem. I förra veckans
            debatt nämndes bl.a. ubåtarna. Det är självklart att om vi inte
            tror att vi i slutet på en tioårsperiod behöver fler än sju ubåtar
            behöver vi dem inte heller i en närtid, speciellt som resonemanget
            bygger på att vi i närtid kan se att de militära hoten är små.
            Vad som sedan händer är en annan sak. Men om vi skall hålla på
            principen i propositionen bör vi också skrota fler ubåtar än vad
            som sägs nu.
          </note>
          <note>
            Herr talman! Det finns mycket att säga om systemet med värnpliktsutbildning.
            Jag anser att det är fel att vi fastslår ett antal. I propositionen
            står det att
          </note>
          <note>
            30 000 man per år skall utbildas. Detta stämmer inte med huvudinriktningen
            i propositionen, att det är säkerhetspolitiken som skall styra
            utbildningen.
          </note>
          <note>
            Anf. 177 ANNIKA NORDGREN (mp)
          </note>
          <note>
            Herr talman! Den bedömda hotbilden skall alltid styra Sveriges
            rustningsnivå. Så står det i propositionen som regeringen har
            lagt på riksdagens bord. I och med detta slår man fast det som
            jag tycker är självklart, nämligen att man inte skall dimensionera
            försvaret efter ett värsta fall. Men med det resonemanget slår
            man också fast att det är bäst att möta oro och en negativ utveckling
            i vår omvärld med upprustning i
          </note>
          <note>
            Sverige. Här finns grundläggande skillnader mellan
          </note>
          <note>
            Miljöpartiet och andra partier.
          </note>
          <note>
            Jag är nämligen övertygad om att man möter hot mer effektivt
            på andra sätt än genom avskräckning genom ett starkt militärt
            försvar. Det är min uppfattning i grunden.
          </note>
          <note>
            Man har också i detta resonemang bortsett från den vidgning av
            hotbilden som propositionen förslår.
          </note>
          <note>
            Andra hot som nu lyfts upp i säkerhetspolitiken, t.ex.
          </note>
          <note>
            sårbarheten i samhället, miljöhot, ökade ekonomiska och sociala
            klyftor mellan människor och mellan olika länder möter man inte
            med rustning i Sverige.
          </note>
          <note>
            Det civila försvaret får en mer framskjuten roll i och med Försvarsberedningens
            rapporter och den proposition som nu ligger på riksdagens bord.
            Den ökade vikt som ges till det civila försvaret innebär också
            mer pengar till verksamheten enligt det förslag som ligger. Det
            tycker jag är positivt.
          </note>
          <note>
            Jag skulle gärna se att vi kunde ha en speciell debatt om det
            civila försvaret i framtiden här i kammaren. De skulle ge möjlighet
            för intresserade att specifikt debattera de civila delarna av
            totalförsvaret i framtiden.
          </note>
          <note>
            Herr talman! Under dessa få minuter som jag har på mig vill jag
            koncentrera mig speciellt på tre sakfrågor i propositionen. Det
            är tre sakområden där jag lämnar en avvikande mening till beredningens
            rapporter.
          </note>
          <note>
            Det gäller pliktfrågan, synen på EU, VEU och vapenexport och
            materielfrågor.
          </note>
          <note>
            När det gäller pliktfrågorna har jag en uppfattning som är vitt
            skild från andra partiers. Det ligger till grund för min inställning
            till regeringens och Centerns ambition att öka folkförankringen
            genom att utbilda fler totalförsvarspliktiga.
          </note>
          <note>
            Jag kan inte se ett sådant automatiskt samband mellan antalet
            utbildade och försvarsviljan och folkförankringen som Socialdemokraterna
            och Centern gör. Vänstern hyser ju tvivel om det här sambandet,
            men går med på själva förslaget.
          </note>
          <note>
            Jag tycker att det är olyckligt att man till en stor kostnad
            vill driva igenom ett förslag om att utbilda fler i t.ex. bevakningsuppgifter
            baserat på ett antagande om detta samband. Jag tror att det finns
            risk för att det blir tvärtom.
          </note>
          <note>
            Jag skulle vilja att försvarsministern berättar hur ett sådant
            samband kan mätas och vad försvarsministern egentligen menar med
            begreppet folkförankring.
          </note>
          <note>
            I propositionen finns det några viktiga avvikelser från vad beredningen
            kommit fram till i sina rapporter. En av dessa avvikelser gäller
            antalet ubåtar, som
          </note>
          <note>
            Jan Jennehag var inne på. Beredningen säger sju och regeringen
            säger nio. Jag frågade företrädarna för
          </note>
          <note>
            Centerpartiet och regeringspartiet i den debatt som hölls här
            i kammaren i förra veckan om detta. Jag frågade om det innebär
            en fortsatt utveckling av Ubåt
          </note>
          <note>
            2000. På den frågan fick jag klara nej från Britt
          </note>
          <note>
            Bohlin och Anders Svärd. Det är glädjande.
          </note>
          <note>
            Mindre glädjande är att regeringen nu går ifrån sitt eget kongressbeslut
            från 1993 som säger att någon ytterligare beställning av JAS-plan
            inte skall komma i fråga.
          </note>
          <note>
            Propositionen förmedlar en syn på EU och VEU
          </note>
          <note>
            som jag inte delar. Jag ser inte EU som ett fredsprojekt. Jag
            ser med oro på vad som skrivs om VEU i propositionen. Det står
            att man vill verka för att stärka
          </note>
          <note>
            VEU såväl generellt som speciellt vad gäller förmågan till snabba
            och tidiga fredsfrämjande insatser.
          </note>
          <note>
            Kan försvarsministern utveckla hur man ser på EU
          </note>
          <note>
            och VEU i framtiden? Menar regeringen och Centerpartiet verkligen
            att man vill stärka VEU generellt?
          </note>
          <note>
            Hur menar man att detta bör göras? Skall det ske på bekostnad
            av FN? Detta är en farlig utveckling, enligt min mening.
          </note>
          <note>
            Kapitlet i propositionen om vapenexport och försvarsindustri
            är en sorglig läsning för en miljöpartist.
          </note>
          <note>
            Det rimmar illa med den helhetssyn som man nu, i och med det
            vidgade säkerhetspolitiska begreppet, skall ha. Man måste titta
            i ett vidare perspektiv på vapenexporten än bara på den kortsiktiga
            ekonomiska vinningen. Man hänger sig i propositionen åt förhoppningar
            om hur mycket mer vapen vi kan sälja och hur mycket billigare
            vapen vi kan köpa, genom
          </note>
          <note>
            "aktivt deltagande i olika internationella fora". Man skriver
            t.ex. om ett närmande till WEAG.
          </note>
          <note>
            Herr försvarsminister! Skall vi inte vara glada åt att marknaden
            för vapen minskar? I propositionen skriver regeringen snarare
            i ett beklagande tonfall om den vikande försvarsmaterielmarknaden.
            Det borde väl vara allas vår förhoppning att vi inte för all framtid
            skall ägna oss åt vapenhandel och rustning och åt att bygga vår
            gemensamma säkerhet på starka militära försvar!
          </note>
          <note>
            Miljöpartiet vill ha en global nedrustning. Det är vår vision
            inför framtiden, och det är den visionen som jag hela tiden vill
            ha framför mina ögon. Jag hoppas att jag aldrig kommer att sluta
            med det.
          </note>
          <note>
            Anf. 178 ARNE ANDERSSON (m) replik
          </note>
          <note>
            Herr talman! Jag tycker inte att det är något fel på
          </note>
          <note>
            Annika Nordgrens vision om framtiden, och hon kan gärna hålla
            fast vid den. Däremot är jag inte säker på att Sverige är den
            världsnation som kan gå i täten. Vi är beroende av försvaret,
            därför att andra nationer bär sig åt. För den skull önskar jag
            Annika Nordgren lycka till. Jag vidhåller ändå min idé om att
            Sverige fortfarande skall ha ett fredsbevarande och starkt försvar.
            Det är till gagn t.o.m. för det som Annika
          </note>
          <note>
            Nordgren håller på med.
          </note>
          <note>
            Hon konstaterade inledningsvis att man i propositionen inte tar
            hänsyn till ett "värsta fall". Det var det jag talade om, men
            jag använde inte samma uttryck.
          </note>
          <note>
            Men det är det som är allvarligt. Det anordnas många stora tävlingar
            här i världen, och det är inte så dumt att bli tvåa i en sådan
            tävling. Men har Annika Nordgren tänkt på att det inte är bra
            att bli tvåa i ett krig?
          </note>
          <note>
            Anf. 179 ANNIKA NORDGREN (mp) replik
          </note>
          <note>
            Herr talman! Jag är glad att min vision om en global nedrustning
            delas av Arne Andersson, och jag hoppas att den delas av alla
            försvarsutskottets ledamöter.
          </note>
          <note>
            Men man får inte bara skjuta detta framför sig och lägga över
            ansvaret på alla andra nationer i världen.
          </note>
          <note>
            Vi måste också kunna driva på, genom att omsätta det i praktiken
            i vårt eget land. Det är kanske den skillnad mellan mig och Arne
            Andersson som jag kan peka på här.
          </note>
          <note>
            Menar Arne Andersson verkligen att vi skall dimensionera det
            svenska totalförsvaret efter det värsta tänkbara scenariot? I
            så fall tror jag att Arne Andersson har många fler miljarder att
            hämta hem till försvarsbudgeten.
          </note>
          <note>
            Anf. 180 ARNE ANDERSSON (m) replik
          </note>
          <note>
            Herr talman! Jag börjar hålla med Annika Nordgren på punkt efter
            punkt. Det blir nog så, att även efter detta försvarsbeslut är
            ni andra skyldiga mig en och annan brigad. Så till vida kommer
            det kanske inte att sluta väl för mig.
          </note>
          <note>
            Om jag får börja i en annan ände, är det nämligen så att man
            aldrig kan besluta om trovärdighet. Man kan bara skapa förutsättningar
            för trovärdigheten avseende vår vilja och förmåga att värna om
            den svenska befolkningens integritet och oberoende. Det är lustigt
            nog inte vi själva som kan bestämma, utan det är omvärlden som
            värderar oss. Jag vill ha ett sådant försvar att omvärlden värderar
            oss på det sättet att man anser att vi har trovärdighet. Då kan
            vi fortsätta, och då kan Annika Nordgren fortsätta med det globala
            arbetet. Lycka till!
          </note>
          <note>
            Anf. 181 ANNIKA NORDGREN (mp) replik
          </note>
          <note>
            Herr talman! Är det inte intressantare, och främjar det inte
            vår trovärdighet mer, om vi i stället för att diskutera att vi
            skulle ha ett totalförsvar dimensionerat efter ett "värsta fall",
            förekommer de här hoten som kan dyka upp och försöker skapa förutsättningar
            för en fredlig utveckling? Vi kan satsa dessa miljarder, som Arne
            Andersson vill satsa på det militära försvaret, på att förebygga
            att sådana hot uppkommer.
          </note>
          <note>
            Jag tycker att det är en vettigare och rimligare investering,
            Arne Andersson.
          </note>
          <note>
            Anf. 182 ANDERS SVÄRD (c) replik
          </note>
          <note>
            Herr talman! Annika Nordgren var inne på frågan om utbildningen.
            Vi har alltså ett vidare säkerhetspolitiskt begrepp, och det finns
            ett antal bevakningsuppgifter som i dag inte fullgörs. Det finns
            alltså behov av utbildning. Men den utbildningen skall naturligtvis
            inte skötas på ett gammaldags sätt, utan det är viktigt att utbildningen
            formas för de uppgifter som vi bestämmer att de som utbildas så
            småningom skall utföra. Det är en bättre differentiering men också
            en effektivisering av utbildningen. Det ligger ingen poäng i att
            det är en lång utbildning, utan det skall vara utbildning anpassad
            till behovet. Det är alltså det säkerhetspolitiska läget som skall
            bestämma hur stor organisation vi behöver ha.
          </note>
          <note>
            Om detta resonemang leder till att vi kan hålla oss kraftfullt
            över nivån där 50 % får fullgöra plikttjänstgöring, är det bättre
            än att gå mot under 50 %, som i dag. Jag tror att det har en betydelse
            för försvarsviljan.
          </note>
          <note>
            När det gäller vapenindustrin behöver vi, enligt bedömningarna,
            en vapenindustri i Sverige. Vi har väldigt restriktiva regler
            för försäljning av vapen och annan krigsmateriel. Det skall vi
            ha; det är ett sätt att dela på kostnaderna. Vi kan också sälja
            till andra, som uppfyller villkoren.
          </note>
          <note>
            Anf. 183 ANNIKA NORDGREN (mp) replik
          </note>
          <note>
            Herr talman! Det var nästan samma tema som jag diskuterade med
            Arne Andersson. Jag undrar om man inte kan satsa de dyra pengar
            som det kostar att utbilda flera inom totalförsvaret på att i
            stället förebygga den sårbarhet i samhället som i vissa fall leder
            till att vi har objekt som vi måste bevaka. Det är smartare och
            ett mer långsiktigt sätt att se på saken.
          </note>
          <note>
            Dessutom står min fråga kvar, och jag ställer den igen: Hur vet
            Anders Svärd att graden av utbildade har direkt bäring på försvarsviljan
            och folkförankringen?
          </note>
          <note>
            Anf. 184 ANDERS SVÄRD (c) replik
          </note>
          <note>
            Herr talman! Svaret på den sista frågan är att ingen vet exakt
            var brytpunkten ligger. Jag tror ändå att det är stor klokhet
            att inte låta det antal som deltar i plikttjänstgöring komma ned
            i de tal som vi är på väg mot nu. Det är lika viktigt att den
            utbildning som man får genomgå har ett meningsfullt syfte och
            att de som genomgår utbildningen känner att de fyller ett behov
            och att de får en utbildning som är användbar.
          </note>
          <note>
            Sedan är det också så att de 10 000 extra som skall utbildas
            för det civila försvarets behov rimligtvis borde stämma ganska
            väl med de ambitioner som
          </note>
          <note>
            Annika Nordgren har. Det civila samhället skall ju i princip
            byggas säkert, men flyktingströmmar och katastrofer, var de än
            uppkommer, är sådant som man inte kan bygga in ett försvar för
            i det normala samhället.
          </note>
          <note>
            Det borde väl ändå vara bra, Annika Nordgren, om vi nu är överens
            om att det här är en bra vidgning av det säkerhetspolitiska begreppet
            - och det är vi -
          </note>
          <note>
            att det också finns några människor som är beredda och utbildade
            för att delta i den delen av totalförsvaret.
          </note>
          <note>
            Anf. 185 ANNIKA NORDGREN (mp) replik
          </note>
          <note>
            Herr talman! Vidgningen av det säkerhetspolitiska begreppet är
            jag och Anders Svärd helt överens om, och även regeringen.
          </note>
          <note>
            Anders Svärd sade att ingen vet exakt var brytpunkten finns,
            och det innebär att detta förslag bygger på ett antagande, som
            jag sade i mitt anförande. Syftet och meningsfullheten i utbildningen
            är oerhört viktiga, som Anders Svärd sade, annars främjas absolut
            inte folkförankringen och försvarsviljan. Då blir det kontraproduktivt.
            Där är vi helt överens.
          </note>
          <note>
            Däremot finns det alltså grundläggande skillnader mellan våra
            åsikter om hur pliktsystemet skall utformas i framtiden. Det är
            det som ligger till grund för mina ställningstaganden i denna
            fråga.
          </note>
          <note>
            Anf. 186 ÅKE CARNERÖ (kds)
          </note>
          <note>
            Herr talman! Europa genomgår en förvandling, och dess stater
            och folk måste finna sin plats i detta nya Europa. Slutet på den
            politiska, ideologiska och militära konfrontationen mellan öst
            och väst har inneburit en ny öppenhet och därmed skapat nya möjligheter
            för förståelse och samarbete.
          </note>
          <note>
            Det kalla krigets slut har inneburit att riskerna för ett storskaligt
            krig kraftigt reducerats på kort sikt, men på längre sikt vet
            vi inget. På grund av att all militär försvarsberedskap tar lång
            tid att bygga upp är det för tidigt att dra alltför radikala slutsatser
            av det nya läget. I västra Europa fortsätter det fredliga integrationsarbetet,
            och i östra Europa finns både positiva tecken på återhämtning
            och vilja till samarbete men också ökad regional instabilitet.
            Det rörliga och svårförutsägbara säkerhetspolitiska läget gör
            det nödvändigt att försöka skapa en regional säkerhetsordning.
          </note>
          <note>
            EU har ju här en avgörande betydelse för stabiliteten i vår världsdel.
          </note>
          <note>
            Vi vet från tidigare decennier alltför väl att vårt geografiska
            läge gjorde vårt territorium synnerligen intressant. Vi vet att
            spionverksamhet och infiltration i olika sammanhang har varit
            omfattande. Det finns klara belägg för att andra länder alltjämt
            känner behov av att bedriva en inte obetydlig underrättelseverksamhet
            också i vårt land.
          </note>
          <note>
            Herr talman! Karakteristiskt för det nordiska området är dess
            närhet till och beroende av andra strategiska regioner - Ryssland,
            Nordatlanten och norra delen av det kontinentala Europa. Östersjön
            är en centralt belägen kommunikationsled. I händelse av konflikter
            kan Östersjön därför komma att utgöra en mycket viktig konfrontationszon.
          </note>
          <note>
            Den strategiska situationen i norra delen av det nordiska området
            är i sina grunddrag oförändrad. Som en följd av den samlade utvecklingen
            inom kärnvapenområdet kan områdets strategiska betydelse t.o.m.
          </note>
          <note>
            öka. De konventionella stridskrafterna i det ryska norra militärområdet
            har minskat men genomgått en omfattande modernisering genom tillbakadragandet
            av styrkor från Centraleuropa. Tillskott av flyg- och helikopterförband
            har skett även om utbildningsverksamheten är låg.
          </note>
          <note>
            Även om Rysslands offensiva förmåga i området är begränsad i
            dag finns de rent tekniska förutsättningarna att sätta befintliga
            resurser i stånd. Regeringen skriver i propositionen: "De alltmer
            förbättrade möjligheterna att uppnå överraskning med strategiskt
            rörliga insatsstyrkor bör dock observeras". Vi vill nu bygga in
            bra anpassningsförmåga, förmåga att höja vår krigsduglighet, och
            därför undrar jag vad som ryms i "en betryggande beredskap att
            höja denna förmåga om det säkerhetspolitiska läget försämras"?
          </note>
          <note>
            Vi måste beakta de osäkerheter som finns i vår omvärld. När framtiden
            är okänd - och det torde historiens lärdomar visa att den alltid
            är - bör nyckelordet vara handlingsberedskap. Vi som lever vid
            havet vet att båtar alltid skall förtöjas som om storm väntades.
            Ett bedrägligt lugn kan nämligen snabbt ersättas av oro.
          </note>
          <note>
            Herr talman! Kristdemokraterna tycker att det är bra att satsningar
            görs inom det civila försvaret för att möta det moderna samhällets
            sårbarhet. I en motion skrev vi 1992 att "vårt samhälles förmåga
            att möta störningar är en angelägenhet för alla, och en noggrann
            utredning skulle härvidlag öka förståelsen bland oss medborgare
            för civilförsvarets betydelse".
          </note>
          <note>
            Hot- och riskutredningen tillsattes, och dess arbete ger nu ett
            värdefullt bakgrundsmaterial till det vidgade säkerhetsbegreppet.
          </note>
          <note>
            De ungdomar som nu föreslås få utbildning för civila beredskapsstyrkor
            kommer att ha ökat sitt säkerhetsmedvetande och kan därmed bidra
            till att minska sårbarheten i samhället. Ett viktigt område för
            denna utbildning är vård och omsorg, dvs. sjukvård och socialtjänst
            i kriser och krig. Hot- och riskutredningen har även visat att
            inte minst informationsförmedlingen är mycket viktig vid allvarliga
            störningar.
          </note>
          <note>
            Förbättrad förmåga att delta i fredsfrämjande insatser är en
            naturlig utveckling, eftersom det enligt säkerhetspolitiska bedömningar
            kommer att finnas behov av att agera snabbt vid kriser och katastrofer.
          </note>
          <note>
            Operationerna blir alltmer blandat militära och civila, vilket
            ställer nya krav på samordning av olika insatser.
          </note>
          <note>
            Herr talman! I propositionen ges många uppdrag till vårt totalförsvar.
            Vi skall kunna möta väpnat angrepp, och därför skall vi fortlöpande
            upprätthålla en betydande förmåga, inte minst kvalitativt. Vi
            skall kunna möta en angripare som utnyttjar moderna strategiska
            insatsstyrkor för att nå snabba framgångar, oavsett vilka delar
            av landet som utgör mål för angreppet. Det svenska försvaret skall
            långsiktigt ha en sådan teknisk modernitet och förtrogenhet med
            taktisk och operativ utveckling som krävs för att möta stridskrafter
            i omvärlden som skulle kunna sättas in i Sverige. Vi skall kunna
            hindra en angripare att få herravälde i luften.
          </note>
          <note>
            Med tanke på att ett framtida krig karakteriseras av att kvalificerad
            militärteknik och strategiska insatsstyrkor kommer till användning
            undrar jag hur vi skall tolka följande citat ur propositionen:
            "Luftvärnet är en viktig del av vårt luftförsvar. Modernisering
            och förnyelse av luftvärnet fordrar dock ytterligare överväganden."
          </note>
          <note>
            ÖB menar att på den ekonomiska nivå som Centern och Socialdemokraterna
            är överens om får Försvarsmakten begränsad förmåga att hejda en
            angripare samtidigt som förmåga att slå en angripare inte torde
            föreligga. Vår förmåga att snabbt och säkert förflytta stridskrafter
            över hela landet blir starkt eftersatt. Detta innebär en stor
            risktagning med tanke på de väpnade angrepp som trots allt skulle
            kunna ske med styrkor som snabbt sätts i stånd. Ger detta trovärdighet
            åt vår vilja att försvara oss själva, och skapar det säkerhetspolitisk
            stabilitet i vår omvärld?
          </note>
          <note>
            Herr talman! Kristdemokraterna hävdar att den föreslagna neddragningen
            av ytterligare 2 miljarder från
          </note>
          <note>
            1999 innebär en kraftig urholkning av försvarsförmågan tillsammans
            med den vidgade tillämpningen av totalförsvarplikten samt den
            höjda ambitionsnivån vad gäller internationella insatser. En allvarlig
            följd kan bli en obalans mellan säkerhetspolitikens mål och totalförsvarets
            uppgifter och resurser.
          </note>
          <note>
            Anf. 187 ANDERS SVÄRD (c) replik
          </note>
          <note>
            Herr talman! Åke Carnerö sade att det är viktigt att inte dra
            alltför långtgående slutsatser av det förbättrade läget på säkerhetspolitikens
            område. Riskerna kan öka, vi måste ha en betryggande beredskap
            och man skall alltid förtöja som om storm väntades. Den naturliga
            frågan till Åke Carnerö är då: Kan vi klara
          </note>
          <note>
            "storm" med ytterligare 2 miljarder? Jag har en känsla av att
            det inte riktigt är där som skillnaderna ligger.
          </note>
          <note>
            Om det handlar om det värsta fall som har nämnts i den tidigare
            delen av den här debatten tror jag att det handlar om belopp av
            en helt annan storleksordning.
          </note>
          <note>
            Jag vill också påminna om vikten av de särskilda säkerhetspolitiska
            kontrollstationer som finns med i propositionen. Den första är
            den som finns med redan i denna proposition, och de kommande är
            den inför beslutet nästa höst och den inför beslutet 1998. Där
            skall det kunna både läggas till och dras ifrån. Det säkerhetspolitiska
            läget skall styra.
          </note>
          <note>
            Men är det faktiskt så, Åke Carnerö, att man klarar stormen med
            2 miljarder till och att vi är slagna utan ytterligare 2 miljarder?
          </note>
          <note>
            Anf. 188 ÅKE CARNERÖ (kds) replik
          </note>
          <note>
            Herr talman! Anders Svärd tog upp det här med storm. Det här
            skall inte tolkas som ett värsta fall -
          </note>
          <note>
            jag inser naturligtvis att 2 miljarder inte kommer att räcka
            för det. Vi kan alltså inte dimensionera vårt totalförsvar för
            det värsta fallet. Jag menar inte att förslaget om ytterligare
            2 miljarder skall tolkas på det sättet, men vi skall vara mycket
            noga med att se efter om oron i vår omvärld ökar. Man skall naturligtvis
            alltid vara beredd - så tycker jag att vi skall tolka det här.
          </note>
          <note>
            Vi kristdemokrater tycker att kontrollstationerna är ett mycket
            värdefullt tillskott. Det är bara så att totalförsvaret måste
            planeras långsiktigt. Jag menar att kontrollstationernas utvärdering
            av den säkerhetspolitiska situationen inte enbart kan användas
            så att den ekonomiska ramen får gunga upp och ned hur som helst.
            Jag tror att Anders Svärd inser att det inte är avsikten. Men
            det finns viss planering som måste ske långsiktigt. Det är viktigt
            för att vi skall kunna få den grund som vi vill ha för att kunna
            anpassa oss efter den ändrade omvärldsutvecklingen.
          </note>
          <note>
            Anf. 189 ANDERS SVÄRD (c) replik
          </note>
          <note>
            Herr talman! Av vad Åke Carnerö nu säger drar jag slutsatsen
            att det kanhända att även kds så småningom kan tänka sig att stödja
            det förslag som nu föreligger, när vi i försvarsutskottet får
            titta igenom ordentligt vad som faktiskt står på de här områdena.
          </note>
          <note>
            Det finns ju med tankar om hur man skall klara av förändringar.
            Det finns inbyggt hur krigsdugligheten inom ett års sikt skall
            höjas till den nivå som behövs utan några speciella åtgärder,
            och Försvarsmakten får också i uppdrag att utreda och komma med
            förslag om hur den långsiktiga, planerade upprustningen skall
            gå till. Detta har man tänkt på, och man har kontrollstationerna
            i botten. Jag menar att det finns goda förutsättningar att klara
            av det som vi har att klara av, baserat på en säkerhetspolitisk
            situation, men också att göra en rimlig insats för att få ordning
            på Sveriges ekonomi.
          </note>
          <note>
            Anf. 190 ÅKE CARNERÖ (kds) replik
          </note>
          <note>
            Herr talman! Anders Svärd berörde långsiktigheten, och jag vill
            än en gång betona hur viktig den är.
          </note>
          <note>
            Jag har fått den uppfattningen i beredningsarbetet att
          </note>
          <note>
            Centern och Socialdemokraterna redan har bestämt sig för en neddragning
            av 2 plus 2, alltså 4, miljarder.
          </note>
          <note>
            Hade det funnits en öppning att se konsekvenserna av det förslag
            som har lagts fram skulle det kunna bli en helt annan diskussion
            under år 1996.
          </note>
          <note>
            Anf. 191 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Jag vill börja med att tacka för sex sakliga och
            innehållsrika inledningsanföranden.
          </note>
          <note>
            Jag vill också bemöta de antaganden som försvarsutskottets ordförande
            förde fram. Han sade att han eftersträvade en konstruktiv dialog
            med alla partier i försvarsutskottet för att få med så många partier
            som möjligt. Det har varit min strävan hela tiden. Jag inledde
            min gärning som försvarsminister med att säga just detta. Så vi
            kan faktiskt, Arne Andersson, inleda debatten med att säga att
            vi är överens om denna utgångspunkt.
          </note>
          <note>
            Mitt arbete med att få med alla partier i Försvarsberedningen
            underströk också detta, och jag har aldrig riktigt förstått eller
            fått en hållbar förklaring till varför
          </note>
          <note>
            Moderaterna och Folkpartiet lämnade Försvarsberedningen.
          </note>
          <note>
            Jag vill också, herr talman, säga att jag gillade Arne Anderssons
            öppenhet och lågmälda ton. Det var en befriande skillnad mot de
            mycket högljudda röster som har hörts under den senaste veckan.
          </note>
          <note>
            Egentligen har vi, Arne Andersson, en bra gemensam utgångspunkt
            i överensstämmelsen mellan våra säkerhetspolitiska bedömningar.
            Vad en enig försvarsberedning sade om det säkerhetspolitiska läget,
            vilket bildar underlag för Socialdemokraternas och
          </note>
          <note>
            Centerpartiets försvarspolitiska överenskommelse, återfinns faktiskt
            i Moderata samlingspartiets säkerhets- och försvarspolitiska program.
            Jag har tagit fram ett par citat som visar detta. I programmet
            står:
          </note>
          <note>
            "Vår militära utsatthet har som helhet inte ökat.
          </note>
          <note>
            Tvärtom har det som tidigare definierats som hotet mot Sverige
            relativt vår egen försvarsförmåga inte varit svagare sedan 1920-talet."
          </note>
          <note>
            Jag vill ta fram också ett annat citat ur Moderaternas rapport:
          </note>
          <note>
            "Vår politiska säkerhet är större än någonsin tidigare under
            vår moderna politiska historia."
          </note>
          <note>
            Det borde därmed finnas goda möjligheter för
          </note>
          <note>
            Moderaterna att ansluta sig till regeringens förslag.
          </note>
          <note>
            Moderaterna har ju bara att dra konsekvenserna av sin egen analys.
          </note>
          <note>
            Det kalla kriget är slut. I Sverige kan vi, liksom man gör i
            flertalet andra länder, konstatera att hotet om ett stormaktskrig
            i Europa är långt borta. I vårt eget närområde har den politiska
            och militära situationen förändrats drastiskt i och med Sovjetblockets
            sönderfall, våra baltiska grannfolks återvunna frihet och Tysklands
            återförening.
          </note>
          <note>
            Vårt lands radikalt förbättrade säkerhetspolitiska läge ligger
            till grund för regeringens förslag till inriktning av totalförsvaret
            inför nästa sekelskifte. Det är just detta som motiverar en måttfull
            besparing på försvarsutgifterna om sammanlagt 10 % under budgetåret
            1995/96 t.o.m. år 2001. Låt mig få understryka detta klart och
            tydligt: Det är det nya säkerhetspolitiska läget som gör att den
            svenska regeringen, i likhet med en rad andra västeuropeiska regeringar
            och den amerikanska regeringen, sänker försvarskostnaderna.
          </note>
          <note>
            Den måttfulla besparingen om 10 % är säkerhetspolitiskt motiverad.
          </note>
          <note>
            Men till detta kommer det självklara, att försvaret måste bära
            sin del av bördan för att sanera Sveriges ekonomi. Försvaret kan
            inte få vara en fredad zon när sjuka, gamla, arbetslösa, ensamstående
            föräldrar och barn måste göra stora uppoffringar för vårt lands
            framtid och oberoende.
          </note>
          <note>
            Jag har en speciell motivering till att säga detta.
          </note>
          <note>
            Om vi nu inte minskar försvarspremien, när detta är säkerhetspolitiskt
            motiverat och möjligt, riskerar vi faktiskt för första gången
            i modern tid att skapa en klyfta mellan det svenska folket och
            försvaret och därmed allvarligt skada försvarsviljan. Jag har
            hört denna argumentation på ett par möten under de senaste dagarna
            - i Enköping i måndags kväll och i Gamla stan på ett möte i går
            kväll.
          </note>
          <note>
            Det påstås från somligt håll att den förändrade hotbilden intecknades
            redan i 1992 års försvarsbeslut.
          </note>
          <note>
            Det är fel i flera avseenden. För det första var förändringarna
            inte lika tydliga då som i dag. Den utveckling man kunde konstatera
            1992 har befästs ytterligare under tre år. För det andra drog
            man 1992 ingalunda fullt ut konsekvenserna av det förändrade säkerhetspolitiska
            läget. Det är först genom förslaget i propositionen om en ny inriktning
            av totalförsvaret som man på ett genomtänkt sätt tar fasta på
            förändringarna i vår omvärld - allt det positiva som har skett
            men också de nya hot och risker som utvecklingen för med sig.
          </note>
          <note>
            Vårt militära försvar skall kunna avhålla från och möta ett angrepp
            på vårt land. Men det är i dag svårare än det var under det kalla
            krigets blockkonfrontation att förutse de politiska och militära
            omständigheterna kring en väpnad stormaktskonflikt som Sverige
            skulle kunna dras in i trots vår militära alliansfrihet.
          </note>
          <note>
            Ingen vet hur ett eventuellt angrepp på Sverige skulle kunna
            se ut i framtiden, och vi kan inte planera efter något syntetiskt
            konstruerat anfallsscenario. Därför måste vårt militära försvar
            vara modernt och flexibelt och kunna anpassas efter förändrade
            politiska och militära förhållanden i vår omvärld.
          </note>
          <note>
            Detta, att vårt försvar skall ha förmåga till anpassning, är
            en bärande princip i regeringens förslag.
          </note>
          <note>
            Denna princip är lika gammal som krigshistorien, men den är samtidigt
            nydanande i modern svensk försvarsplanering. Jag utgår från att
            den kommer att sätta sin prägel på den framtida planeringen av
            vårt försvar.
          </note>
          <note>
            Nu säger somliga att anpassningen inte kan genomföras om det
            verkligen gäller, att vi i stället måste ge upp alliansfriheten
            om vi nu drar ner på försvaret.
          </note>
          <note>
            Jag tycker att det både är ett uttryck för uppgivenhet och en
            nedvärdering av vårt försvar i dag. Något måste vi väl ändå ha
            fått för alla de miljarder som vi varje år har satsat på att just
            få ett modernt försvar.
          </note>
          <note>
            Jag för min del vet att vi har ett bra försvar och att vi kommer
            att ha ett bra försvar också med 90 % av dagens försvarsutgifter.
            Vi kommer också efter denna måttfulla besparing att ha en god
            grund för anpassning i händelse av ett förändrat säkerhetspolitiskt
            läge. Alliansfriheten är vårt viktigaste medel för att även i
            framtiden slippa dras in i ett krig. Det vet svenska folket, och
            därför sluter en överväldigande majoritet av vårt folk upp kring
            den militära alliansfriheten. Den är inte till salu eller förhandlingsbar.
          </note>
          <note>
            Den militära alliansfriheten är inte, som somliga gör gällande,
            något man köper eller säljer för 10 % eller 4
          </note>
          <note>
            miljarder mer på försvarsbudgeten.
          </note>
          <note>
            Jag vill samtidigt med kraft framhålla att det kalla kriget inte
            har ersatts av den eviga freden. Kriget i
          </note>
          <note>
            Bosnien påminner oss varje dag om att vår egen kontinent, Europa,
            på samma sätt som andra delar av världen härjas av väpnade konflikter,
            där åldringar slås ihjäl, kvinnor våldtas och barn svälter. Den
            demokratiska utvecklingen i Ryssland är kantad av många problem
            och osäkerhetsfaktorer. Jag har sagt många gånger denna höst att
            jag skulle ha känt mig betydligt lugnare om vi hade haft fem år
            av demokratisk utveckling i Ryssland.
          </note>
          <note>
            Men stabil fred och säkerhet kan byggas bara på gemensam säkerhet.
            I vår tid krävs ett gemensamt ansvar för freden och säkerheten,
            och regeringen föreslår därför att Sverige väsentligt skall förbättra
            förmågan att delta i fredsfrämjande insatser genom inrättandet
            av försvarsmaktens internationella styrka och genom skapandet
            av civila internationella styrkor för humanitära insatser.
          </note>
          <note>
            Säkerhet handlar inte bara om militära hot. I vår moderna tid
            handlar säkerhet alltmer om icke-militära hot och risker. Regeringen
            har dragit konsekvenserna av detta och föreslagit ett vidgat säkerhetsbegrepp
            och en ny helhetssyn på totalförsvarets verksamhet i såväl krig
            som fred. Vi måste ha en beredskap för att kunna möta terrorism
            och attentat, svåra olyckor och störningar i vårt moderna industri-
            och informationssamhälle. Vi kan inte heller längre betrakta naturkatastrofer
            med resignerad ödestro. Vi måste ha en beredskap för att bekämpa
            dem och lindra deras följder.
          </note>
          <note>
            I krig och kris är totalförsvaret hela samhället. För detta finns
            beredskap, planering och resurser, och den tillgången måste samhället
            kunna utnyttja också i fred.
          </note>
          <note>
            Anf. 192 ARNE ANDERSSON (m) replik
          </note>
          <note>
            Herr talman! Jag harangerades för den lågmälda tonen. Jag tackar
            för det. Jag skall fortsätta att hålla den lågmälda tonen, eftersom
            jag tror på det jag sade
          </note>
          <note>
            - vi skall försöka att umgås om de här problemen i försvarsutskottet.
            Jag kan vara riktigt retlig ibland, men jag skall i alla fall
            inte vara det före den 6 december, om vi då inte har kommit till
            något hyggligt resultat.
          </note>
          <note>
            Jag skall likväl göra några kommentarer. Försvaret får inte vara
            någon fredad zon. Ja, det låter sig sägas -
          </note>
          <note>
            paraplyet för all annan verksamhet än människornas integritet
            och oberoende i vårt land. Försvarsministern, man blir, som jag
            sade för en stund sedan, aldrig tvåa i ett krig. Jag tror att
            vi skall fundera på det också i utskottet. Detta uttryck togs
            av försvarsministern som intäkt för att det var det som knäsatte
            den starka svenska försvarsviljan. Jag tror att det kan ha betydelse.
          </note>
          <note>
            Låt mig bara peka på en liten detalj i propositionen, där jag
            anser att försvarsministern är med och tär på försvarsviljan.
            Varför skall man göra så stora strukturella förändringar till
            förmån för att utbilda soldater som icke skall ingå i krigsorganisation?
            De skall utbildas för att bilda opinion och sannerligen inte för
            det försvar de inte får delta i. De känner att de är dåligt utbildade
            och till ingen nytta. Detta är en farlig tanke. Det här måste
            vi också försöka rätta till under tiden.
          </note>
          <note>
            Anf. 193 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Jag tror att Arne Andersson och jag är överens om
            att det är oerhört viktigt att vi värnar försvarsviljan. Det är
            en styrka för vårt land att Sveriges folk ställer upp för försvaret.
            Men jag har faktiskt under min tid som försvarsminister mött så
            väldigt många människor från alla politiska partier - eftersom
            jag känner dem jag talar med - som har sagt att försvaret också
            måste ha krav på kostnadskontroll, effektivitet och besparingar
            emot sig precis som alla andra verksamheter i samhället. Har inte
            försvaret sådana krav på sig, ställer man inte upp för försvaret.
          </note>
          <note>
            De signalerna tycker jag att vi politiker måste ta åt oss och
            lyssna på.
          </note>
          <note>
            Jag vill ändå en gång påpeka att detta inte för mig har varit
            huvudorsaken till den måttfulla 10-
          </note>
          <note>
            procentiga besparingen. Orsaken tog både jag och
          </note>
          <note>
            Anders Svärd upp i våra anföranden, nämligen det säkerhetspolitiska
            läget.
          </note>
          <note>
            Jag förstår inte varför alla andra länder kan spara på sina försvar
            betydligt mera än våra 10 % med samma säkerhetspolitiska bedömning
            som vi har i
          </note>
          <note>
            Sverige. Vi har inte konstruerat någon egen säkerhetspolitisk
            bedömning i Stockholm. Den bedömning vi har gjort delas av regeringarna
            i Helsingfors, Oslo,
          </note>
          <note>
            Washington och i NATO-länderna. Vi gör ingenting annat än att
            dra konsekvenserna av ett nytt säkerhetspolitiskt läge, vilket
            man har gjort i många andra länder. Om detta tycker jag att vi
            borde vara överens, eftersom Moderaterna gör samma säkerhetspolitiska
            bedömning som majoriteten i Försvarsberedningen.
          </note>
          <note>
            Anf. 194 ARNE ANDERSSON (m) replik
          </note>
          <note>
            Herr talman! Det är litet retfullt att behöva upprepa sig. Jag
            gör det ändock, herr talman, eftersom försvarsministern frågar
            just på någonting som jag sade i mitt huvudanförande.
          </note>
          <note>
            Under 15-20 års tid har andra länder ökat sina försvarsanslag
            med mycket stora belopp, upp till 40-
          </note>
          <note>
            45 % i de enskilda fallen. Då låg vi stilla. Det finns rum för
            att sänka med 25 % i de länderna, och de ligger ändå på en högre
            realpolitisk nivå än vi. Detta material finns till sista kronan,
            eller sista miljonen, uträknat i ÖB:s beräkningar och finns att
            tillgå, så det behöver vi inte diskutera.
          </note>
          <note>
            Jag sade att om vi har varit i otakt under 15-20 år får vi vackert
            finna oss i att vara i otakt litet till. Vi kanske kommer i balans,
            försvarsministern, och då blir det bra.
          </note>
          <note>
            Jag vill gärna tacka försvarsministern för att han läste ur vårt
            säkerhetspolitiska program. Jag hade så kort om tid att jag verkligen
            är tacksam för att jag fick ett par minuter extra. Däremot är
            det kanske övermaga att utbe sig om att sidan skall läsas färdigt.
            Där står nämligen vad jag också sade i mitt anförande, att den
            riktigt långsiktiga analysen - den del som vi inte vet något om,
            de 10 år som ett försvarsbeslut har påverkan på och som är helt
            oförutsägbar tid - skall i säkerhetspolitiken ha marginalerna
            på sin sida även för de åren. Därför har vi litet olika mening
            om det långsiktiga synsättet. Men varför gräla om det, vi skall
            ju umgås om det.
          </note>
          <note>
            Anf. 195 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Jag tog fasta på Arne Anderssons slutord att vi
            skall fortsätta att umgås. Det har jag inte precis hört från moderathåll
            och högerpressen de senaste veckorna. Därför är Arne Andersson
            en befriande fläkt från den gamla högertiden då högern verkligen
            var pålitlig i försvarsfrågan och ville göra upp med socialdemokratin
            i försvarspolitiken. En tidigare partiordförande, Gösta Bohman,
            har också längtat tillbaka till den gamla tiden då socialdemokraterna
            och högerpartiet kunde göra upp om försvarspolitiken.
          </note>
          <note>
            Jag tror också att vi skall kunna klara ut det här om statistiken
            och vad som ligger bakom olika länders besparingar. På Försvarsdepartementet
            saknar vi inte heller argument i den här frågan. En representant
            för departementet kommer gärna till försvarsutskottet för att
            hjälpa till att reda ut de här begreppen. Jag vidhåller fortfarande
            att 10 % är en mycket måttfull besparing. I den ligger mycket
            av en normal kostnadskontroll, ett normalt effektivitetskrav som
            alla andra verksamheter i statsförvaltningen utsätts för.
          </note>
          <note>
            Jag tror säkerligen att om det bara är fråga om att tyda statistiken,
            Arne Andersson, skall vi nog bli överens om det mesta.
          </note>
          <note>
            Anf. 196 LENNART ROHDIN (fp) replik
          </note>
          <note>
            Herr talman! Om det inte var en felsägning tror jag ändå att
            jag nog gör en något annan bedömning än försvarsministern när
            han säger att det säkerhetspolitiska läget för Sverige har förbättrats
            radikalt sedan försvarsbeslutet 1992. Det är faktiskt så att hela
            det långa kriget, folkmordet, i Bosnien har ägt rum efter försvarsbeslutet
            1992. Detsamma gäller för överfallet på Tjetjenien. Det är under
            de här åren som FN,
          </note>
          <note>
            OSSE och EU har demonstrerat sin oförmåga att hantera de nya
            hoten i Europa. Vi tvingas alla beklaga att det kanske visar sig
            att det är NATO som är den enda sammanslutningen som visar någon
            kraft. De nya demokratierna i Öst- och Centraleuropa har noterat
            detta. Det tvingas vi vill ändå visa en viss förståelse för.
          </note>
          <note>
            Det var dock inte därför jag begärde replik, utan för att återknyta
            till de två frågor jag ställde i mitt anförande till försvarsministern.
            Kap. 2 i propositionen, om säkerhetspolitiken, redovisar inga
            slutsatser om det man beskriver som risk och hot i Europas utveckling.
            Det gäller för det första den alltmer accelererande renationaliseringen
            av Europas försvarsoch säkerhetspolitik. Vad kan Sverige göra
            för att motverka detta? För det andra gäller det den påtagliga
            risken av ett minskat amerikanskt engagemang i Europa. Hur bär
            vi oss åt för att skapa en ömsesidig dialog, där man skapar ökad
            förståelse mellan Europa och USA för de här allvarliga frågorna.
          </note>
          <note>
            Anf. 197 Försvarsminister THAGE G
          </note>
          <note>
            PETERSON (s)
          </note>
          <note>
            Herr talman! Jag noterade Lennart Rohdins två frågor. Han talade
            om en renationalisering av utrikespolitiken och menar att den
            svenska inställningen till
          </note>
          <note>
            NATO-styrkan i Bosnien är ett exempel på det. Jag menar att det
            är helt fel. Vi vill göra det som vi är bäst på - fredsfrämjande
            verksamhet, humanitära insatser och återuppbyggnadsarbete. Det
            visar i stället en konstruktiv internationalism och solidaritet.
          </note>
          <note>
            Min uppfattning är alltså tvärtemot den som Lennart Rohdin förde
            fram.
          </note>
          <note>
            Så till NATO-utvidgningen. Självklart skall varje land självt
            avgöra sin säkerhetspolitik. Vad regeringen anser, och hela tiden
            har upprepat, är att inga nya skiljelinjer får skapas i Europa.
            Jag är oerhört rädd för att en alltför högljudd politik leder
            till att delar av
          </note>
          <note>
            Europa isoleras och vi får nya gränser.
          </note>
          <note>
            Jag har själv i flera sammanhang uttryckt, och jag sade det också
            i min inledning till den försvarspolitiska propositionen - jag
            har där använt samma ordval som det som NATO har - att alliansens
            utvidgning bör vara en del av en europeisk säkerhetsarkitektur.
          </note>
          <note>
            Nya skiljelinjer får inte dras upp i Europa.
          </note>
          <note>
            Att jag skriver det och återger NATO:s ord är inte att vara kritisk
            mot USA. Tvärtom respekterar jag
          </note>
          <note>
            USA:s hållning, och USA respekterar Sveriges inställning. Jag
            är oerhört mån om att USA fortsatt skall spela en stor roll i
            säkerhetspolitiken i Europa. För övrigt hoppas jag att jag i början
            av nästa vecka i just
          </note>
          <note>
            USA skall få en chans att diskutera de här frågorna och också
            lämna information om den svenska inställningen i de här frågorna.
          </note>
          <note>
            Anf. 198 LENNART ROHDIN (fp) replik
          </note>
          <note>
            Fru talman! Det finns säkert anledning att diskutera Sveriges
            inställning och Sveriges agerande på olika sätt. Där kan vi ha
            skilda åsikter. Men jag tror inte att det är det stora problemet.
          </note>
          <note>
            Vad jag försökte skissa på i mitt anförande är det faktum att
            vi över hela Europa har en snarast galopperande renationalisering
            av försvars- och säkerhetspolitiken från samtliga stater i Europa.
            Skall Sverige kunna bidra i den utvecklingen gäller det naturligtvis
            att hitta en strategi och också att föra en trovärdig politik
            för att kunna vända denna utveckling. Det behöver vi nog fundera
            en hel del på.
          </note>
          <note>
            På samma sätt är det när det gäller USA:s engagemang i Europa.
            Det jag pekade på - jag tror att försvarsministern kommer att
            få möta detta under sitt besök i USA - är att det inte bara är
            så att man har fattat beslut om att gå olika vägar. Det har man
            kanske inte gjort, men framför allt divergerar synsätten alltmera.
            Det gäller då det amerikanska synsättet och de olika europeiska
            staternas synsätt. Detta står säkert i relation till det framtida
            amerikanska engagemanget i Europa. Jag tolkar propositionen så,
            att det är väldigt angeläget att slå vakt om det. Därför kanske
            man bör ta sig en funderare också på hur vi konstruktivt kan bidra
            till att öka förståelsen för skilda synsätt, inte skapa konfrontation
            kring dem.
          </note>
          <note>
            Dessa saker skulle jag vilja att försvarsministern och regeringen
            - och vi alla - funderade på, för det här är vitala frågor för
            den säkerhetspolitiska utvecklingen i Europa framöver.
          </note>
          <note>
            Anf. 199 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Jag kan dela uppfattningen att det här är vitala
            frågor. Men när jag nu får tillfälle till ett tankeutbyte med
            Lennart Rohdin vill jag, om jag får göra det i mitt inlägg, säga
            att min nyfikenhet under hela min tid som försvarsminister gällt
            frågan: Hur ser
          </note>
          <note>
            Folkpartiets försvarspolitik ut?
          </note>
          <note>
            Jag har hittat en faktisk konsekvens och logik i
          </note>
          <note>
            Folkpartiets agerande i Försvarsberedningen så länge man var
            kvar. Folkpartiet begärde två utredningar.
          </note>
          <note>
            För det första ville man få ett alternativ för det framtida försvaret
            utrett som innebar en sänkning av försvarsutgifterna med 27 %.
            För det andra ville man ha förutsättningarna och konsekvenserna
            för försvaret av en svensk NATO-anslutning klarlagda. Jag tycker
            faktiskt att det här hänger ihop.
          </note>
          <note>
            Folkpartiet vill spara på försvaret och tro att det blir lättare
            om Sverige uppger den militära alliansfriheten. Eller också är
            det NATO-medlemskapet som är det viktigaste och neddragningen
            av det svenska försvaret en bonuseffekt från liberal synpunkt.
          </note>
          <note>
            Jag tycker faktiskt att Folkpartiet - Lennart
          </note>
          <note>
            Rohdin och Maria Leissner - skall tala om för svenska folket
            vad Maria Leissner och hennes parti vill och vad man tänker göra
            av den försvars- och säkerhetspolitiska isoleringen. Den procentuella
            skillnaden mellan Folkpartiet och Moderaterna är faktiskt 54 %.
          </note>
          <note>
            Det är en oerhört hög siffra. Moderaterna vill öka lika mycket
            som Folkpartiet vill dra ner.
          </note>
          <note>
            Jag vet inte om Lennart Rohdin har rätt till ytterligare replik.
            Men frågan kan föras ut i luften. Det kan ges svar på den vid
            försvarsutskottets behandling, eller också kan Lennart Rohdin
            och jag mötas på
          </note>
          <note>
            Försvarsdepartementet för ett samtal kring de här frågorna. Jag
            ber att generöst få inbjuda till en kopp kaffe kring den här frågeställningen.
          </note>
          <note>
            Anf. 200 ANNIKA NORDGREN (mp) replik
          </note>
          <note>
            Fru talman! Jag skulle vilja fråga herr försvarsministern vad
            regeringen menar med att vilja stärka
          </note>
          <note>
            VEU generellt. Jag frågade om det i mitt anförande här tidigare.
            Men jag blir alltmer angelägen om att få ett svar efter att ha
            hört försvarsministerns anförande.
          </note>
          <note>
            Han betonade vikten av den militära alliansfriheten.
          </note>
          <note>
            Jag och Miljöpartiet värnar oerhört starkt den militära alliansfriheten
            och ser därför med oro på vad regeringen skriver om VEU. Jag skulle
            alltså gärna vilja ha ett svar i det avseendet.
          </note>
          <note>
            Anf. 201 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! Det är lätt att svara på Annika Nordgrens fråga.
            Den svenska regeringen, och jag utgår då från stöd från samtliga
            partier i riksdagen, vill att vi skall få en så bra gemensam säkerhets-
            och utrikespolitik som möjligt i Europa som inte drar upp nya
            gränser, som inte utesluter någon och som inte drar upp skiljelinjer
            som betyder isolering, främlingskap och mycket mera.
          </note>
          <note>
            Den svenska regeringen har sagt att vi inte ger upp vår militära
            alliansfrihet. Men det betyder ingalunda att vi inte skulle kunna
            samarbeta och ha öppna och bra relationer med försvarsallianserna.
            Det har Sverige med NATO. Vi samarbetar inom ramen för PFF,
          </note>
          <note>
            Partnerskap för fred. Vi är observatörer i VEU. Min avsikt är
            att vi skall bli allt aktivare i VEU och att vi skall kunna delta
            i fredsfrämjande operationer som
          </note>
          <note>
            VEU står inför, men vi avser inte att söka medlemskap.
          </note>
          <note>
            Genom ett sådant svenskt deltagande ökar vi tryggheten och säkerheten
            i Europa. Så enkelt är det.
          </note>
          <note>
            Anf. 202 ANNIKA NORDGREN (mp) replik
          </note>
          <note>
            Fru talman! Konstigt nog kan jag hålla med om nästan allt vad
            försvarsministern sade i den första delen av sitt föregående inlägg.
            Men när vi kommer till det här med att ha öppna och bra relationer,
            en allt aktivare medverkan och allt vad det nu var som försvarsministern
            här räknade upp blir jag lite betänksam.
          </note>
          <note>
            Jag ser väldigt betydande motsägelser i vad försvarsministern
            säger om militär alliansfrihet och detta med att stärka VEU generellt.
            De frågetecknen tycker jag borde kunna rätas ut. Militär alliansfrihet
            är för mig och Miljöpartiet ett aktivt val. Jag tycker inte att
            det är förenligt ens med ett aktivt observatörsskap i
          </note>
          <note>
            VEU. Där skiljer vi oss alltså åt, försvarsministern!
          </note>
          <note>
            Anf. 203 Försvarsminister THAGE G
          </note>
          <note>
            PETERSON (s)
          </note>
          <note>
            Fru talman! I min vision för ett tryggare och säkrare Europa
            finns faktiskt att Sverige deltar i allt arbete där vi kan åstadkomma
            ökad demokrati samt social och ekonomisk utjämning och där vi
            får så många som möjligt med i gemenskapen.
          </note>
          <note>
            Det vore beklagligt om Miljöpartiet, som för övrigt står för
            väldigt många unga värderingar, inte skulle bejaka detta. Det
            farligaste för Sverige, om vi vill ha ett inflytande i Europa,
            är om vi isolerar oss.
          </note>
          <note>
            Därför är det oerhört viktigt att vi använder vårt medlemskap
            i EU för att arbeta för demokrati samt social och ekonomisk utveckling.
            Jag menar att EU
          </note>
          <note>
            för Sverige kan bli hävstången till ett demokratiskt och fredligt
            Europa. Då skall vi delta i det arbetet och inte vända ryggen
            åt det.
          </note>
          <note>
            Anf. 204 BRITT BOHLIN (s)
          </note>
          <note>
            Fru talman! Vi socialdemokrater presenterar nu tillsammans med
            Centern förslag och tankar om en försvars- och säkerhetspolitik
            som faktiskt är början för ett nytt årtusende. Den fasta grunden
            för våra förslag är vår övertygelse om att ett relativt litet
            land som Sverige behöver ha alla sina medborgare engagerade, men
            på olika sätt alltefter förutsättningar och behov i arbetet för
            fred, frihet och trygghet i vårt land, i Europa och i världen.
          </note>
          <note>
            Fred, frihet och trygghet är begrepp som inte bara behöver komma
            nationer till del, utan oss alla medborgare och individer. Att
            låta den grundsynen komma till uttryck i alla berörda sammanhang
            är viktigt, vare sig vi talar om bistånds- och solidaritetsarbete
            eller kommunal planering.
          </note>
          <note>
            Men på några viktiga områden inom totalförsvarets ram måste vi
            göra mer. Vi måste ta ett steg framåt.
          </note>
          <note>
            Svåra påfrestningar på oss som medborgare och nation i form av
            katastrofer och olyckor av olika slag måste till varje pris förebyggas.
            Ändå vet vi att det aldrig hjälper till hundra procent. Därför
            vill vi nu, för att möta just detta hot, skaffa oss en bättre
            beredskap i form en s.k. civil insatsstyrka. Att negligera den
            frågan är faktiskt att medvetet sätta människors liv på spel.
          </note>
          <note>
            Men den yttersta katastrofen är naturligtvis krig.
          </note>
          <note>
            Vi har lagt ned ett stort arbete på att studera olika utvecklingsvägar
            för det svenska militära försvaret.
          </note>
          <note>
            Ingen väg leder dock tillbaka till 1925 eller 1939.
          </note>
          <note>
            Gårdagens krig kommer inte i repris.
          </note>
          <note>
            Det är bl.a. våra studier av omvärldens militära doktriner som
            styrt vår planering. Jag vill inte påstå att vi har lyckats till
            hundra procent, men vi är en bra bit på väg mot ett väl avvägt
            totalförsvar.
          </note>
          <note>
            Men framtidsdebatten ger ibland anledning till oro. Det förekommer
            stora vida slängar, inte i kväll men vid många andra tillfällen.
            I en del fall är det väl alldeles uppenbart att värdet av att
            se sin egen bild på debattsidor i tidningen har varit större än
            värdet av att delta i en seriös diskussion om svåra avvägningsfrågor
            för landets och totalförsvarets bästa.
          </note>
          <note>
            Får jag ställa en liten fråga till moderaterna, för att klara
            ut vår syn på säkerhetspolitiken. Den är ganska kritiserad från
            många olika håll och av många olika företrädare för Moderata samlingspartiet.
          </note>
          <note>
            Henrik Landerholm, som ofta företräder partiet i försvarsdebatten,
            säger i en artikel: Att avvisa risken för ett angrepp mot Sverige
            vid sidan av en stormaktskonflikt, tror jag är en allvarlig felsyn
            och definitivt en kvarleva från det förra kalla kriget.
          </note>
          <note>
            Carl Bildt säger den 13 februari 1992, i den proposition som
            lade grunden till det försvarsbeslut som vi nu lever med, egentligen
            exakt samma sak som vi har sagt i vår proposition som nu presenteras:
            Planeringen inom totalförsvaret skall även fortsättningsvis utgå
            från ett militärt angrepp på Sverige eller att andra svåra säkerhetspolitiska
            påfrestningar skulle utgöra ett led i en vidare konflikt mellan
            stormakter.
          </note>
          <note>
            Har moderaterna den uppfattning som Henrik
          </note>
          <note>
            Landerholm ger till känna? Innebär det i så fall att
          </note>
          <note>
            Carl Bildt led av en allvarlig felsyn och att han
          </note>
          <note>
            "definitivt var en kvarleva från kalla kriget"? Det är vad vi
            ofta kallas för när vi hävdar exakt samma sak.
          </note>
          <note>
            Ett annat litet exempel. Vad är det för fel på anpassningsbar?
            Svårt kritiserat i vårt förslag. I samma försvarsbeslut som vi
            just nu lever med kan man läsa på sidan 41: Planering för långsiktiga
            förändringar av den säkerhetspolitiska miljön, planering för konflikter
            i kortare tidsperspektiv, osv.
          </note>
          <note>
            Alla människor vet att vi just nu lever i ett system med olika
            krigsduglighetskrav på olika förband. Men när vi talar om att
            något är anpassningsbart är det helt plötsligt någon sorts oseriöst
            inlägg i debatten. Jag tycker att det är konstigt, och det behöver
            nog klaras ut.
          </note>
          <note>
            En annan liten fråga skulle jag vilja ställa till
          </note>
          <note>
            Folkpartiet. Innan jag ställer frågan vill jag bara säga att
            jag blir litet ledsen, inte å mina vägnar, men å alla deras vägnar
            som varje dag, till skillnad från oss som sitter i ombonad miljö
            i Stockholm, Mellerud eller var det nu är, faktiskt riskerar sina
            liv för att göra tillvaron något litet drägligare för de människor
            i Bosnien som lever under så svåra förhållanden, när det sägs
            att vi i Sverige inte gör någonting alls, utan att vi bara låter
            det ske. Det tycker jag är djupt orättvist och kränkande mot om
            inte annat de människorna.
          </note>
          <note>
            Det jag har hört från Folkpartiet i den här frågan är egentligen
            inga andra lösningar än att man krävde att vapenembargot skulle
            upphävas. Jag vet inte allt om Bosnien, långt därifrån. Få vet
            kanske det. Men en sak vet jag säkert efter att ha farit omkring
            i Bosnien vid ett par tillfällen, och det är att inga mer vapen
            kommer att kunna lösa någonting alls i Bosnien.
          </note>
          <note>
            I övrigt tycker jag att många av de folkpartistiska förslagen
            har blivit tillgodosedda i den proposition som nu föreligger.
            Min fråga är därför enkel: Har
          </note>
          <note>
            Folkpartiet ändrat uppfattning, eller vad är det egentligen fråga
            om? Är det fel på vår proposition, eller har
          </note>
          <note>
            Folkpartiet ändrat sin uppfattning?
          </note>
          <note>
            Vi har nu en politik för en ny tid. Alternativen handlar ofta
            om att ängsligt se tillbaka till en svunnen tid. Men detta är
            ofruktbart. Det är dags för en reformering, och den nya försvarspropositionen
            ger oss en bra grund för detta.
          </note>
          <note>
            Anf. 205 ARNE ANDERSSON (m) replik
          </note>
          <note>
            Fru talman! Tiden lider, jag vill inte säga och vi med den.
          </note>
          <note>
            Eftersom jag harangerat försvarsministern för att han bistod
            oss med ett par minuters läsning ur den moderata säkerhetspolitiska
            rapporten får jag väl tacka också Britt Bohlin när hon läser Landerholms
            och Carl Bildts tal, om jag nu hörde rätt. Jag hör inte så bra.
          </note>
          <note>
            Eftersom försvarsministern och jag är överens om att vi skall
            umgås om detta i utskottet, får väl Britt
          </note>
          <note>
            Bohlin rätta sig därefter.
          </note>
          <note>
            Anf. 206 BRITT BOHLIN (s) replik
          </note>
          <note>
            Fru talman! Det är svårt att säga emot det. Jag konstaterar bara
            att om vi lämnar rallarsvingarna åt sidan tror jag säkert att
            det går att umgås konstruktivt både i och utanför utskottet. Men
            det var viktigt att få klarhet i om moderaterna har ändrat uppfattning
            jämfört med förra försvarsbeslutet.
          </note>
          <note>
            Anf. 207 LENNART ROHDIN (fp) replik
          </note>
          <note>
            Fru talman! Det vore naturligtvis intressant att reflektera över
            motiven bakom den typ av rallarsvingar som förekom i anförandet
            nyss. Det handlade uppenbarligen inte om vad som har sagts i dagens
            debatt.
          </note>
          <note>
            Har Britt Bohlin fått för sig det, går det bra att läsa i protokollet
            efteråt vad som faktiskt har sagts. Jag har hittills inte sett
            Britt Bohlin i kammaren när Folkpartiet har diskuterat Bosnien,
            så det kanske också föranleder litet innantilläsning.
          </note>
          <note>
            Det är möjligt att det Folkpartiet har krävt finns tillgodosett
            i den här propositionen. Jag vill läsa innantill vad som står
            om fredsfrämjande verksamhet:
          </note>
          <note>
            Detta ställer krav på särskilda förberedelser. För att möjliggöra
            effektiva svenska bidrag krävs anpassning till internationell
            standard vad gäller metoder och materiel. Samarbete med andra
            länder om utbildning och övningar bör ske för att säkerställa
            effektiv samverkan i fredsfrämjande verksamhet.
          </note>
          <note>
            Det var faktiskt det enda vi från Folkpartiets sida begärde i
            Försvarsberedningen i våras. Skall jag tolka
          </note>
          <note>
            Britt Bohlins inlägg här i dag som att det vi har begärt nu är
            tillgodosett, då ser jag med stort intresse fram emot de slutsatser
            som socialdemokratin och regeringen kommer att dra av det man
            skriver i propositionen.
          </note>
          <note>
            Anf. 208 BRITT BOHLIN (s) replik
          </note>
          <note>
            Fru talman! Jag tycker inte att jag förtjänar att det kallas
            rallarsvingar när jag stillsamt försöker fråga
          </note>
          <note>
            Folkpartiet: Vilken försvarspolitik har ni? Vi vet ganska mycket
            om vad Lennart Rohdin säger om säkerhetspolitiken, men vilken
            försvarspolitik driver ni? Någonstans i sista andetaget kan man
            ibland läsa om vikten av luftförsvar.
          </note>
          <note>
            Det jag försöker fråga om har att göra med att många delar av
            inriktningen i totalförsvaret och de avvägningar vi har gjort,
            enligt vad jag har begripit nu tillgodoser gamla folkpartistiska
            krav, t.ex. materiell förnyelse - möjligen med undantag från hur
            många värnpliktiga vi anser behöver grundutbildas. Då undrar jag
            bara: Är detta rätt uppfattat, eller har Folkpartiet i grunden
            ändrat sin försvarspolitik, inte sin säkerhetspolitik?
          </note>
          <note>
            När jag pratar om Bosnien gör jag det utifrån det
          </note>
          <note>
            Lennart Rohdin alldeles nyss sade i sitt anförande, där han återigen,
            precis som i förra veckan, anklagar
          </note>
          <note>
            Stockholm - jag tror det var så han uttryckte det - för att inte
            göra någonting medan folkmordet pågår i
          </note>
          <note>
            Bosnien. Jag tycker fortfarande att det inte är riktigt sant.
          </note>
          <note>
            Anf. 209 LENNART ROHDIN (fp) replik
          </note>
          <note>
            Fru talman! Det kan vara svårt att hålla ihop det som föregående
            talare har sagt. Det jag sade i torsdags och det jag sade i dag
            är att de nya demokratierna i Öst- och Centraleuropa drar slutsatser
            av hur FN,
          </note>
          <note>
            OSSE och EU lyckas förhindra det angreppskrig och det folkmord
            som har ägt rum i Bosnien. Det handlar inte om de värdefulla humanitära
            och andra insatser som har gjorts när detta fruktansvärda ändå
            får pågå.
          </note>
          <note>
            Det är två helt olika saker. Det handlar om vilka slutsatser
            omvärlden för sin del drar för sin egen säkerhet inför framtiden.
          </note>
          <note>
            Britt Bohlin är naturligtvis fullt medveten om att motionstiden
            går ut nästa fredag när det gäller den proposition som nu ligger
            på bordet.
          </note>
          <note>
            Ett litet parti kanske får be om ursäkt för att vi inte hinner
            med i de ständiga förändringar som föreslås från regeringens och
            socialdemokratins sida i försvarsbesluten - allt fler frågor skjuts
            framåt. Men jag lovar att vi kommer med ett heltäckande svar från
            vår sida i den partimotion som vi lägger med anledning av propositionen.
            Vi brukar arbeta så i riksdagen.
          </note>
          <note>
            Anf. 210 BRITT BOHLIN (s)
          </note>
          <note>
            Fru talman! För ett litet parti i synnerhet - jag vet inte mycket
            om det - måste det vara viktigt att ha god tid på sig och ha goda
            möjligheter att få ett bra underlag innan man bestämmer sig i
            sakfrågan. Av det skälet beklagar jag att inte Lennart Rohdin
            tillsammans med oss hade kunnat arbeta fram och ta del av ett
            sådant underlag i Försvarsberedningen. Nu har vi nästa möjlighet,
            två steg, i försvarsutskottet. Vi får ta vara på den möjligheten
            litet bättre från ömse håll.
          </note>
          <note>
            (forts. prot. 7)
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1995/96:16 till lagutskottet
          </note>
          <note>
            1995/96:21 till justitieutskottet
          </note>
          <note>
            1995/96:24 till skatteutskottet
          </note>
          <note>
            1995/96:26 till lagutskottet
          </note>
          <note>
            1995/96:27 till utrikesutskottet
          </note>
          <note>
            1995/96:28 till utrikesutskottet
          </note>
          <note>
            1995/96:29 till utrikesutskottet
          </note>
          <note>
            1995/96:41 till justitieutskottet
          </note>
          <note>
            1995/96:45 till skatteutskottet
          </note>
          <note>
            1995/96:47 till lagutskottet
          </note>
          <note>
            1995/96:51 till justitieutskottet
          </note>
          <note>
            1995/96:53 till skatteutskottet
          </note>
          <note>
            1995/96:60 till näringsutskottet
          </note>
          <note>
            1995/96:62 till näringsutskottet
          </note>
          <note>
            1995/96:67 till bostadsutskottet
          </note>
          <note>
            1995/96:72 till socialutskottet
          </note>
          <note>
            Motioner
          </note>
          <note>
            1995/96:Ju1 till justitieutskottet
          </note>
          <note>
            1995/96:Fi1 till finansutskottet
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1995/96:44 riktlinjer för upphandling av Gotlandstrafiken m.m.
          </note>
          <note>
            1995/96:46 köp av interregional persontrafik på järnväg
          </note>
          <note>
            1995/96:65 vissa frågor inom Luftfartsverkets område m.m.
          </note>
          <note>
            1995/96:71 ändringar i pliktexemplarslagen
          </note>
          <note>
            1995/96:75 uppsägning av dubbelbeskattningsavtalet mellan Sverige
            och f.d. Sovjetunionen, m.m.
          </note>
          <note>
            1995/96:79 minderåriga i arbetslivet - skyddsregler vid arbete
            i arbetsgivarens hushåll
          </note>
          <note>
            1995/96:80 ändrade relationer mellan staten och
          </note>
          <note>
            Svenska kyrkan
          </note>
          <note>
            1995/96:86 funktionshindrades tillgång till teletjänster
          </note>
          <note>
            Förslag
          </note>
          <note>
            1995/96:RFK2 skrivelse från riksdagens förvaltningskontor med
            överlämnande av förslag från arbetsgruppen för utredning om registrering
            av ledamöternas ekonomiska intressen
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 11 oktober
          </note>
          <note>
            1995/96:8 av Birgitta Wistrand (m) till kulturministern om Stockholm
            som kulturhuvudstad
          </note>
          <note>
            1998
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 17 oktober.
          </note>
          <note>
            10 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 11 oktober
          </note>
          <note>
            1995/96:28 av Birgitta Hambraeus (c) till justitieministern om
            rekrytering av nämndemän
          </note>
          <note>
            1995/96:29 av Rose-Marie Frebran (kds) till finansministern om
            barnfamiljerna och kreditgarantierna vid villaköp
          </note>
          <note>
            1995/96:30 av Mats Odell (kds) till kommunikationsministern om
            försöksverksamhet med
          </note>
          <note>
            alkolås
          </note>
          <note>
            1995/96:31 av Tuve Skånberg (kds) till finansministern om fastighetstaxering
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 oktober.
          </note>
          <note>
            11 § Kammaren åtskildes kl. 19.23
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 6 §
          </note>
          <note>
            anf. 19 (delvis),
          </note>
          <note>
            av tredje vice talmannen därefter t.o.m. anf. 53
          </note>
          <note>
            (delvis),
          </note>
          <note>
            av andre vice talmannen därefter t.o.m. anf. 118
          </note>
          <note>
            (delvis),
          </note>
          <note>
            av talmannen därefter t.o.m. anf. 146 (delvis),
          </note>
          <note>
            av tredje vice talmannen därefter t.o.m. anf. 197
          </note>
          <note>
            (delvis),
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
