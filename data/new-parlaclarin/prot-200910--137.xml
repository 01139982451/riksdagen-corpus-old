<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--137</head>
          <docDate when="2009-06-15">2009-06-15</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2009/10:137
          </note>
          <note type="date">
            Tisdagen den 15 juni
          </note>
          <note>
            Kl. 12:00 - 20:56
          </note>
          <note>
            1 § Justering av protokoll
          </note>
          <note>
            Justerades protokollet för den 9 juni.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 5 september
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2010)213
          </note>
          <note>
            4 § Förnyad bordläggning
          </note>
          <note>
            Föredrogs och bordlades åter
          </note>
          <note>
            5 § En akademi i tiden ökad frihet för universitet och högskolor
          </note>
          <note>
            Föredrogs
          </note>
          <note type="speaker">
            Anf. 1 MIKAEL DAMBERG (s):
          </note>
          <u who="mikael_damberg_567c84" xml:id="i-0327961ba6fb3b47">
            <seg>
              Fru talman! I dag debatterar riksdagen utbildningsutskottets
              betänkande En akademi i tiden ökad frihet för universitet och
              högskolor. Universitet och högskolor utgör själva ryggraden i
              Sveriges kunskapsinfrastruktur. Det är en grundläggande uppgift
              för staten som blir allt viktigare i den tid vi lever i med en
              globalisering som ställer krav på Sverige att hänga med i kunskapsutvecklingen
              och krav på att vi interagerar med vår omvärld på ett helt annat
              sätt än vad vi gjort tidigare. Det ställer också krav på profilering
              och samverkan inom universitet och högskolor.
            </seg>
            <seg>
              Vi är därför positiva till en minskad detaljreglering av verksamheten
              och organisationen vid universitet och högskolor. I forskning
              och högre utbildning behöver den egna verksamheten knytas samman
              med andra lärosäten för att kunna upprätthålla hög kvalitet och
              kunna utvecklas. Att stärka lärosätenas eget ansvar för detta
              kan vara pådrivande för kvalitetsarbetet och också öka profileringen
              av lärosäten. Det handlar bland annat om förslag för att underlätta
              internationell samverkan, kontakter med näringslivet och andra
              universitet, lyfta in internationell kompetens i styrelsen och
              kunna ta ett mer långsiktigt och strategiskt ansvar för forskning
              och utbildning.
            </seg>
            <seg>
              Fru talman! Regeringen går emellertid alltför långt när det gäller
              avregleringen så att både rättssäkerhet och kvalitet i utbildning
              och forskning riskeras. Regeringen är samtidigt överraskande passiv
              i frågan om universitetens och högskolornas ekonomiska frihet.
              På det området redogör regeringen för tänkta utredningsarbeten
              i stället för att lägga fram skarpa förslag.
            </seg>
            <seg>
              Vi tycker att det är bra att regeringen misslyckades med den
              ursprungliga planen att privatisera universitet och högskolor
              och på det sättet devalvera statens ansvar för forskning och högre
              utbildning. Vi menar att lärosätena måste ha både kompetenta och
              legitima ledningsorgan och ledningsstrukturer för att kunna klara
              framtiden. Även på detta område anser vi att regeringen gått vilse.
              Vi vill även fortsättningsvis slå vakt om ett kollegialt inflytande
              och ett starkt studentinflytande för att säkra kvalitet i utbildning
              och forskning.
            </seg>
            <seg>
              För utomstående kan nog dagens debatt komma att framstå som obegriplig.
              Samma ord används för det ena som det andra. Det är viktigt att
              inte bara stanna upp vid uttalade ord utan också fundera över
              vad de innebär och står för. Den borgerliga regeringens PR-folk
              är uppenbart förtjusta i framing. Genom att använda rätt ord och
              begrepp försöker man sätta debatten och dagordningen i samhället.
              Men i detta fall blir det så uppenbart att det mest handlar om
              ett nyspråk.
            </seg>
            <seg>
              Jag vet inte hur många rektorer och universitetslärare som de
              senaste veckorna sagt till mig att slagorden och symbolpolitiken
              på högskoleområdet börjar bli lite pinsam och besvärande. Vi kommer
              att få höra parollen minskad detaljstyrning samtidigt som regeringens
              före detta universitetskansler Anders Flodström för någon vecka
              sedan avgick i protest mot detaljstyrning av det nya resursfördelningssystemet.
              Att en universitetskansler avgår är i sig en unik historisk händelse.
              Jag vet inte om det har inträffat tidigare.
            </seg>
            <seg>
              Jag ska citera Anders Flodström själv, återgivet på DN:s ledarsida
              i går: De föreslagna reformerna kommer inte att minska det statliga
              inflytandet över lärosätena. Snarare kommer de att göra statssekreteraren
              på Utbildningsdepartementet till universitetsdirektör för hela
              Sverige. Det är ord och inga visor från den avgående universitetskanslern.
              Jag ser fram emot att höra statsrådet förklara logiken bakom att
              talet om minskad detaljstyrning ledde till att regeringens egen
              myndighetschef avgick för att han tyckte att det var för mycket
              detaljstyrning.
            </seg>
            <seg>
              Vi känner i och för sig igen retoriken från när regeringen presenterade
              forskningspropositionen. Även då talades det om minskad detaljstyrning.
              Faktum är att den borgerliga regeringen valde att politiskt specialdestinera
              anslag ned till olika budgetår och för vissa sjukdomstillstånd.
              Det är en detaljstyrning av forskningsfinansiering i Sverige som
              vi inte har upplevt på decennier.
            </seg>
            <seg>
              I dagens debatt kommer regeringens tal om ökad frihet främst
              att gälla frihet för rektorerna, som redan i dag på regeringens
              initiativ i praktiken utser sin egen styrelse och kan föreslå
              sig själv till styrelseordförande om de skulle vilja. Fokus i
              dag är således styrelsernas frihet. Men det sägs väldigt lite
              om den akademiska friheten som vi i utbildningsutskottet vanligtvis
              talar mycket om. Det finns väldigt lite intresse för det som utgör
              basen i ett universitets verksamhet, universitetslärarna, forskarna
              och studenterna.
            </seg>
            <seg>
              Vi i oppositionen är överens. Vi vill gärna ha avreglering av
              detaljbestämmelser, men staten har ett särskilt ansvar för att
              garantera just den akademiska friheten och rättssäkerheten för
              studenterna. Vi har i en rödgrön motion föreslagit ett antal saker
              och pekar på ett antal saker i propositioner som vi tycker är
              fel. Jag vill lyfta fram fem sådana områden.
            </seg>
            <seg>
              För det första: Vi menar i likhet med flera remissinstanser att
              det kollegiala beslutsfattandet och därmed studentinflytandet
              borde fortsatt regleras nationellt. Vi säger inte att det exakt
              måste vara en fakultetsnämnd. Vi säger att någon form att kollegialt
              organ borde regleras. Detta är en grundbult för den akademiska
              friheten. Vi menar att den akademiska friheten inte på något sätt
              hotas av att garantera studentinflytandet på nationell nivå.
            </seg>
            <seg>
              För det andra: I likhet med regeringen anser vi inte att staten
              behöver detaljstyra exakt hur befattningsstrukturen ska se ut
              på varje enskilt universitet och varje enskild högskola. Möjligheten
              till olikhet och anpassning till lärosätenas speciella inriktning
              måste kunna finnas. Vårt förslag innebär att lärosätena ges ökad
              självbestämmanderätt. Men det bygger på att man i högskoleförordningen
              anger att vissa nationella krav måste uppfyllas. Lärosätena åläggs
              att fastställa tydliga och transparenta regelverk för tjänsterna
              såsom deras innehåll, kungörande, ansökningsförfarande, sakkunnigutlåtande,
              studentmedverkan vid rekrytering och bedömningsgrunderna för förtjänsten
              för att det inte ska finnas några tvivel om att det är den med
              de absoluta bästa vetenskapliga och pedagogiska kvalifikationerna
              som anställs som forskare och lärare.
            </seg>
            <seg>
              För det tredje: Propositionen är i sin regelförändringsiver också
              ovarsam om doktorandernas ställning. De har redan i dag en väldigt
              utsatt situation på många universitet och högskolor. Vi menar
              att bestämmelser om utbildning av handledare och högskolepedagogisk
              utbildning av doktorander ska kvarstå. Det behövs också tydligt
              fastställda regler på varje lärosäte för rätten att byta handledare
              och regler för beslut om fråntagande av resurser. Det är en viktig
              fråga om man talar om akademisk frihet och forskningens frihet.
            </seg>
            <seg>
              För det fjärde: Vi anser till skillnad från vad som föreslås
              i propositionen att kravet på högskolepedagogisk utbildning eller
              att man på annat sätt förvärvat motsvarande kunskaper ska finnas
              kvar i fråga om anställning av lektorer och professorer. Det är
              en verksamhet och en inriktning som är allt viktigare i dagens
              högskolor och universitet.
            </seg>
            <seg>
              För det femte: Vi menar att Högskoleverket även fortsättningsvis
              ska ha en viktig och oberoende granskande roll i att svara för
              utvärdering och tillsyn av svenska universitet och högskolor.
              Jag tänker inte gå in på detta särskilt mycket, eftersom min talartid
              börjar ta slut.
            </seg>
            <seg>
              Fru talman! Jag vill avslutningsvis beklaga en sak. Innan Tobias
              Krantz blev högskole- och forskningsminister fördes det diskussioner,
              i varje fall påstods detta av utredaren Daniel Tarschys. Han sade:
              Detta är en fråga som vi gärna vill ha dialog med oppositionen
              om. Vi sade: Vi är gärna beredda att ställa upp på den dialogen.
              Både Lars Leijonborg och Peter Honett har kommit till mig och
              sagt: Om ett tag vill vi ha dialog med oppositionen om hur propositionen
              ska utformas. Man kom aldrig tillbaka. Hade vi haft ett sådant
              samtal så hade vi kunnat rensa ut ett par av dessa frågor. Jag
              förstår uppriktigt inte varför det är så viktigt för regeringen
              att stryka paragrafen om att det ska finnas minst ett kollegialt
              organ. Jag tror att vi kommer att höra i denna debatt att ministern
              anser att det ska finnas kollegiala organ vid universitet och
              högskola, och då hade vi kunnat reda ut och bli överens om en
              sådan sak.
            </seg>
            <seg>
              Jag tror att vi hade kunnat komma till en gemensam slutsats som
              hade gett spelreglerna för universitet och högskolor för lång
              tid framöver om vi haft en dialog i fler frågor där vi i oppositionen
              har synpunkter.
            </seg>
            <seg>
              Jag beklagar att så inte var fallet. Jag beklagar att regeringen
              valt att gå sin egen väg i stället för att samtala om viktiga
              frågor som rör framtiden för universitet och högskolor.
            </seg>
          </u>
          <note>
            Jag yrkar bifall till reservationerna 1 och 2.
          </note>
          <note type="speaker">
            Anf. 2 LAGE RAHM (mp):
          </note>
          <u who="lage_rahm_ca9cb9" xml:id="i-b1d7e2102b0b98f6">
            <seg>
              Fru talman! I dag ska vi, som Mikael Damberg nämnde, debattera
              och fatta beslut om ökad frihet för universitet och högskolor.
              Jag är positiv till detta. Det är ett bra initiativ från regeringen
              att jobba med dessa frågor. Det är en grundläggande och bra idé
              att ha så stor frihet som möjligt också för universitet och högskolor.
              I det delar jag allt som Mikael Damberg sade.
            </seg>
            <seg>
              Ett konkret positivt exempel är att regeringen inte kräver att
              rektorer och andra i universitetsledningar ska ha svenskt medborgarskap.
              Det finns också andra bra detaljavregleringar.
            </seg>
            <seg>
              Jag tänkte ägna mig lite åt principen. Ibland undrar man varför
              vi talar om frihet. En av de grundläggande anledningarna till
              att vi ska ha så stor frihet som möjligt är att det är bra att
              människor får välja. Det är också bra att det finns frihet och
              möjlighet för frihet. Det ger många positiva sidoeffekter när
              man tar vara på människors engagemang och möjlighet att själva
              bestämma. Största möjliga frihet är därför positivt.
            </seg>
            <seg>
              Ska vi då ha en total avreglering av allt? Då får vi kanske största
              möjliga frihet. Men vi får nog inte största möjliga frihet genom
              att avskaffa alla lagar. Det är ju inte heller något sådant vi
              debatterar här i dag. Nej, vi vill ha största möjliga frihet så
              länge det inte sker på någon annans bekostnad.
            </seg>
            <seg>
              Det är det här tillägget som jag tycker är relevant när vi diskuterar,
              för vad gör man i propositionen som ligger till grund för betänkandet?
              Jo, man föreslår kraftig utökning av frihet för rektorerna. Jag
              vill vara tydlig med att jag är för att rektorer ska ha stor frihet.
              Ska man leda en sådan viktig myndighet behöver man frihet och
              möjlighet att driva saker men inte till vilket pris som helst.
              Det finns andra som berörs av universitetets verksamhet. Det handlar
              inte om rektorns personliga frihet utan om rektorns frihet att
              styra över universitetet.
            </seg>
            <seg>
              När man minskar studenternas möjlighet till inflytande och tar
              bort garanten för kollegialt beslutsfattande, som är en grundbult
              i en fri akademi, undrar jag vems frihet det är och på vems bekostnad.
            </seg>
            <seg>
              Nu får jag kanske höra att jag misstror landets rektorer, men
              det gör jag inte alls. Jag är övertygad om att de driver högskolor
              och universitet på ett kompetent sätt kanske inte som jag tycker
              är politiskt rätt i alla frågor, men jag är säker på att jag inte
              skulle göra det bättre själv. Men bara för att man inte misstror
              någon ger man den inte frihet att göra precis vad den vill.
            </seg>
            <seg>
              Jag misstror inte heller landets kommuner. Trots det måste de
              ha kommunfullmäktige, kommunstyrelse, socialnämnd och val. Lät
              man landets kommuner besluta själva skulle de säkert ändå ha kommunfullmäktige
              och så vidare. Jag tycker dock inte att vi ska avskaffa dessa
              regler för kommunerna. Det finns nämligen en rättssäkerhetsgaranti
              i detta. Andra människors frihet garanteras, och jag anser att
              det är en nationell uppgift att garantera andra människors frihet.
            </seg>
            <seg>
              Jag misstror inte kommunernas vilja att göra rätt, men de gör
              inte alltid rätt. Då är det viktigt med kontroll och uppföljning.
              Vi har myndigheter för det, till exempel Skolverket och Socialstyrelsen.
              De har en viktig uppgift, även om jag inte misstror kommunerna
              och tycker att det är kommunerna som ska besluta om saker och
              ting. Det behövs dock vissa typer av regleringar, och det går
              inte att avreglera allt.
            </seg>
            <seg>
              Man avreglerar förstås inte allt i propositionen, men det är
              tydligt att man tyvärr tar bort rätt mycket av de rättssäkerhetsgarantier
              som finns för exempelvis studenter.
            </seg>
            <seg>
              Några saker har nämnts tidigare, bland annat att det inte längre
              krävs att man har genomgått en högskolepedagogisk utbildning eller
              på annat sätt förvärvat motsvarande kunskaper. Men om jag har
              förstått det hela rätt vill man ändå att professorer och lektorer
              ska ha någon form av pedagogisk kunskap. Hur garanterar man det?
              Om de inte har genomgått en högskolepedagogisk utbildning eller
              förvärvat den på något annat, hur har de då fått denna kunskap?
              Hur har man tänkt garantera det när man tydligen inte ska se på
              om de har förvärvat kunskapen eller fått den genom utbildning?
              Ska de vara födda med det? Jag tycker att det är rimligt att garantera
              en sådan sak eftersom det är viktigt för landets studenter.
            </seg>
            <seg>
              Det finns studenter som klarar sig oavsett hur opedagogisk en
              lärare är. Det gäller dock inte alla, och vi skulle missa många
              begåvade människor om vi inte har en bra pedagogik på landets
              universitet och högskolor.
            </seg>
            <seg>
              I förslaget öppnar man tyvärr för minskat studentinflytande.
              Det ska finnas studentrepresentanter i de organ som beslutar om
              saker och ting, men samtidigt säger man att en person i princip
              kan besluta om allt så länge denne har de vetenskapliga kvalifikationerna
              och har utnämnts av rektor att göra det. I det fallet måste man
              bara informera och samråda med studenterna, men det vet vi hur
              kort det kan vara. I praktiken kan man fatta beslutet, därefter
              informera studenterna och sedan vänta lite innan papperet om beslutet
              skrivs. Det är fullt möjligt, och ingen kan kontrollera det. Det
              är inte rimligt. Studentinflytande är viktigt.
            </seg>
            <seg>
              I och med att riksdagen har beslutat att avskaffa kårobligatoriet
              har studentinflytandet redan äventyrats lite grann, men det är
              bra att man har friheten att välja att vara med i en förening
              eller inte.
            </seg>
            <seg>
              Man borde dock ha tillfört tillräckligt med resurser. Nu har
              man inte gjort det. Dessutom har man inte reglerat tydligt att
              studenterna måste ha inflytande. Det är att gå för långt. Studenternas
              inflytande är bra för kvaliteten och viktigt för utbildningarna.
              Det borde dessutom vara en naturlig del av utbildningssystemet.
            </seg>
            <seg>
              Jag slutar med att återknyta till friheten jag talade om. Jag
              tycker att universitet och högskolor ska ha ökad frihet och att
              en viss avreglering är bra.
            </seg>
            <seg>
              Vad man dock framför allt saknar är något som Mikael Damberg
              nämnde, nämligen den ekonomisk-administrativa friheten. Regeringen
              aviserade en del förslag som ser utmärkta ut. Jag hade gärna debatterat
              dem i dag och sett att vi hade fått möjlighet att genomföra det
              mesta av detta, även om möjligtvis någon detalj skulle ha varit
              konstig.
            </seg>
            <seg>
              Det är ändå en poäng med att universiteten har frihet att verka
              ute i samhället och frihet att ta vara på studenternas engagemang,
              möjligheter och uppfinningar. Det finns en enorm potential i friheten
              att driva företag, samverka med andra eller ta emot donationer.
              Det borde vara naturligt.
            </seg>
            <seg>
              I stället för att koncentrera sig på den uppgiften och se till
              att universiteten kan förändras och bidra mer till samhället har
              man koncentrerat sig på att äventyra studenters inflytande och
              den fria akademin. Jag tycker att det är onödigt, och jag förstår
              inte hur man kan komma till den slutsatsen om man vill ha mer
              frihet. Man kan fråga sig hur vi hamnade här. Jag önskar att vi
              i framtiden kan se till att den ekonomiska friheten kommer tillbaka
              och att vi härifrån kan garantera att studenterna kommer att ha
              ett inflytande över verksamheten och att forskarna ska ha något
              att säga till om.
            </seg>
          </u>
          <note>
            Jag yrkar bifall till reservationerna 1 och 2.
          </note>
          <note type="speaker">
            Anf. 3 BETTY MALMBERG (m):
          </note>
          <u who="betty_malmberg_2d21fb" xml:id="i-66834b995bfe0591">
            <seg>
              Fru talman! År 1993 införde en tidigare borgerlig regering en
              viktig reform för svenska universitet och högskolor. Innebörden
              var att man ökade lärosätenas självständighet och rensade upp
              bland onödiga detaljregleringar som tyngde våra lärosäten. I propositionstexten
              hänvisade den dåvarande utbildningsministern Per Unckel, moderat,
              till den tilltagande internationella konkurrensen och speciellt
              till att Sveriges integrering i det europeiska samarbetet skärper
              kvalitetskraven på all utbildning och forskning. Han skrev vidare
              att det var nödvändigt att ge högre utbildning och forskning bättre
              arbetsförutsättningar och att ökad frihet därvid var väsentlig
              för att möta de framtida utmaningarna. Frihet var normen och han
              anförde att varje tillkommande reglering krävde sin egen motivering.
            </seg>
            <seg>
              Känns situationen igen? Känns argumenten igen? Det är inte utan
              att historien går igen. I dag, 17 år senare, har vi åter nått
              en situation på våra lärosäten där detaljregleringar och byråkrati
              försvårar och tar värdefull tid från den viktiga kärnuppgiften
              att utbilda och examinera studenter och forskare i världsklass.
              Det är därför hög tid att återskapa utrymme för en akademi i tiden.
              Nog är det anmärkningsvärt att det än en gång måste vara en borgerlig
              regering som tar sig an detta viktiga uppdrag.
            </seg>
            <seg>
              Med det betänkande vi debatterar i dag är alltså Alliansens ambition
              att åter öka lärosätenas självständighet. Regleringar kommer självklart
              att finnas men utgångspunkten är att de ska begränsas till de
              frågor där staten har ett tydligt intresse av att styra. Det gäller
              till exempel kvalitet i utbildning och forskning, ansvarsutkrävande
              samt rättssäkerhet för studenter. Avregleringen kommer framför
              allt att gälla den interna organisationen, men då det gäller beslut
              som berör innehållet i och utformningen av den akademiska verksamheten
              föreskrivs att besluten ska fattas av personer med vetenskaplig
              eller konstnärlig kompetens. Det kommer alltså att regleras. Också
              studenternas rätt till inflytande blir skyddad i lag. Det är en
              viktig kvalitetsfaktor.
            </seg>
            <seg>
              Att man själv får möjlighet att utforma sin interna organisation
              på det sätt som passar varje lärosätes förutsättningar och behov
              är populärt. I debatten har det framför allt talats om möjligheten
              att lägga ned fakultetsnämnder och särskilda organ. Även om inte
              alla universitet och lärosäten kommer att göra det tycker man
              att det är ett positivt steg i riktning mot ökat självbestämmande.
              Förslaget innebär ju att lärosätena själva får utforma sin organisation
              i den omfattning de vill. Det kan lika gärna innebära att det
              får ligga kvar, precis som det ser ut i dag. Rektorn vid Lunds
              universitet har till exempel sagt: Man måste ju inte göra några
              stora och snabba förändringar. Vi har ju också frihet att tills
              vidare behålla det nuvarande systemet.
            </seg>
            <seg>
              Det är vad jag kallar frihet.
            </seg>
            <seg>
              Varje högskola kan framdeles själv utforma sina lärarkategorier
              och karriärstegar. Det här ser Sveriges universitetslärarförbund
              som en stor utmaning för sina fackliga representanter, men i likhet
              med rektorn för Göteborgs universitet förutsätter man att detta
              i framtiden kommer att lösas på nationell nivå av lärosätena själva.
              Det är också regeringens uppfattning.
            </seg>
            <seg>
              Att anställa undervisande och forskande personal är en av de
              mest strategiska frågorna för ett lärosäte. I dag kan det vara
              mycket sinksamt. Det talas om att ett enda anställningsförfarande
              kan ha handläggningstider på över ett år. Det är naturligtvis
              orimligt. Redan i dag garanterar de regelverk som används vid
              andra statliga anställningar såväl rättssäkerhet som offentlig
              insyn varför lättnader på det här området måste kunna genomföras
              också vid universitet och högskolor. Vissa undantag för anställningar
              kommer dock att finnas också i fortsättningen. Bland annat kommer
              kallelseförfarande och sakkunnigförfarande att finnas kvar då
              det gäller bland annat tillsättande av professurer. Det är en
              förutsättning för att man snabbt ska få attraktiva forskare på
              plats. Utöver det jag nämnt kommer lättnader i återrapporteringskrav
              från förordningar och regleringsbrev.
            </seg>
            <seg>
              En konsekvens av den minskade politiska detaljstyrningen blir
              att kravet på relevanta uppföljningar skärps och att universitets
              och högskolors eget ansvar ökar markant. Men det är ett ansvar
              som lärosätena signalerat att de vill ta och är redo att ta. Detta
              förslag passar som hand i handske in i de reformer som hittills
              genomförts under mandatperioden, inte minst i det kvalitetssäkringssystemet
              som vi debatterade för 14 dagar sedan.
            </seg>
            <seg>
              Jag sade inledningsvis att ökad frihet är en förutsättning för
              ökad kvalitet. Det var syftet 1993 och det är syftet i dag. Det
              finns också ett antal studier som visar på sambanden mellan ökad
              frihet och ökad kvalitet. Globaliseringsrådet lyfter fram det
              i sin slutrapport, OECD gör det också och i en belgisk rapport
              pekas det på att satsningar på universitetssystemen i Europa blir
              betydligt effektivare om de kombineras med ökad autonomi. Det
              är något som också hörsammats internationellt och trenden är tydlig
              såväl i Norden som i övriga Europa.
            </seg>
            <seg>
              När Tarschys stora utredning om självständiga lärosäten presenterades
              uttryckte sig talespersonerna för Socialdemokraterna och Miljöpartiet
              i positiva ordalag. Man trodde att det fanns en poäng med minskad
              detaljreglering. Då var det bara Vänsterpartiet som var negativt.
              I dag har De rödgröna samlat sig i en gemensam och kritisk motion.
              De påstår förvisso att de är för en minskad detaljreglering av
              verksamhet och organisation vid universitet och högskolor. Tro
              det den som vill. De hittar alltid någon abrovink som gör att
              de inte kan ställa sig bakom förslagen. Den här gången hävdar
              de att såväl rättssäkerheten som kvaliteten i utbildning och forskning
              riskeras, trots att det i förslaget slås fast att just de frågorna
              ska regleras. Jag beklagar att vi inte kan ha en samsyn på detta
              viktiga område, men tycker samtidigt att det är bra att det tydligt
              framgår för alla intresserade att oppositionen återigen lämnar
              walkover på högskoleområdet. Återkom med ett nytt förslag, och
              gå hem och gör om är deras melodi. Jag tror inte att man vill
              vara med och utveckla universitet och högskolor.
            </seg>
            <seg>
              Fru talman! Tvärtemot De rödgröna menar jag att det förslag som
              vi ska rösta om i dag är ett möjligheternas förslag, ett frihetens
              förslag. Vi i Alliansen ger åter lärosätena möjlighet att i högre
              grad fokusera på sina huvuduppgifter utbildning, forskning och
              samverkan. Det finns också många som ser framtiden an med en positiv
              grundton. Pam Fredman, rektor för Göteborgs universitet, skrev
              nyligen i sitt rektorsbrev: Jag är ändå övertygad om att de nya
              förutsättningarna gagnar våra möjligheter att själva utforma ett
              universitet som även i fortsättningen levererar forskning och
              utbildning av hög klass. Låt oss se autonomin som en möjlighet
              att utveckla vårt universitet.
            </seg>
          </u>
          <note>
            Fru talman! Jag yrkar bifall till förslaget i betänkandet.
          </note>
          <note type="speaker">
            Anf. 4 MIKAEL DAMBERG (s) replik:
          </note>
          <u who="mikael_damberg_567c84" xml:id="i-3354611bfb8141fb">
            <seg>
              Fru talman! Jag sade i min inledning att detta blir en liten
              lek med ord. Säger man ordet frihet tillräckligt många gånger
              har man vunnit debatten, eller också har man sagt ett annat ord,
              och sedan ska vi upprepa det för varandra.
            </seg>
            <seg>
              Jag skulle vilja tränga in lite grann bakom dessa begrepp. Jag
              tror att det fanns och fortfarande finns en stor enighet om att
              universitet och högskolor behöver en ökad frihet. Av alla detaljförslag
              som indirekt finns i dessa förslag tror jag att nio av tio rent
              generellt är sådana som oppositionen inte har några invändningar
              mot. Det är inte ett problem.
            </seg>
            <seg>
              Men på ett antal punkter har jag svårt att förstå logiken i regeringens
              förslag. Om man nu menar allvar med att man vill ha kvalitetsuppföljning
              från statens sida ser man remissynpunkterna från både Högskoleverket
              och Överklagandenämnden, som hittills har jobbat med frågorna,
              där det sägs att detta inte är så bra utformade regler. Det kan
              man fundera på lite grann.
            </seg>
            <seg>
              Jag ska ta ett konkret exempel. På skolområdet är vi rörande
              överens här i salen om att vi ska ha duktiga lärare. Vi ska ställa
              tuffare krav på lärarnas kompetens i skolan. Vi ska ha auktorisation
              och så vidare nu som en väg framåt. Vi talar om AT-tjänstgöring
              för att verkligen visa att lärarna kan sitt jobb. Det gäller för
              skolan, för det är den viktigaste frågan.
            </seg>
            <seg>
              Samma dag som regeringen ställer högre krav på läraranställningar
              i skolan läggs ett förslag fram som helt tar bort kravet på kvalitet
              när det gäller universitetslärare som anställs. Hur går logiken
              ihop? Ska man ställa tuffare krav i skolan men inte ställa krav
              på pedagogisk skicklighet för universitetslärare?
            </seg>
          </u>
          <note type="speaker">
            Anf. 5 BETTY MALMBERG (m) replik:
          </note>
          <u who="betty_malmberg_2d21fb" xml:id="i-eb03ccf01c3fc259">
            <seg>
              Fru talman! Mikael Damberg undrar om just kraven på pedagogisk
              skicklighet försvinner. Men så är inte fallet, tvärtom. Det vi
              säger är att den pedagogiska skickligheten ska vägas in vid anställningar.
              Däremot anser vi att det är omöjligt och inte ger så mycket i
              just detta läge att man måste väga in just den pedagogiska skickligheten
              och ha det med i en högskoleförordning.
            </seg>
            <seg>
              Vi för fram krav på att det ska finnas en anställningsordning.
              Det ska finnas kravprofiler där man specificerar vad den person
              som man är beredd att anställa ska ha med sig. Men i dagsläget
              anser vi att pedagogisk skicklighet inte behöver finnas med i
              högskoleförordningen.
            </seg>
            <seg>
              Jag skulle vilja höra vad er vision är. Vad vill ni med högskolan?
              Under de debatter som vi har haft under mandatperioden har ni
              flera gånger framfört i era reservationer att ni tycker att detta
              är bra. Men ändå är ni aldrig beredda att faktiskt ställa er bakom
              det.
            </seg>
            <seg>
              Jag ska ta upp detta med Lage Rahm senare. Han menar att om vi
              bara hade tagit med frågan om ekonomiska lättnader i dag, trots
              att den inte var färdigberedd, hade vi nog haft ett helt annat
              läge. Men så är inte fallet. Oaktat vad ni skriver är det ändå
              inte till fyllest.
            </seg>
            <seg>
              Ni talar många gånger om universitetsstyrelserna och rektorns
              roll där och att det var så fel. Men nu när de själva får utse
              personerna har förvisso vi yrkespolitiker försvunnit det är bara
              20 kvar av tidigare 60 men nästan hälften är kvinnliga ordförande,
              och 10 ordförande har kommit från näringslivet. Det måste väl
              ändå vara någonting som gagnar våra universitet och högskolor?
              Och de har fått besluta själva.
            </seg>
          </u>
          <note type="speaker">
            Anf. 6 MIKAEL DAMBERG (s) replik:
          </note>
          <u who="mikael_damberg_567c84" xml:id="i-b7e3b02ae1090450">
            <seg>
              Fru talman! Jag ska ta upp det sista först. Jag tycker att man
              ska ha en modern ledning för universitet och högskolor. Om staten
              äger universitet och högskolor och står som garant för dem är
              det rimligt att de har en skicklig styrelse och en bra rektor.
              Då tycker jag inte att man ska blanda ihop rollerna. Jag förstår
              inte varför regeringen har öppnat upp för att rektorn både i praktiken
              kan utse sin egen styrelse och kan föreslå sig själv till styrelseordförande.
              Tack och lov har vi inte än så länge någon rektor som har gjort
              detta. Det är jag glad för. Men staten måste i sitt förhållande
              som ansvarig för sina högskolor bestämma vilka spelregler som
              ska gälla och hur ledningen ska fungera. Då tror jag att det är
              bra med en stark ledning för universitet och högskolor. Men då
              är det hela styrelsen, och rektorn har en specifik roll. Men jag
              tror inte att man ska blanda ihop uppdragen.
            </seg>
            <seg>
              Jag har inte läst något från någon remissinstans som är särskilt
              imponerad av att ni ändrade detta och som tyckte att detta var
              en klok ledningsstruktur. Detta är ett omodernt sätt att leda
              en verksamhet. Jag tycker att det är bra att ganska många universitet
              och högskolor har valt en oberoende ordförande, en ordförande
              som kommer utifrån. Flera andra länder har haft det som princip
              att man ska ha en sådan verksamhet därför att det skapar en styrelse
              med den funktion som en styrelse ska ha i relation till rektorn.
            </seg>
            <seg>
              Jag tror att vi kan vara överens om att de exempel som ni lyfter
              fram som någonting positivt är det som vi skulle vilja ha som
              system. Då är det väl bra? Då kan ni väl gå på vårt system om
              ni tycker att våra lösningar fungerar så bra i verkligheten.
            </seg>
            <seg>
              Jag vill också ta upp logiken kring lärarna. Jag har förstått
              att Alliansen nationellt vill reglera vad skolorna får göra, vilka
              lärare de får anställa och vilka lärare som får bedriva verksamhet
              och sätta betyg och så vidare. Har jag uppfattat det fel? Är det
              inte så att det ska finnas nationella krav på hur man anställer
              lärare i skolan och vilken kompetens de ska ha? Varför vill ni
              inte ha nationella krav för universitetslärare?
            </seg>
          </u>
          <note type="speaker">
            Anf. 7 BETTY MALMBERG (m) replik:
          </note>
          <u who="betty_malmberg_2d21fb" xml:id="i-512f3966790e6d43">
            <seg>
              Fru talman! Det stämmer, Mikael Damberg, att vi vill ha nationella
              krav när det gäller vilka som ska undervisa i skolan. Men nu talar
              vi om universitets- och högskolelärarna. Den fråga som Mikael
              Damberg riktade till mig var just huruvida den pedagogiska skickligheten
              ska finnas kvar. Jag svarade att den inte kommer att finnas kvar
              just i högskoleförordningen. Men vid anställningsförfarandet ska
              den pedagogiska skickligheten vägas in. Varför är detta viktigt?
              Jo, därför att våra lärosäten ser så olika ut och har olika behov
              också på lärarområdet vilken typ av befattningar som de faktiskt
              ska ha.
            </seg>
            <seg>
              Men vi ställer krav på att det ska finnas en anställningsordning,
              och det ska också finnas en kravprofil i fråga om den tjänst och
              den befattning som man utlyser. I detta läge öppnar vi upp för
              en rättssäker, offentlig och öppen diskussion om vem som ska anställas.
            </seg>
            <seg>
              Det har varit en ganska het diskussion om dessa olika frågor.
              Vi är många som tycker att det är bra med de möjligheter som här
              ges att minska detaljregleringen.
            </seg>
            <seg>
              Jag skulle vilja nämna ett exempel, även om Mikael Damberg inte
              har möjlighet att svara. Ett exempel som rektorn för Göteborgs
              universitet lyfter fram som positivt är att man nu får möjlighet
              att styra upp och själv anpassa sin organisation. De fakultetsindelningar
              som har funnits har gjort att man har missat den tvärvetenskapliga
              forskningen och utbildningen över gränserna. Helt plötsligt får
              man sådana förutsättningar, vilket ses som positivt. Man får också
              möjlighet att teckna avtal på lokal nivå.
            </seg>
          </u>
          <note type="speaker">
            Anf. 8 LAGE RAHM (mp) replik:
          </note>
          <u who="lage_rahm_ca9cb9" xml:id="i-71ac789d1ee2f344">
            <seg>
              Fru talman! Betty Malmberg nämnde en hel del saker i sitt anförande.
              Jag börjar med att konstatera att jag tycker att det är problematiskt
              när hon uttrycker uppfattningen att vi skulle vara emot det regeringen
              säger oavsett vad det är. Så är det inte. Vi är emot de förslag
              som kommer från regeringen som vi tycker är dåliga. Det är inte
              rimligt att ha som utgångspunkt att misstro varandra. Det är ändå
              tydligt att vi är mot dem för att vi tycker att de är dåliga.
              Då tycker jag att det vore rimligt att man förklarade varför de
              var bra.
            </seg>
            <seg>
              Nu önskar jag att Betty Malmberg förklarar för mig varför följande
              är en positiv förändring. En person med vetenskapliga kvalifikationer
              kommer att få möjlighet att besluta om väldigt mycket. I praktiken
              räcker det att informera studenterna innan. Är det ett bra sätt
              att reglera rättssäkerheten och studentinflytandet för landets
              studenter?
            </seg>
          </u>
          <note type="speaker">
            Anf. 9 BETTY MALMBERG (m) replik:
          </note>
          <u who="betty_malmberg_2d21fb" xml:id="i-660abd3f046afb5b">
            <seg>
              Fru talman! Lage Rahm menar att man inte är mot oavsett vad det
              är utan att man är för det som man tycker är bra och är mot det
              som är negativt.
            </seg>
            <seg>
              Jag gjorde ett slags reflexion. Jag kan inte mer än notera att
              ni många gånger har sagt att det är bra att kårobligatoriet försvinner,
              men Det är bra med ökad frihet och ökad autonomi, men Det är bra
              med kvalitetssäkringssystem där man kanske ser mer på resultat,
              men
            </seg>
            <seg>
              Nu nämnde Lage Rahm åter att om vi bara hade fått titta på de
              ekonomiska och administrativa områdena hade utfallet kanske blivit
              ett annat. Lite grann är det väl så.
            </seg>
            <seg>
              En personlig reflexion: Det förvånar mig att man när man faktiskt
              har möjlighet att göra skillnad ändå gång efter annan väljer att
              i stället backa. Också en annan sak är förvånande. Hösten 2005
              hade Högskoleverket en enkätundersökning riktad till sina rektorer.
              Man gick igenom vad som hade hänt med återrapporteringskrav och
              annat för att se hur stor bördan, belastningen, på rektorerna
              är. Vad dessa uttrycker beträffande skillnaden från år 1995 till
              år 2005 är att handläggningen av alla myndighetsuppdrag tar för
              mycket tid och resurser från kärnverksamheten så det är inte längre
              fråga om en kvalitetshöjning. I stället finns risken att det bidrar
              till en sämre kvalitet. Åtskilliga sådana påståenden upprepas.
              Självklart måste någonting göras i syfte att försöka råda bot
              på systemen. Det är det vi i dag gör.
            </seg>
            <seg>
              Jag inser att jag glömt vad Lage Rahm frågade om, men jag får
              återkomma till det i nästa inlägg.
            </seg>
          </u>
          <note type="speaker">
            Anf. 10 LAGE RAHM (mp) replik:
          </note>
          <u who="lage_rahm_ca9cb9" xml:id="i-342faec304dbee3f">
            <seg>
              Fru talman! Jag upprepar frågan i slutet av min replik.
            </seg>
            <seg>
              Jag hoppas att jag inte ordagrant sade att vi bara vi hade fått
              in EA-områdesfrågorna skulle ha sagt ja till alltihop. Min uppfattning
              var att det hade varit alldeles utmärkt att få säga ja förutsatt
              att detaljerna inte var väldigt konstiga, vilket jag inte tror
              att de var.
            </seg>
            <seg>
              Däremot vill vi förbehålla oss rätten att säga nej till sådant
              som vi tycker är riktigt dåligt. Vi röstade ja till kårobligatoriet
              men menade att mer pengar borde ha avsatts. Åtgärden är inte rimlig
              eftersom studentinflytandet inte kan garanteras, vilket i stort
              sett alla utom regeringen håller med om men nog om den frågan.
            </seg>
            <seg>
              Vi tycker att det är bra med ökad frihet. Jag sade inledningsvis
              att jag är positiv till det och tycker att det regeringen har
              gjort är bra. Men det är tråkigt att man har koncentrerat sig
              på den typ av avregleringar som gjorts i stället för att mer titta
              på ekonomiområdet och kanske också på Författningsutredningen,
              något som dock är en annan fråga det finns inte så mycket därifrån.
            </seg>
            <seg>
              Jag upprepar min fråga: Är det verkligen rimligt att det räcker
              med att rektor utser en person som har vetenskaplig kompetens
              och som sedan får möjlighet att besluta i stort sett över det
              mesta och att det räcker med att den personen informerar? Jag
              vet inte om också ordet samråd eller något sådant tidigare användes.
              I praktiken räcker det tydligen med att bara informera studenterna
              innan. Är det att garantera studentinflytandet, eller är det att
              sjabbla bort studentinflytandet?
            </seg>
          </u>
          <note type="speaker">
            Anf. 11 BETTY MALMBERG (m) replik:
          </note>
          <u who="betty_malmberg_2d21fb" xml:id="i-353a53b4d8fdbf30" next="cont">
            <seg>
              Fru talman! Jag kom på att det var studentinflytandet din fråga
              gällde, Lage Rahm. Inte sjabblar vi bort det. I lagtexten kommer
              skrivningen med att studenterna har rätt att vara representerade
              när beslut fattas eller beredning sker som har betydelse för utbildningen
              eller studenternas situation.
            </seg>
            <seg>
              Skillnaden är inte så stor jämfört med vad som stod under samma
              paragraf när det gäller fakultetsnämnden.
            </seg>
            <seg>
              Det finns rektorer som tvärtom lyfter fram och säger att det
              är glädjande att regeringen slagit fast vikten av studentinflytande
              och vikten av det kollegiala inflytandet och de kollegiala organen.
              Till och med Sulfs ordförande, som inte alltid är så positiv till
              det som händer, har sagt att hon tycker att det är positivt med
              den skrivning om värdet av kollegiala organ som finns i regeringens
              proposition. Det är en motbild till den bild som Lage Rahm här
              tecknar.
            </seg>
            <seg>
              Vi kan också där dra en parallell till kårobligatoriet. Det universitet
              och högskolor visat är att de fäster ett oerhört stort värde vid
              studenternas representation. Därför har man sett till att de möjligheterna
              formeras. Vi är övertygade om att så kommer att ske också nu trots
              att man får fria händer. Det är nämligen en framgångsfaktor att
              studenternas inflytande och den kollektiva granskningen garanteras.
              Våra universitet och högskolor ska ut och kämpa på en internationell
              arena så de behöver locka till sig de bästa studenterna och de
              bästa forskarna och professorerna. Självklart måste de leva upp
              till en modern syn på delaktighet bland annat för studenter.
            </seg>
          </u>
          <note>
            Anf. 12 ULRIKA CARLSSON i Skövde (c):
          </note>
          <u who="betty_malmberg_2d21fb" prev="cont">
            <seg>
              Fru talman! En akademi i tiden ökad frihet för universitet och
              högskolor är titeln på den proposition som vi har som underlag
              för dagens debatt och beslut. Denna proposition är en av en rad
              propositioner som regeringen har lagt fram för att stärka den
              högre kvaliteten i den högre utbildningen i Sverige.
            </seg>
            <seg>
              Det är inte länge sedan vi debatterade frågan om ett nytt resursfördelningssystem
              som kommer att främja kvaliteten. Den stora satsning som för drygt
              ett år sedan presenterades i propositionen Ett lyft för forskning
              och innovation liksom globaliseringspropositionen är ytterligare
              tecken på hur viktigt det är att stärka kvaliteten i den högre
              utbildningen.
            </seg>
            <seg>
              I dag diskuterar vi autonomi, självbestämmande, och varför det
              behövs en ökad autonomi samt vad den nya friheten och självbestämmandet
              ska användas till. Det finns flera skäl här. Några riktigt grundläggande
              skäl vill jag nämna.
            </seg>
            <seg>
              För det första: Med tanke på universitets och högskolors roll
              i samhället, är detta med frihet och självbestämmande oerhört
              viktigt. Vi har en tendens att borra ned oss i de olika detaljerna
              i förslaget. Detaljerna är viktiga, för där kan vi se att det
              finns en överensstämmelse med den övergripande målsättningen.
              Denna får vi inte glömma bort.
            </seg>
            <seg>
              Lärosätena i Sverige i dag har på orter där de finns men också
              i samhället i stort i uppgift att vara självständiga och kritiskt
              reflekterande när det gäller det som händer i vårt samhälle. Det
              handlar om att tänka nya tankar. Det handlar om att ifrågasätta
              invanda mönster men också om att reflektera kring och identifiera
              utmaningar och de möjligheter som vårt samhälle står inför. Självständigheten
              blir en väldigt viktig principfråga.
            </seg>
            <seg>
              Att nu få omsätta dessa kvaliteter och att tänka nytt inom den
              egna organisationen blir en utmaning för att ytterligare stärka
              och ge incitament till att stärka kvaliteten. Det gäller också,
              som tidigare diskuterats här i debatten, att stärka studentinflytandet.
            </seg>
            <seg>
              För det andra: En annan utgångspunkt för ett ökat självbestämmande
              är att kvaliteten i utbildning och forskning främjas. Som tidigare
              nämnts finns det ett antal studier där man visar på att både kvaliteten
              och effektiviteten ökar.
            </seg>
            <seg>
              För det tredje: Sverige är en liten kunskapsnation. För att hålla
              positionen och för att även fortsättningsvis vara intressant för
              andra lärosäten internationellt men också för att attrahera studenter
              både från Sverige och från utlandet behöver våra högskolor och
              universitet en större autonomi just för att kunna möta ökade krav
              och nya krav.
            </seg>
            <seg>
              Fru talman! Vi i Centerpartiet är övertygade om att Sveriges
              lärosäten är redo och vill ta ett större eget ansvar. Alliansregeringen
              har betonat att lärosätena är viktiga aktörer i innovationssystemet
              och viktiga motorer i den regionala utvecklingen. Det finns många
              exempel på det. Jag kan nämna ett exempel från min del av Sverige,
              Västsverige. Det gäller högskolan i Skövde och den profilering
              av forskningen som skett. Möjligheten till innovationer i samarbete
              med Gothia Science Park och infrastrukturen när det gäller att
              använda forskningen ute i samhället både för att skapa företag
              och för att kommersialisera idéer är oerhört viktigt. Jag ser
              fram emot att, som också nämns i propositionen, de ekonomiska
              incitamenten inom en snar framtid ytterligare stärks.
            </seg>
            <seg>
              Inom OECD lyfter man dessutom fram att ett större självbestämmande
              är viktigt för att lärosätena också ska ta nämnda roll inom innovationssystemet.
            </seg>
            <seg>
              Staten har naturligtvis ett intresse av att styra och av att
              kunna garantera olika delar för att hålla en hög kvalitet. Dit
              hör kvaliteten i utbildning och forskning men också ansvarsutkrävande
              och rättssäkerhet för studenterna.
            </seg>
            <seg>
              Nu blir det dock möjligt att utforma den egna, interna organisationen.
              Det jag relaterade till i min första punkt, att det är så viktigt
              med ökat självbestämmande för att man ska våga utmana, tänka nytt,
              ifrågasätta och bryta gamla mönster, blir för att upprepa mig
              väldigt användbart i den process man nu går in i. Men det är också
              så att man själv väljer hur mycket man vill förändra, och jag
              tror att det är viktigt att visa på de möjligheter som finns att
              såväl behålla det man är nöjd med och som fungerar som att kunna
              tänka nytt och låta processen ta den tid man vid lärosätet bedömer
              att den ska få ta.
            </seg>
            <seg>
              Det har varit diskussioner om hur man kan säkra det kollegiala
              inflytandet och studentinflytandet. När det gäller studentinflytandet
              finns det väldigt klara skrivningar om vikten av detta liksom
              representationen. Att sedan som oppositionen gör omyndigförklara
              lärosätena, misstänkliggöra och säga att det inte kommer att fungera
              känns riktigt lågt i debatten.
            </seg>
            <seg>
              Jag är övertygad om att det hyllade kollegiala inflytandet kommer
              att finnas kvar på ett framgångsrikt sätt och finna sig nya arbetsformer,
              och jag förstår inte riktigt att det finns så mycket oro för förändring.
              Det är klart att man ska ifrågasätta det som kommer fram och på
              vilket sätt man kan se vilken utmaning det ger för att förändra,
              men oron oroar mig lite grann. Man behöver lägga kraften på det
              förändringsarbete man nu får betydligt större möjligheter att
              genomföra.
            </seg>
            <seg>
              Det har varit många kontakter med företrädare för universitet
              och högskolor under de år då jag har fått vara verksam i utbildningsutskottet,
              och många diskussioner har handlat om friutrymmet och det självbestämmande
              man som lärosäte säger att man är i behov av. Vi gör det möjligt
              att gå längre, och vi kommer framgent att göra det ännu mer möjligt
              att gå längre kopplat till de ekonomiska frågorna.
            </seg>
            <seg>
              Fru talman! Det är tydligt att oppositionen har svårt att tänka
              nytt här. Man har varit med och fört in den ena bestämmelsen efter
              den andra, och varje enskild del i dessa bestämmelser har säkert
              haft sin funktion. Man har sett att det har varit motiverat av
              ett antal olika anledningar. När man sedan ser till helheten ser
              man dock att det blir fullkomligt omöjligt att sönderreglera en
              verksamhet på detta sätt.
            </seg>
            <seg>
              Menar man allvar med självbestämmandet måste det finnas ett rejält
              friutrymme. Därför vill vi koncentrera oss på kärndelarna men
              i övrigt lämna ett stort friutrymme. Vi tror på de svenska universiteten
              och högskolorna och den utvecklingskraft som finns när man tar
              till vara den kunskap och kompetens som finns i utbildning och
              forskning och när studenternas roll i det kvalitetsdrivande arbetet
              tas till vara.
            </seg>
            <seg>
              (Applåder)
            </seg>
          </u>
          <note>
            Jag yrkar bifall till förslaget i betänkandet och avslag på motionerna.
          </note>
          <note>
            I detta anförande instämde Sofia Larsen (c).
          </note>
          <note type="speaker">
            Anf. 13 MIKAEL DAMBERG (s) replik:
          </note>
          <u who="mikael_damberg_567c84" xml:id="i-52e11a562a96862d" next="cont">
            <seg>
              Fru talman! Jag tycker att det blir lite roligt när man hänvisar
              till olika organisationer i denna debatt. Betty Malmberg hänvisade
              tidigare till exempelvis Sulf och att de gillade skrivningar om
              kollegialt inflytande. Jag återkommer till detta snart. De har
              inte direkt hyllat denna proposition.
            </seg>
            <seg>
              Vi talade om ganska mycket studentinflytande. Man kan fråga studenterna
              själva om de tycker att detta är en bra proposition eller inte
              och om dessa bestämmelser fungerar eller inte. Ulrika Carlsson,
              jag undrar om du har frågat SFS vad de tycker om de delar som
              handlar om studentinflytandet i framtiden, om vi tar det som ett
              exempel.
            </seg>
            <seg>
              Sedan måste jag gå in på Sulf och fråga om Ulrika Carlsson delar
              Betty Malmbergs åsikt att Sulf har tyckt att regeringens skrivning
              om det kollegiala inflytandet var bra. Sulfs hela poäng är nämligen
              att dessa skrivningar saknar täckning i det förslag regeringen
              har lagt fram. Det är själva poängen med Sulf. Man kan i deras
              remissvar läsa: SULF delar regeringens uppfattning att kvalitetsgarantier
              samt rättssäkerhet för enskilda bör vara vägledande principer
              för kvarvarande särreglering.
            </seg>
            <seg>
              Sedan skriver de: Beslut om utbildning och forskning fattas i
              kollegiala organ detta är deras uppfattning; de vill ha det så
              där både berörda lärare och studenter är representerade. Att sådana
              beslut ska kunna fattas av en ensam disputerad person (i vilket
              ämne som helst ) är helt oacceptabelt ur kvalitetssynpunkt. De
              skriver längre ned att denna frihet dock på intet sätt garanterar
              den akademiska friheten för den individuella forskaren och läraren
              eller för det akademiska kollegiet.
            </seg>
            <seg>
              På något sätt måste man bestämma sig för om de kollegiala organen
              är viktiga. Man kan välja argumentet att det är bra att fatta
              beslut i kollegiala organ i någon form; det kan se ut på många
              olika sätt, och vi behöver inte reglera det från nationellt håll.
              Antingen säger man att detta är viktigt och då har oppositionen
              rätt eller också säger man att det inte är viktigt. I vissa frågor
              tycker man inte det. Kan Ulrika Carlsson ge exempel på viktiga
              forsknings- och utbildningsfrågor där det i fortsättningen inte
              behövs beslut i kollegiala organ?
            </seg>
          </u>
          <note>
            Anf. 14 ULRIKA CARLSSON i Skövde (c) replik:
          </note>
          <u who="mikael_damberg_567c84" prev="cont">
            <seg>
              Fru talman! Är skrivningarna om studentinflytandet bra eller
              inte? Det är en viktig och relevant fråga, och det är klart att
              den har diskuterats. Vi har inte fullständig samsyn när det gäller
              hur det kan bli, men jag tycker att det är märkligt att nu göra
              sig till talesperson för att detta inte kommer att fungera och
              att man inte kommer att få ett inflytande.
            </seg>
            <seg>
              Hela debatten handlar nämligen om ett ökat friutrymme för att
              driva kvalitet. Det finns ingen skillnad i den diskussion som
              pågår om att studentinflytandet är en viktig faktor för att driva
              kvalitet likaväl som det kollegiala inflytandet är det. Att man
              måste reglera och att man måste vara rädd för att det inte kommer
              att fungera bara för att det får vara på ett visst sätt känner
              jag är lite irrelevant i debatten, för då handlar det återigen
              om att inte våga ha tillit utan tro att vi måste reglera olika
              delar för att det ska få vara så.
            </seg>
            <seg>
              Jag är fullständigt övertygad om att man också från universitets-
              och högskoleledningar på olika sätt ser vinster med att ha både
              ett stärkt kollegialt inflytande och ett klart studentinflytande,
              och jag är inte orolig för att det inte kommer att fungera. Låt
              nu universitet och högskolor få utforma de framtida lärosätena
              med ett ökat självbestämmande och verkligen visa på de möjligheter
              som finns!
            </seg>
            <seg>
              Det är detta som är så typiskt för oppositionen, att man misstänkliggör
              och inte riktigt vågar ha tillit utan säger att detta om det är
              så viktigt borde regleras i en förordning och så vidare. Det är
              det som är möjligheten att tänka nytt, att inte allt ska vara
              fastslaget i förordningar utan att det finns utvecklingsmöjligheter
              på alla de fyra plan man lyfte fram från olika EU-institutioner
              att det ska få vara.
            </seg>
          </u>
          <note type="speaker">
            Anf. 15 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7cb6b187e8105a96" next="cont">
            <seg>
              Fru talman! Om vi börjar med kollegialt inflytande kan man fundera
              på följande: Alliansens företrädare säger i varje diskussion att
              detta kommer att vara kvar. Alla universitet och högskolor med
              självaktning kommer att behålla detta. Vad är då problemet?
            </seg>
            <seg>
              Om man nu tycker att det är viktigt för kvaliteten att det finns
              kollegiala organ som driver kvalitet i forskning och utbildning
              bestämmer man sig för det och tycker det. Annars får Alliansen
              anstränga sig lite och beskriva varför man tycker att det är så
              viktigt att man tar bort detta. Vilka beslut är det man vill fatta
              i andra sammanhang? Det är den frågan man borde redovisa. Ni argumenterar
              nämligen för vår ståndpunkt. Det är helt okej, men ni får ju argumentera
              för er egen ståndpunkt och vad det är för beslut ni vill fatta
              någon annanstans.
            </seg>
            <seg>
              Sedan tycker jag att det är en spännande logik när det gäller
              lärare och kvalitetskrav. Vi är i denna kammare överens om att
              vi ska ställa tuffa kvalitetskrav på dem som utbildar våra barn
              och ungdomar i skolan. Det har varit för slappt. Kommunerna har
              haft frihet att anställa lite vem de vill och att göra på lite
              olika, tricksande sätt. Det har de också gjort. Vi har då sagt
              att vi ska öka rättssäkerheten för eleverna i skolan genom att
              gå längre i att ställa krav på vilka som får vara lärare i den
              svenska skolan. Det gäller både fristående skolor och kommunala
              skolor. Vi ska tuffa till kraven.
            </seg>
            <seg>
              Vad är det som gör att ni samma dag ni föreslår detta och diskuterar
              det utåt vill släppa på kraven för pedagogisk kompetens för universitetslärare?
              Jag kan nämligen lova att de studenter jag träffar tycker att
              detta är en av de viktigaste rättssäkerhetsfrågorna, att de vet
              att den som undervisar dem har kompetens och pedagogik så att
              de faktiskt lär sig något också på universitet och högskolor.
              Var är logiken? Vi accepterar allihop tuffare krav på vanliga
              lärare, men här ska man ludda till kraven. Vad är logiken bakom
              detta? Driver det kvalitet i högskolan men inte i skolan, eller
              har ni gjort fel någonstans?
            </seg>
          </u>
          <note>
            Anf. 16 ULRIKA CARLSSON i Skövde (c) replik:
          </note>
          <u who="mikael_damberg_567c84" prev="cont">
            <seg>
              Fru talman! Många frågor blir det. Vad är problemet, och varför
              får detta inte vara kvar? Skillnaden mellan den logik oppositionen
              framhärdar i att hålla fram och den logik alliansregeringen lyfter
              fram är att detta är ett friutrymme där högskolor och universitet
              själva får möjlighet att forma den interna organisationen och
              på det sättet jobba fram nya, kvalitetsstärkande delar. Att bibehålla
              allt gammalt för att det har varit så att man med olika förordningar
              har lagt fram på vilket sätt det ska få vara kvar tror jag inte
              är en framgångsväg i detta skede.
            </seg>
            <seg>
              Varför det inte ska vara kvar? Det är ingen som har sagt att
              det inte ska vara kvar, utan detta är en möjlighet att i friutrymmet
              behålla det man tycker är bra och ta bort andra delar.
            </seg>
            <seg>
              Att jämföra helt outbildade lärare i grundskolan, möjligtvis
              med genomgången gymnasieskola, med den lärarkompetens som många
              gånger finns i högskolan tycker jag är lite irrelevant. Det är
              viktigt att det finns rättssäkerhet och kompetens. Jag är inte
              orolig för att man skulle sänka kraven på de lärare som på olika
              sätt kommer att anställas när detta försvinner ur förordningen.
              Både Mikael Damberg och jag vet att det inte alltid är den formella
              kompetens man har i sina olika papper som gör att man blir en
              bra lärare. Därför är det viktigt att det finns möjligheter att
              utveckla alla olika delar av detta.
            </seg>
            <seg>
              Det är olika logik i majoritetens och oppositionens förslag.
              Vi säger att vi tror på lärosätena, att man vill utveckla verksamheten
              när det gäller både studentinflytande och kollegers inflytande
              och att det därmed inte behöver regleras från statsmakternas sida.
            </seg>
          </u>
          <note type="speaker">
            Anf. 17 LAGE RAHM (mp) replik:
          </note>
          <u who="lage_rahm_ca9cb9" xml:id="i-bb054ba2fc4f387c" next="cont">
            <seg>
              Fru talman! Jag har några frågor jag skulle vilja ställa till
              Ulrika Carlsson, men först måste jag följa upp det väldigt intressanta
              spår som kom på slutet. Det är klart att det finns outbildade
              lärare som undervisar i grundskolan. Men räcker det att ha en
              magisterexamen i historia för att anses vara en utbildad och auktoriserad
              lärare som ska få undervisa i grundskolan i historia? Det är det
              som blir den rimliga logiska konsekvensen av det som Ulrika Carlsson
              precis sade.
            </seg>
            <seg>
              Jag reagerade när Ulrika Carlsson hävdade att vi vill omyndigförklara
              lärosätena, tror jag det var, bara för att vi vill att man ska
              garantera kvalitet och rättssäkerhet. Jag är fullt medveten om
              att vi i det här fallet verkar ha olika definitioner på vad som
              är kvalitet och rättssäkerhet. Men det måste väl ändå vara så
              att Ulrika Carlsson ställer upp på principen att det inte är att
              omyndigförklara någon att man har vissa statliga garantier för
              kvalitet och rättssäkerhet? Om det är att omyndigförklara personer
              förstår jag Ulrika Carlssons uttalande. Men om det inte är det
              handlar det inte om att vi vill omyndigförklara människor. Det
              handlar om att vi har olika definitioner på kvalitet och rättssäkerhet.
              Det får ändå vara någon som helst måtta i debatten, tycker jag.
            </seg>
            <seg>
              Man säger att vi misstänkliggör rektorerna. Jag var i mitt anförande
              väldigt tydlig med att vi inte misstror rektorerna. Jag tror att
              de kommer att fatta oerhört bra beslut. Jag ser dock en poäng
              med att det finns en statlig garanti, på samma sätt som kommuner
              inte får göra vad som helst. Även om jag inte misstror kommunerna
              finns det bestämmelser och garantier. Det är inte bara pladder
              om man säger omyndigförklara. Egentligen handlar det om olika
              definitioner på kvalitet och rättssäkerhet.
            </seg>
          </u>
          <note>
            Anf. 18 ULRIKA CARLSSON i Skövde (c) replik:
          </note>
          <u who="lage_rahm_ca9cb9" prev="cont">
            <seg>
              Fru talman! Vad är det som driver kvaliteten? Det är det som
              har lyfts fram gång på gång i denna debatt. Det som driver kvaliteten
              är möjligheten till självbestämmande. Jag tror att både jag och
              Lage Rahm anser att självbestämmande i väldigt många olika sammanhang
              borgar för att man sätter sig in i olika typer av problemställningar,
              frågor och så vidare, men också inser att det är god kvalitet
              som är grundbulten.
            </seg>
            <seg>
              Att få möjlighet att bestämma själv är, tror jag, av yttersta
              vikt. Varför misstänkliggöra och tro att det inte skulle göras
              på ett bra sätt? Men om allt det man ska besluta om ska omgärdas
              av ett antal regleringar menar man ingenting med det självbestämmande
              man säger sig vara för. Om vi ska prata om ett friutrymme och
              självbestämmande och besluta om att ge utrymme för det är det
              oerhört viktigt att det också finns någonting att besluta om.
              Hela propositionen andas möjligheter att garantera kvalitet och
              rättssäkerhet.
            </seg>
            <seg>
              Jag är lite ledsen om jag var oklar i mitt tidigare replikskifte
              och öppnade för att man skulle vara behörig i grundskolan beroende
              på vad man hade för universitetsexamen. Det var inte så jag menade.
              Självklart krävs det i grundskolan lärarutbildning av olika slag
              för behörighet.
            </seg>
          </u>
          <note type="speaker">
            Anf. 19 LAGE RAHM (mp) replik:
          </note>
          <u who="lage_rahm_ca9cb9" xml:id="i-9f554610a0b512bd" next="cont">
            <seg>
              Fru talman! Det var bra att få det klargörandet. Det betyder
              att man behöver en viss pedagogisk kompetens i grundskolan, och
              det tycker jag är bra.
            </seg>
            <seg>
              Ulrika Carlsson sade att det som driver kvaliteten är självbestämmande.
              Jag tror att självbestämmande är kvalitetsdrivande, men jag vill
              hävda att det finns betydligt fler faktorer som driver kvalitet.
            </seg>
            <seg>
              Det är också relevant att fråga sig vem det är som bestämmer.
              Det här är självbestämmande för rektorerna. Jag tycker att det
              är bra med självbestämmande för rektorerna, men det finns en rimlighet
              i att staten garanterar att även andra har ett visst mått av självbestämmande,
              och det är det vi pratar om. Det handlar inte om att omyndigförklara
              lärosätena. Jag tror att landets rektorer kommer att fortsätta
              att ha en del organ och regleringar, och det tycker jag är positivt.
              Jag misstror inte dem. Jag tror att det kommer att gå alldeles
              utmärkt. Men jag tycker att man i en rättsstat inte ska bygga
              allting på att enskilda människor kommer att fortsätta att vara
              goda i all framtid, även om man tror det. Det är inte så man bygger
              en rättsstat.
            </seg>
            <seg>
              Jag tycker ändå att det krävs ett erkännande av det från regeringen.
              Sedan kan vi diskutera om det räcker med att en person som är
              disputerad får fatta beslut och informera studenterna i förväg
              om att det är ett tillräckligt mått av rättssäkerhet. Det kan
              man tycka. Jag tycker det inte, men det måste ändå vara tydligt
              att man kan ställa krav utan att omyndigförklara eller misstänkliggöra.
            </seg>
          </u>
          <note>
            Anf. 20 ULRIKA CARLSSON i Skövde (c) replik:
          </note>
          <u who="lage_rahm_ca9cb9" prev="cont">
            <seg>
              Fru talman! Det är oerhört viktigt att vi inte är slarviga i
              den här debatten och svänger oss med olika delar. Nu har det låtit
              som att det kommer att kunna ske en massa enmansbeslut som man
              i efterhand enbart behöver informera om. Men det är ändå så att
              studenternas inflytande finns beskrivet väldigt tydligt på s.
              38 i propositionen, där det står att minst tre ledamöter ska kunna
              finnas med i alla de samlingar där man behöver representeras för
              att det handlar om utbildning eller studenternas situation och
              alla de frågor som bereder de delarna.
            </seg>
            <seg>
              Sedan står det, precis som Lage Rahm har fastnat väldigt tydligt
              för: Om beslut ska fattas eller beredning genomföras av en enda
              person, bör liksom i dag information lämnas till och samråd ske
              med studentrepresentant i god tid före beslut respektive slutförande
              av beredningen. Det är jätteviktiga skrivningar som syftar till
              att säkerställa studenternas rättssäkerhet. Det ska vara tydligt
              att det handlar om beredning i god tid före beslut.
            </seg>
            <seg>
              Sådana frågor kommer givetvis alla vi som står bakom propositionen
              att följa väldigt noggrant. Det är klart att vi tar till oss av
              den kritik som förs fram på olika punkter från olika organisationer
              och funderar på vad det finns för utvecklingsmöjligheter. Vi avser
              att återkomma på ett antal områden, till exempel när det gäller
              ekonomin. Det är klart att vi kommer att följa utvecklingen och
              se.
            </seg>
            <seg>
              Men vi har en tilltro till att våra ledningar på universitet
              och högskolor likaväl som de lärare, forskare och studenter som
              finns där kommer att vara en garant för att man i framtiden med
              ett ökat självbestämmande också driver på kvaliteten i den högre
              utbildningen. Det är oerhört viktigt för Sverige som kunskapsnation
              att vi kan göra det. Jag är glad över att den här propositionen
              nu kommer, även om jag också gärna hade sett att en del av de
              ekonomiska frågorna kommit längre i sin beredning än de gjort
              hittills.
            </seg>
          </u>
          <note type="speaker">
            Anf. 21 TINA ACKETOFT (fp):
          </note>
          <u who="tina_acketoft_bb4624" xml:id="i-5ba68872609472bf">
            <seg>
              Fru talman! Som vanligt har mina kolleger i Alliansen redan belyst
              denna proposition på ett alldeles lysande sätt, både innehåll
              och konsekvenser, men låt mig ändå för sakens skull få fortsätta
              på denna inslagna linje. Jag tror dock knappast att jag kommer
              att komma med några uppseendeväckande tillägg.
            </seg>
            <seg>
              Mikael Damberg sade tidigare att man i oppositionen gillar nio
              av tio förslag i denna proposition. Det tackar vi väldigt mycket
              för. Det hade varit kul om vi sett det tidigare i debatten också.
              Men jag skulle ändå vilja hävda att det går en tydlig politisk
              skiljelinje mellan de två alternativ vi har, Alliansen och oppositionen,
              när det gäller synen på vikten av akademins frihet, vikten av
              att den verksamhet som i mycket har till uppgift att kritiskt
              granska oss och de beslut vi fattar ska vara så fri från politisk
              inblandning som det över huvud taget är möjligt.
            </seg>
            <seg>
              Den förra borgerliga regeringens högskolereform 1993 syftade
              till en rejäl avreglering på detta område för att öka akademins
              frihet.
            </seg>
            <seg>
              Med denna alliansregering tar vi ytterligare ett flertal steg
              i samma riktning. Sedan 2006 har det genomförts en rad reformer
              med just syfte att öka akademins frihet och minska vårt inflytande.
              Lärosätena utser i princip sina styrelser fritt, forskarinflytandet
              i Vetenskapsrådet har stärkts, den fria grundforskningen har fått
              ökade resurser och de fria forskningsstiftelserna har återupprättats.
              Det här går som en röd tråd genom Alliansens politik, och denna
              proposition En akademi i tiden ökad frihet för universitet och
              högskolor syftar ytterligare till att gå den vägen.
            </seg>
            <seg>
              Förutom principfrågan att de ska vara en självständig och kritiskt
              reflekterande kraft i samhällsutvecklingen finns det åtminstone
              ytterligare två huvudskäl till att statliga universitet och högskolor
              ska ha ökad frihet. Kvaliteten har vi talat om i verksamheten.
              Den främjas av att universitet och högskolor får större frihet
              att anpassa verksamheten efter just de behov man har. Förutsättningarna
              för det mig närbelägna Campus Helsingborg skiljer sig väsentligt
              från förutsättningarna för till exempel Mitthögskolan. Ska man
              kunna utvecklas optimalt krävs att man har flexibilitet.
            </seg>
            <seg>
              Den ökade handlingsfriheten är en förutsättning för att universitet
              och högskolor ska kunna bedriva sin verksamhet framgångsrikt i
              en internationell och högst konkurrensutsatt sektor, något som
              Globaliseringsrådet mycket tydligt har visat i sin fantastiskt
              utmärkta rapport.
            </seg>
            <seg>
              Vi tror inom Alliansen helt enkelt att vi som politiker ger akademin
              och därmed Sveriges utveckling bästa förutsättningar om vi bara
              lägger oss i lärosätenas kärna, till exempel att säkra kvaliteten
              i utbildningen, att tydliggöra ansvarsförhållandena och att värna
              rättssäkerheten hos studenterna. Det är det vi ska syssla med,
              i övrigt ska lärosätena själva bedöma och organisera sig.
            </seg>
            <seg>
              Det är en fin balansgång, det håller jag med om som den liberal
              jag är, att kunna säkra kvalitet och garantera rättssäkerhet samtidigt
              som vi vill släppa akademierna fria. Därför reglerar vi tydligt
              att studenterna ska ha rätt att vara representerade. De ska ha
              rätt att vara representerade jag upprepar det. Det är precis som
              att folk inte hör vad man säger. Vi ställer krav på rektors behörighet
              och kompetens. Vi säger att beslut som kräver viss kvalificerad
              bedömning ska fattas av personer med rätt kompetens, vetenskaplig
              eller konstnärlig, för området. Allt detta garanterar vi.
            </seg>
            <seg>
              Vi reglerar också tydligt att det ska finnas professorer och
              lektorer anställda som lärare vid lärosätena. Vi rensar vilket
              gläder mig som tidigare arbetsmarknadspolitiskt sysselsatt i de
              olika tidsbeställda anställningsformer som florerat i den akademiska
              världen. Det är inte rimligt att en tredjedel av den undervisande
              och forskande personalen är visstidsanställd. Det är självklart
              att det regelverk som reglerar den övriga arbetsmarknaden ska
              finnas inom akademin, alltså samma regelverk i högsta möjliga
              grad. Huvudregeln måste vara tillsvidareanställning och därmed
              en ökad anställningsfrihet.
            </seg>
            <seg>
              Eftersom anställning som professor ska vara den främsta anställningen
              som lärare är det av vikt att vi får en likartad befattning i
              hela landet. Därför anser vi att behörighetskraven ska föreskrivas
              i författning, att kraven som ställs är höga på både vetenskaplig
              och pedagogisk skicklighet. Vi har hört att vi alla är helt överens
              om detta i denna sal. Detsamma bör gälla lektorer.
            </seg>
            <seg>
              Fru talman! Allt som egentligen behöver sägas om detta är redan
              sagt, så jag tänker inte förlänga debatten. Men jag vill påpeka
              att syftet med alla dessa förändringar är att öka flexibiliteten
              i våra lärosäten så att man kan finna den lösning som passar just
              ens egen verklighet. Det ser olika ut beroende på var vi befinner
              oss i landet, beroende på olika traditioner och beroende på vilka
              utbildningar som ges.
            </seg>
            <seg>
              Som liberal är jag övertygad om att denna reform som leder till
              ökad frihet och ett ökat ansvar för lärosätena är den bästa vägen
              för Sverige att gå om vi menar allvar med att vi ska ha en fri
              akademi. Jag hoppas att vi får se ytterligt mer av det även efter
              valet 2010.
            </seg>
          </u>
          <note>
            Därmed, fru talman, yrkar jag bifall till förslaget i betänkandet.
          </note>
          <note type="speaker">
            Anf. 22 EVA JOHNSSON (kd):
          </note>
          <u who="eva_johnsson_c6ce6f" xml:id="i-a6fd360ca1130763">
            <seg>
              Fru talman! Jag vill gärna börja med att yrka bifall till förslaget
              i betänkandet och avslag på motionerna.
            </seg>
            <seg>
              Vi har att ta ställning till ett förslag som syftar till att
              öka friheten för statliga universitet och högskolor. Alliansregeringen
              har under mandatperioden genomfört en rad reformer. Fokus har
              varit på minskad politisk styrning och ökad frihet. Utgångspunkten
              i det här betänkandet är bedömningen att lärosätenas frihet och
              självbestämmande behöver öka för att Sverige ska kunna bedriva
              utbildning och forskning av internationellt konkurrenskraftig
              kvalitet.
            </seg>
            <seg>
              Vårt utbildningsväsen står inför stora utmaningar. En ökad frihet
              är i det här sammanhanget otroligt viktig. Makten att forma sin
              egen framtid är central när våra universitet och högskolor ska
              förhålla sig till den ökade internationella konkurrensen, som
              är ett faktum. Den centralstyrning som fortfarande finns kvar
              är ett uttryck för en politisk klåfingrighet som vi har fått ärva
              och som inte är speciellt hälsosam.
            </seg>
            <seg>
              Regeringen har i propositionen föreslagit att friheten för statliga
              universitet och högskolor ska öka. Det handlar bland annat om
              avreglering när det gäller organisation, lärarens ställning och
              utbildning. Lärosätena ska också få bestämma om sin interna organisation,
              utöver det som gäller för styrelse och rektor. Regeringen har
              gjort bedömningen att lärosätena ska få bestämma vilka kategorier
              av lärare som ska anställas och vilka möjligheter till befordran
              som ska finnas för lärarna.
            </seg>
            <seg>
              En viktig del av propositionen handlar om att säkra studenternas
              inflytande, precis som mina allianskolleger har sagt ett antal
              gånger under debatten. Det föreslås, vilket tydligen inte kan
              slås tillräckligt starkt fast, att studenterna ska ha rätt att
              vara representerade när beslut fattas och beredning sker som har
              betydelse för utbildning eller studenternas situation. Jag undrar
              i denna debatt, som vid ett antal gånger tidigare, om det är samma
              propositionstext vi läst. I min proposition som ligger på mitt
              bord slås studentinflytandet fast väldigt tydligt. Ni kan få läsa
              det om ni är osäkra.
            </seg>
            <seg>
              Fru talman! Sverige står inför stora utmaningar. Den globala
              spelplanen förändras dramatiskt. Nya aktörer tar plats på den
              ekonomiska scenen, men konkurrensen handlar inte längre om låga
              löner för mindre kvalificerade jobb utan i allt högre grad om
              kunskap.
            </seg>
            <seg>
              Alliansregeringen har genomfört en historiskt stor forskningssatsning
              där anslagen har ökat med 2025 procent under fyra år. Flera andra
              åtgärder har vidtagits för att höja kvaliteten i grundutbildningen.
              Men för att möta den globala utmaningen krävs inte enbart ekonomiska
              satsningar; det fordras också reformer för att ge universiteten
              mer makt att forma sin egen framtid. Att vidga det akademiska
              självstyret är därför ett mycket viktigt inslag i regeringens
              politik.
            </seg>
            <seg>
              Redan under den förra borgerliga regeringen genomfördes viktiga
              förändringar. År 1993 fattades ett beslut som innebar att två
              stiftelsehögskolor kunde skapas Högskolan i Jönköping och Chalmers
              tekniska högskola. Reformen var inte okontroversiell. Den dåvarande
              socialdemokratiska oppositionen bekämpade frenetiskt förslaget,
              som sedan visat sig vara mycket lyckat. Stiftelsehögskolorna har
              visat sig sporra till nytänkande i hela den akademiska världen.
              Under de därefter följande tolv åren av socialdemokratiskt maktinnehav
              ökade emellertid den politiska centralstyrningen på nytt av landets
              högre lärosäten. Men sedan 2006 har Alliansen genomfört en rad
              reformer för att ge lärosätena större självständighet. Lärosätena
              utser numera som bekant i praktiken sina styrelser själva. Forskarinflytandet
              i Vetenskapsrådet har stärkts, den fria grundforskningen har fått
              utökade resurser och de fria forskningsstiftelserna har återupprättats.
            </seg>
            <seg>
              Frågan om i vilken juridisk form högre utbildning och forskning
              bör bedrivas har varit en viktig fråga som regeringen har tagit
              på stort allvar. Tanken om att öka autonomin och därmed minska
              detaljstyrningen har stöd också i högskolesektorn.
            </seg>
            <seg>
              Att skapa en helt ny juridisk form och göra upp med en lång tradition
              av hård styrning låter sig inte göras omedelbart. Men de reformer
              som vi nu föreslår kommer att äga rum inom ramen för universitet
              och högskolor. Frihet att välja frihet att avstå!
            </seg>
            <seg>
              Fru talman! Universitet och högskolor kommer nu att ges betydligt
              större makt att utforma sin interna organisation utöver styrelse
              och rektor. I dag styr ett centralt regelverk närmast in i detalj
              vilken organisation som ska finnas vid varje lärosäte. Det är
              ett uttryck för en långtgående detaljstyrning. Det staten fortsättningsvis
              kommer att reglera är att beslut fattas av personer med vetenskaplig
              eller konstnärlig kompetens om besluten så kräver.
            </seg>
            <seg>
              De högre lärosätena får också betydligt större frihet att själva
              bestämma vilka kategorier av lärare som de önskar anställa. Lärosätena
              måste tillåtas ta fullt arbetsgivaransvar utifrån sina egna förutsättningar
              och behov. Utöver kategorierna professor och lektor som blir fortsatt
              reglerade i förordningen kommer det att stå högskolor och universitet
              fritt att bestämma vilka lärarkategorier som behövs och vilka
              karriärmöjligheter som krävs för att kunna attrahera de bästa
              inom respektive område. Det blir också möjligt att i vissa fall
              genom ett så kallat kallelseförfarande rekrytera professorer utan
              de ibland tidskrävande procedurer som normalt användes tidigare.
            </seg>
            <seg>
              En ökad flexibilitet är viktig för att kunna konkurrera med universitet
              runt om i världen om de allra bästa forskarna. Detaljreglering
              av utbildning minskar på det här sättet.
            </seg>
            <seg>
              Fru talman! Vårt utbildningsväsen står i dag inför stora utmaningar.
              Om vi ska klara av den globala utmaningen krävs förändring och
              förnyelse. Att ge landets högre lärosäten ökad frihet är ett mycket
              viktigt led i regeringens politik. En stärkt autonomi för universitet
              och högskolor är viktig inte bara för att det leder till högre
              kvalitet utan också för sin egen skull. I ett upplyst samhälle
              fungerar lärosätena som samhällets självkritiska röst. Med regeringens
              politik får Sverige äntligen en akademi i tiden.
            </seg>
          </u>
          <note>
            I detta anförande instämde Gunilla Tjernberg (kd).
          </note>
          <note type="speaker">
            Anf. 23 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-be254a8cb6863725">
            <seg>
              Fru talman! Jag skulle vilja förklara för kammaren och ledamöterna
              att vi egentligen är med på den gemensamma motionen. Men jag kom
              två minuter för sent, och detta var det enda ärende som justerades.
              Jag fastnade i hissen, och på grund av det är vi inte med i dag.
              Jag yrkar ändå bifall till reservationerna 1 och 2.
            </seg>
            <seg>
              Fru talman! Vi anser att propositionen En akademi i tiden ökad
              frihet för universitet och högskolor ska avslås i sin helhet.
              För att Sverige ska kunna upprätthålla en utbildning och forskning
              av hög kvalitet måste vi ha ett nationellt system med gemensamma
              regler för hela högskolesektorn. Det är nödvändigt om vi ska kunna
              genomföra både generella satsningar och särskilda prioriteringar.
              Eftersom det är staten som står för den största delen av resurserna
              är det självklart att staten ska ta ett övergripande ansvar. Ur
              ett internationellt perspektiv är det också en fördel att det
              finns en gemensam svensk högskola med gemensamma normer. Ett splittrat
              system där varje högskola har sina egna regler för till exempel
              utbildningar och tjänstetillsättningar försvårar det internationella
              utbytet av studenter, lärare och forskare.
            </seg>
            <seg>
              Vi menar att den akademiska friheten försvagas med regeringens
              förslag. I stället ökar lärosätenas styrelser sin makt på bekostnad
              av studenter, lärare, forskare och annan personal. Ytterligare
              några konkreta punkter som vi tycker är negativa konsekvenser
              av förslagen rör studenter, doktorander samt lärare och forskare.
            </seg>
            <seg>
              För de studerande i högskolan kommer inflytandet att försämras.
              Med regeringens förslag kommer studenterna endast att ha rätt
              att delta i beslut som har betydelse för utbildningen eller för
              studenternas situation. Vi vill hävda att ett avskaffande av reglerna
              för vilka beslutande organ som ska finnas kan leda till att beslut
              fattas i mindre, slutna grupper och att studenter inte har rätt
              att vara representerade med tre ledamöter.
            </seg>
            <seg>
              Fru talman! Det blir svårare för studenter att hävda sina rättigheter
              om man sitter som en ensam ledamot på ett möte på tal om det som
              högeralliansen i dag hävdar om studenternas inflytande och rättigheter.
              Det de säger stämmer inte. Vidare menar vi att utbildningen måste
              vara likvärdig och jämförbar på alla högskolor, bland annat för
              att det ska vara möjligt att byta lärosäte men också för att eventuella
              skillnader i till exempel inriktningar och undervisningsmetoder
              ska bli tydliga. På så sätt kan studenter göra ett verkligt val
              mellan de olika alternativen och ändå veta att utbildningen kommer
              att ge vissa kunskaper och vara användbar på arbetsmarknaden.
            </seg>
            <seg>
              Detta är också viktigt för den internationella rörligheten. Vi
              tycker att det är av stor vikt att svenska utbildningar är gångbara
              även utomlands. Det måste de vara dels för att studenter ska kunna
              studera i ett annat land, dels för att man ska kunna locka utländska
              studenter att studera här i Sverige. För studenter och deras utbildning
              är det negativt att inte både forskning och undervisning ingår
              i högskolans tjänster samt att det inte längre ska vara obligatoriskt
              med högskolepedagogisk utbildning eller motsvarande kunskaper
              i undervisning. Det krävs för att forskningsanknytningen i utbildningen
              ska kunna upprätthållas. Vi menar att skillnaden mellan högskolor
              annars kommer att öka. Det kan leda till att det endast kommer
              att bedrivas grundutbildning vid de mindre högskolorna. Inom vissa
              utbildningar, till exempel lärarutbildningen, är forskningsanknytningen
              redan otillräcklig, vilket bland annat beror på att resurserna
              till forskning är för små och inte medger att lärarna bedriver
              egen forskning.
            </seg>
            <seg>
              Avregleringen av disputationer riskerar att skapa doktorer som
              inte har någon legitimitet vid andra svenska högskolor eller internationellt.
              Det försämrar forskningsutbildningen. Försämringen i studieinflytande
              drabbar givetvis också doktorander. Hur alla andra förslag till
              förändringar och avregleringar kommer att drabba forskningsutbildningen
              är oklart. Jag hoppas att ministern kan förklara det för oss i
              dag.
            </seg>
            <seg>
              Högerregeringens förslag innebär en klar försämring för högskolans
              lärare och forskare. De får mindre inflytande eftersom de kollegiala
              beslutsorganen kommer att avskaffas. Propositionen går här till
              och med ett steg längre än Autonomiutredningen. Den kunskap och
              kompetens som olika kategorier i högskolan har är värdelös, enligt
              regeringen. Även för dem som är anställda vid högskolan är det
              negativt att det inte ska ingå både undervisning och forskning
              i tjänsten. Framför allt finns det en risk att högskolan delas
              upp mellan dem som forskar och dem som undervisar. Detta kan dessutom
              driva på en utveckling där man enbart sysslar med grundutbildning.
            </seg>
            <seg>
              Fru talman! Avregleringen av de tjänster som ska finnas kan leda
              till inlåsningseffekter eftersom tjänstgöring på en lokalt beslutad
              tjänst kanske inte räknas som en merit på andra högskolor. Risken
              finns även att det skapas tjänster som inte har någon internationell
              motsvarighet, vilket gör att den svenska högskolan kan degraderas
              som samarbetspartner.
            </seg>
            <seg>
              Tjänstetillsättningen vid högskolan måste bygga på insyn, öppenhet
              och kritisk värdering av meriter. Mycket av högskolans legitimitet
              bygger på denna öppenhet.
            </seg>
            <seg>
              Vi misstänker att antalet överklaganden kommer att öka kraftigt
              om processen blir mer sluten och att det kan innebära att krånglet
              inte minskar och att handläggningstiderna inte blir kortare. Vi
              hävdar därför att minskad öppenhet vid beslutsfattande och vid
              tjänstetillsättning särskilt kommer att missgynna kvinnor och
              göra det svårare att skapa en jämställd högskola.
            </seg>
            <seg>
              Erfarenheten visar att ju färre regler det finns för beslutsfattande
              och maktutövning, desto svårare blir det för kvinnor att konkurrera.
              Problemet finns också att med få kvinnor på en högskola kan kvinnorna
              bli överutnyttjade i beslutfattandet och få sämre möjligheter
              att meritera sig via undervisning och forskning.
            </seg>
          </u>
          <note type="speaker">
            Anf. 24 Statsrådet TOBIAS KRANTZ (fp):
          </note>
          <u xml:id="i-4e42c3c41005988d" next="cont" who="unknown">
            <seg>
              Fru talman! En ny frihetstid gryr för den svenska akademin. Just
              nu är vi inne i ett principiellt skifte i svensk högskolepolitik.
              Under decennier av socialdemokratiskt styre präglades politiken
              för högre utbildning och forskning i vårt land av utbildningsfabrikens
              politiska ideal där kvantitet ensidigt sattes före kvalitet och
              där centralstyrning och politiska pekpinnar var honnörsorden.
            </seg>
          </u>
          <note>
            Den första nedmonteringen av den socialdemokratiska utbildningsfabriken
            påbörjades under den förra borgerliga regeringen mellan 1991 och
            1994 då den reglering som tidigare fanns när det gällde allmänna
            utbildningslinjer avskaffades och i stället ersattes av en examensordning
            där studenterna fick välja mer fritt.
          </note>
          <u prev="cont" who="unknown">
            <seg>
              Det andra steget var att den borgerliga regeringen genomförde
              en reform som innebar att man inrättade stiftelsedrivna högskolor
              i det svenska högskole- och universitetsväsendet.
            </seg>
            <seg>
              Socialdemokraterna på den tiden bjöd starkt motstånd mot flera
              av de här reformerna. Det motstånd som då fanns mot att inrätta
              stiftelsedrivna högskolor framstår i dag som märkligt. Det är
              högskolor som i dag har blivit formliga succéer och som alla vittnar
              om har bidragit till ökad kreativitet, ökad nyfikenhet och ökad
              vitalitet i den svenska akademin.
            </seg>
            <seg>
              Efter 1994 skärptes återigen det politiska greppet om den svenska
              akademin. Forskningsstiftelserna politiserades, lärosätenas styrelser
              sattes under tydlig politisk kontroll med allt fler uppifrån utsedda
              politiker, inte minst socialdemokratiska sådana, och könskvotering
              till professurer, de så kallade Thamprofessurerna, inrättades.
            </seg>
            <seg>
              Jag gör inte den här tillbakablicken bara för att jag är särskilt
              förtjust i historiska exposéer utan därför att den visar på ett
              mönster som också är giltigt i dag. Det mönstret visar vilka som
              driver på för förändringar, ökad frihet, ökad självständighet
              och ökad autonomi för lärosätena och vilka som bromsar och säger
              nej och som gärna återreglerar och ökar politikens makt om de
              får chansen.
            </seg>
            <seg>
              Nu återupprättar vi, fru talman, steg för steg den fria akademin.
              Den första åtgärd som regeringen vidtog efter regeringsskiftet
              2006 var att se till att landets universitet och högskolor nu
              får utse sina styrelser på egen hand. Vi har avpolitiserat forskningsstiftelserna
              och sett till att huvuddelen av ledamöterna i forskningsstiftelserna
              nu utses av akademin. Vi har sett till att återställa forskarmajoriteten
              i Vetenskapsrådets styrelse. I de råd som verkligen fattar beslut
              om vem som ska få vetenskapliga anslag, de så kallade ämnesråden,
              är i princip alla ledamöter utsedda av vetenskapssamhället. Vi
              har avskaffat kårobligatoriet, och vi har sett till att den fria
              grundforskningen i Sverige har fått kraftigt utökade ekonomiska
              resurser. För flera av de här reformerna som vi har genomfört
              har oppositionens entusiasm varit milt sagt begränsad.
            </seg>
            <seg>
              Fru talman! I dag debatterar vi regeringens förslag om ökad frihet
              för universitet och högskolor. Vilka är då de bärande motiven
              bakom den här reformen som regeringen vill genomföra? Jag skulle
              säga att det i huvudsak är tre motiv.
            </seg>
            <seg>
              För det första ligger det ett egenvärde i att universitet och
              högskolor har en självständig roll i ett demokratiskt och upplyst
              samhälle. Universitet och högskolor ska spela en roll som samhällets
              självkritiska spegel. De ska vara forum för debatt där man ska
              ifrågasätta auktoriteter, invanda föreställningar och mönster
              i samhället. De ska vara spännande forum där de viktiga samhällsfrågorna
              diskuteras och debatteras och där nya idéer vågar tänkas utan
              att man kastar några sidoblickar på vad som är politiskt korrekt
              utifrån politikens eller näringslivets perspektiv. De ska vara
              forum för nytänkande där man vågar ifrågasätta.
            </seg>
            <seg>
              För det andra vet vi att länder som har mer självständiga universitet
              och högskolor också lyckas prestera bättre resultat när det gäller
              både utbildning och forskning. Vi vet det av erfarenhet, vi vet
              det av olika studier och vi vet det också av en rapport som publicerades
              rätt nyligen av en belgisk tankesmedja, Bruegel, som konstaterade
              att ska man få en riktigt bra effekt när det gäller att genomföra
              reformer som skärper kvaliteten i den högre utbildningen och forskningen
              är det också viktigt att se till att lärosätena får ökad autonomi.
            </seg>
            <seg>
              Många andra länder genomför nu också den här typen av reformer.
              Ett särskilt spännande reformförsök pågår exempelvis i Finland
              där man vidtagit kraftiga åtgärder för att stärka autonomin. Jag
              tycker att det som pågår där är mycket spännande.
            </seg>
            <seg>
              De här två första motiven är på något sätt allmängiltiga och
              har funnits under lång tid, men det tredje bärande motivet rör
              globaliseringen. Vi ser en allt starkare globalisering där kraven
              ökar på att kunna fatta snabba beslut och att kunna fatta beslut
              på egen hand utan att nödvändigtvis vara tvungen att fråga regering
              och riksdag eller högskoleministern om lov.
            </seg>
            <seg>
              Jag tror att globaliseringen ställer alltmer ökade krav på att
              vi ska ha en decentralisering och mer makt till landets universitet
              och högskolor.
            </seg>
            <seg>
              Det här är själva motiven bakom regeringens förslag. Vad innebär
              då de här förslagen? Vi har varit inne på flera av dem. Låt mig
              ändå göra min egen sammanfattning av de förslag som jag menar
              är de viktigaste i propositionen och som också utbildningsutskottets
              majoritet har tillstyrkt.
            </seg>
            <seg>
              För det första handlar det om att ge lärosätena större möjlighet
              att fatta beslut om den egna, interna organisationen. Det är viktigt,
              därför att olika lärosäten i Sverige ser olika ut. Olika lärosäten
              är olika stora. De har olika historisk bakgrund, de har olika
              profiler och olika intressen när det gäller att utveckla sin verksamhet.
              Naturligtvis är det så att det också måste slå igenom i hur man
              organiserar sin verksamhet för att man ska kunna nyttja den här
              potentialen och för att olika lärosäten ska kunna gå olika väg.
            </seg>
            <seg>
              Jag vill inte ha en universitets- och högskolevärld där alla
              universitet och högskolor jobbar på precis samma sätt. Jag tror
              att det är viktigt att det kan se olika ut, och då måste man naturligtvis
              också ha möjlighet att forma de interna organisationerna efter
              eget huvud i större utsträckning. Självklart måste vi från statens
              sida och från politikens sida ha vissa centrala regler för att
              se till att rättssäkerheten för studenter vidmakthålls. Det är
              därför som det mycket tydligt finns med i propositionen, och utbildningsutskottet
              poängterar det mycket tydligt, att studenternas inflytande ska
              garanteras när viktiga beslut om utbildning och forskning fattas.
              Det finns tydliga bestämmelser som garanterar det kollegiala inflytandet
              för att beslut när det gäller utbildning och forskning ska fattas
              av vetenskapligt eller konstnärligt kompetenta lärare. Detta är
              mycket viktigt för regeringen och för mig.
            </seg>
            <seg>
              För det andra öppnar vi också möjligheterna för att låta universitet
              och högskolor bestämma själva över vilka typer av lärare som man
              vill anställa på lärosätena. Det innebär bland annat att det blir
              större möjligheter att kalla professorer. I dag är grundregeln
              i den svenska akademin att man har en utlysning och sakkunnigförfaranden,
              vilket ofta är rätt omständliga processer. Vi tror att det är
              viktigt att det också finns en möjlighet att med lite kortare
              beslutsprocesser kalla professorer just för att vi ska kunna rekrytera
              de allra bästa, internationella toppforskarna. Ibland måste man
              kunna fatta snabba beslut för att lyckas med de här rekryteringarna.
            </seg>
            <seg>
              Sakkunnigförfarandet och sakkunnigutlåtandet kommer även fortsättningsvis
              att vara normen i den svenska akademin, men det är viktigt att
              vi öppnar den här möjligheten.
            </seg>
            <seg>
              Genom reformen skapar vi, på tal om läraranställningar, större
              möjligheter för lärosätena att i dialog med fackliga företrädare
              själva bestämma hur befattningsstrukturer ska se ut. Vi skapar
              även större möjligheter att åstadkomma en ökad trygghet för dem
              som är anställda vid universitet och högskolor. I dag har, som
              flera påpekat tidigare, rätt många inom den svenska akademin tillfälliga
              anställningar med ganska otrygga anställningsförhållanden. Jag
              tycker att det vore bra om vi såg till att det blev fler trygga
              anställningar, vilket nu också sker.
            </seg>
            <seg>
              Därför är det märkligt att Socialdemokraterna och den övriga
              oppositionen vill avslå våra förslag på den här punkten. I många
              andra fall brukar Socialdemokraterna särskilt värna arbetsmarknadens
              parter, att de ska ha stort inflytande över anställningsförhållanden
              och annat. Just på detta område är det tydligen fel.
            </seg>
            <seg>
              För det tredje, fru talman, ökar vi möjligheten att ta emot donationer
              utan regeringens tillstånd.
            </seg>
            <seg>
              För det fjärde ger vi lärosätena större möjligheter att fatta
              beslut vid dimensioneringen av utbildning. Det är mycket bättre
              att landets universitet och högskolor själva fattar beslut om
              vilken dimensionering de vill ha, naturligtvis utifrån givna ekonomiska
              ramar, än att det centralstyrs från Helsingfors.
            </seg>
            <seg>
              Ytterligare en reform som vi föreslår innebär att våra lärosäten
              ska ha större möjligheter att samverka nationellt och internationellt.
              Många lärosäten vittnar om att det i dag är rätt besvärligt, att
              det finns många hinder i vägen.
            </seg>
            <seg>
              Vi ökar friheten när det gäller att peka framåt, mot framtiden.
              Det är viktigt att öka möjligheterna att föra över pengar från
              holdingbolag till exempelvis universitet.
            </seg>
            <seg>
              Vi minskar den allmänna detaljregleringen av universitet och
              högskolor och öppnar möjligheten för universitet och högskolor
              att andrahandsuthyra bostäder, något som jag vet är mycket uppskattat,
              inte minst när det gäller våra storstadsregioner där bostadsbristen
              särskilt för studenter är mycket besvärlig.
            </seg>
            <seg>
              Vi ökar alltså friheten för universitet och högskolor, men med
              frihet följer naturligtvis ansvar. Om man får ökad frihet får
              man också ta ett ökat ansvar. Jag har lyssnat på universitets-
              och högskolerektorer, och jag vet att landets akademiska företrädare
              är beredda att ta det ansvaret. De är intresserade av att göra
              det, och jag litar på att lärosätena också klarar av det.
            </seg>
            <seg>
              Mycket av oppositionens kritik går ut på att ifrågasätta och
              misstänkliggöra lärosätenas möjlighet att ta det ansvaret. Jag
              litar på att lärosätena klarar det. Det är inte alltid riksdag
              och regering som vet bäst hur saker och ting ska regleras, utan
              det vet lärosätena ofta bättre själva.
            </seg>
            <seg>
              Flera av de förslag vi lagt fram har mötts av mycket positiva
              reaktioner från akademin. Rektorn för Mittuniversitetet Anders
              Söderholm skrev om förslagen på sin blogg i mars när propositionen
              hade presenterats. Han kommenterar särskilt att man mer ska få
              bestämma vilka lärarkategorier man vill anställa. Han skriver:
              Detta är positiva förändringar som möjliggör ett mer aktivt och
              ändamålsenligt arbete med kompetensförsörjning och som också kommer
              att kunna snabba på de i vissa fall oerhört långa handläggningstiderna.
              I stora drag innehåller propositionen välkomna förändringar.
            </seg>
            <seg>
              Linköpings universitets rektor Mille Millnert säger att det är
              ett steg i rätt riktning, att det ger ökad frihet beträffande
              hur man organiserar sig, rekryterar personal och skapar karriärmöjligheter.
              Det ger bättre förutsättningar att styra den egna utvecklingen.
            </seg>
            <seg>
              I en kommentar skriver Kerstin Sahlin, företrädare för Uppsala
              universitet: Vi är väldigt positiva till att regeringen betonar
              vikten av studentinflytandet så tydligt. Detta sagt apropå det
              som flera i oppositionen upptagit kammarens tid med.
            </seg>
            <seg>
              Nu har regeringen alltså presenterat sitt förslag. Många företrädare
              för akademin är mycket positiva till det. Vad säger då oppositionen?
              De säger blankt nej till regeringens förslag, avstyrker hela propositionen;
              jag tror att Amineh Kakabaveh använde just uttrycket vi avstyrker
              hela propositionen. Jag misstror varken Mikael Damberg eller någon
              annan. Det finns säkert på vissa punkter intresse av att göra
              någonting. Poängen med oppositionens agerande är att de avstyrker
              allt. De avstyrker hela propositionen.
            </seg>
            <seg>
              Om oppositionen mot förmodan fick majoritet vid den omröstning
              som sker i kammaren senare i dag skulle det innebära att man säger
              nej till att lärosätena får mer makt över den interna organisationen,
              man säger nej till ökad frihet att sköta sina läraranställningar
              på egen hand, man säger nej till att det ska bli lättare att hyra
              ut bostäder till studenter och man säger nej till minskad detaljreglering.
              Det blir resultatet av oppositionens politik. Nej, nej, nej. Är
              det så Sverige ska möta framtiden? Är det så vi ska möta globaliseringen,
              genom att säga nej? En betecknande skrivning i oppositionens reservation
              är regeringen går för långt. Det är innebörden i oppositionens
              politik.
            </seg>
            <seg>
              Jag menar, fru talman, att retorik och handling i oppositionens
              politik ofta inte går ihop. Man säger sig gärna vara för ökad
              frihet, självständighet och öppenhet för reformer, men när det
              kommer till kritan säger man ändå alltid nej. Jag tror att det
              finns en röd tråd som går från Carl Thams tid som utbildningsminister
              på 1990-talet till dagens socialdemokrater, vänsterpartister och
              miljöpartister. Det finns en rädsla för att lärosätena, om man
              ger dem ökad frihet, kanske inte gör som man själv vill på alla
              punkter. Det finns en övertro på centralstyrning, centralplanering,
              och en rädsla för mångfald och pluralism.
            </seg>
            <seg>
              Fru talman! Sverige står inför en mycket tuff global utmaning.
              Vi har diskuterat det flera gånger i denna kammare, och det är
              viktigt att vi har det perspektivet. Vi möts av en allt tuffare
              internationell verklighet där vi ska konkurrera med kunskap, inte
              med låga löner, nedmonterad offentlig välfärd eller dåliga miljövillkor.
              Vi måste genomföra reformer för att kunna vässa utbildningen och
              forskningen i vårt land.
            </seg>
            <seg>
              Vi i Alliansen har genomfört ett antal reformer under den tid
              vi suttit vid makten, alltså sedan regeringsskiftet 2006. Vi har
              genomfört en rekordstor satsning på 5 miljarder kronor till svensk
              forskning. Vi har gjort ett antal satsningar för att öka och skärpa
              kvaliteten i den svenska högskolan. Vi har höjt studiemedlen för
              landets studenter.
            </seg>
            <seg>
              På många av dessa punkter har oppositionen sagt nej nej, nej,
              nej. Vi reformerar. Vi driver på för ökad utveckling. Socialdemokraterna
              bromsar och säger nej. På så sätt kan vi inte se till att Sverige
              får en högskola i världsklass. Så kan vi inte göra oss redo för
              den globala utmaningen.
            </seg>
            <seg>
              Sverige behöver en akademi i tiden, och det är faktiskt på tiden.
            </seg>
          </u>
          <note type="speaker">
            Anf. 25 MIKAEL DAMBERG (s) replik:
          </note>
          <u who="mikael_damberg_567c84" xml:id="i-73ae6c1b019672ce">
            <seg>
              Herr talman! Först konstaterar ministern att vi lever i en frihetstid,
              och sedan citerar han några rektorer som tycker att han lagt fram
              ett bra förslag. Jag förstår att han gör det eftersom det just
              nu inte finns så många röster ute på banan som hyllar regeringen
              för dess politik och inriktning. Snarare finns det en väldig kritik
              mot att det pratas mycket men görs någonting annat.
            </seg>
            <seg>
              Vi kan inte helt och hållet hoppa över den diskussion som uppstått
              efter att universitetskanslern nyligen valt att avgå. Skälet till
              att han valt att avgå är att regeringen alltför mycket detaljstyr
              universitet och högskolor. Han säger: De föreslagna reformerna
              kommer inte att minska det statliga inflytandet över lärosätena,
              snarare kommer det att göra statssekreteraren på utbildningsdepartementet
              till universitetsdirektör för hela Sverige. Regeringens finansiella
              och ekonomiska styrning blir starkare utan den motvikt det kollegiala
              inflytandet gett lärosätena i diskussioner med olika politiska
              ledningar. Vi kan läsa DN:s ledarsida. Vi kan läsa Expressen i
              dag. Vi kan läsa vad Sulf, universitetslärarna, som borde jubla,
              säger. Om förslaget verkligen ledde till ökad akademisk frihet
              vid universitet och högskolor borde universitetslärarna jubla.
              Forskarna borde jubla över det. Studentkårerna runt om i Sverige
              borde stå och applådera regeringen. Nu sker inte det, och det
              kan ha att göra med att det finns lite olika besked.
            </seg>
            <seg>
              När staten satsar miljarder på en verksamhet tycker jag att man
              har rätt att ställa vissa kvalitetskrav, men man ska även se till
              att det finns rättssäkerhet i processerna. Vad är det som gör
              att man kan ställa krav på de lärare som ska undervisa i skolorna
              men inte ställa krav på pedagogisk kvalitet när vi talar om universitetslärare?
              Det är en viktig fråga för studenterna. En grundförutsättning
              för att driva igenom förslaget är ökad kvalitet, och därför ska
              man ha ökad frihet lokalt. Om det är något område där regeringen
              haft problem med kvaliteten är det på lärarutbildningen, och där
              detaljstyr man in absurdum.
            </seg>
          </u>
          <note type="speaker">
            Anf. 26 Statsrådet TOBIAS KRANTZ (fp) replik:
          </note>
          <u xml:id="i-7dc44d38a0d9a046" who="unknown">
            <seg>
              Herr talman! Det här är spännande. Mikael Damberg gör sig till
              tolk för ökad autonomi, frihet och självständighet för landets
              universitet och högskolor, men när det sedan ska följas upp av
              konkreta ståndpunkter hör jag bara förslag på ytterligare regleringar,
              ytterligare styrning, ytterligare pekpinnar från staten. Mikael
              Damberg och hans partikamrater och kamraterna i Vänsterpartiet
              och Miljöpartiet måste bestämma sig. Om man vill att universitet
              och högskolor ska ha ökad autonomi innebär det att universitet
              och högskolor också kan komma att fatta lite olika beslut om exakt
              vilken inriktning de ska ha. Det kanske inte alltid blir de beslut
              som jag eller Mikael Damberg efterfrågar.
            </seg>
            <seg>
              Här står man inför ett vägval. Man kan inte sitta på båda stolarna
              samtidigt. Man kan inte både säga att man vill ha ökad autonomi
              och frihet för landets universitet och högskolor och sedan försvara
              varenda central reglering som finns. Det är nämligen det ni gör,
              Mikael Damberg. Ni säger blankt nej till propositionen som innehåller
              en rad olika förslag. Om man röstade som ni vill att man ska rösta
              skulle det sägas nej till vartenda förslag i propositionen.
            </seg>
            <seg>
              Jag blir särskilt bekymrad när jag lyssnar på Socialdemokraterna.
              Jag tog upp det i mitt anförande. Jag vet att Socialdemokraterna
              ofta talar sig varma för att arbetsmarknadens parter ska ha stort
              inflytande över anställningsformer och avtal på arbetsmarknaden
              och så vidare. Jag delar den uppfattningen. Jag tycker att den
              svenska arbetsmarknadsmodellen är bra. Nu inför vi den på universitet
              och högskolor, där de tidsbegränsade anställningar som tidigare
              har funnits inte har varit bra. Vi ger mer makt åt lärosätena.
              Vi inför lagen om anställningsskydd för en kategori personal som
              den tidigare inte har gällt för. Varför motsätter ni er denna
              ökade trygghet?
            </seg>
            <seg>
              Varför är det så, Mikael Damberg, att så fort vi föreslår reformer
              för att öka friheten och autonomin för landets högskolor och universitet
              säger ni nej? Det går inte att sitta på båda stolarna samtidigt.
              Vilken stol ska du sitta på, Mikael Damberg?
            </seg>
          </u>
          <note type="speaker">
            Anf. 27 MIKAEL DAMBERG (s) replik:
          </note>
          <u who="mikael_damberg_567c84" xml:id="i-1930be2f7116fe32">
            <seg>
              Herr talman! Jag noterar att ministern inte svarade på någon
              av mina frågor. Det hela handlar ju om vilken logik som ligger
              bakom era uttalanden. Ena sekunden säger ni att ni vill ha ökad
              frihet lokalt, för det driver fram kvaliteten. Men när det gäller
              den utbildning som har störst problem med kvaliteten, nämligen
              lärarutbildningen, går ni in och detaljstyr.
            </seg>
            <seg>
              Ni säger att forskningen kräver mer resurser och ökad kvalitet,
              men den här regeringen har lagt fram en forskningsproposition
              som detaljstyr forskningen ned på minsta anslag per budgetår och
              även vilka sjukdomstillstånd det handlar om.
            </seg>
            <seg>
              Vi har en regering som säger att det är jätteviktigt med kvalitet
              på lärarna i skolans värld, och man är överens om tuffare kvalitetskrav
              på dem som ska få anställas som lärare, men på högskolesidan tar
              man bort de krav på pedagogisk skicklighet som finns. Detta går
              inte ihop. Logiken finns inte där.
            </seg>
            <seg>
              Vi har en universitetskansler som har lämnat sitt uppdrag. Han
              hävdar att han inte kan vara kvar på jobbet för att regeringen
              detaljstyr hans verksamhet och akademin. För första gången i Sveriges
              historia, mig veterligen, lämnar universitetskanslern sitt jobb
              för att regeringen har detaljstyrt hans verksamhet så mycket.
              Han säger att man detaljstyr akademin. I det läget står regeringens
              representant här och säger att vi står inför en ny frihetstid
              akademin får sin frihet. Men universitetskanslern avgår för att
              han blir för detaljstyrd.
            </seg>
            <seg>
              Universitetskanslern hade sytt ihop ett kvalitetsutvärderingssystem
              tillsammans med rektorerna runt om i Sverige. Det vänder regeringen
              upp och ned på. Det går inte ihop. Det är därför det blir så ologiskt.
            </seg>
            <seg>
              Det finns dock jag sade det tidigare flera saker i propositionen
              som är bra. Det är därför vi har sagt att man ska återkomma med
              en helhet som faktiskt hänger ihop, som ger ökat skydd för akademisk
              frihet men också ett ökat mandat att agera i en ny tid med internationalisering,
              samverkan och profilering. Det ska också handla om studenternas
              möjligheter att få studentbostäder och om läraranställningar.
              Om du har läst vår motion vet du att det där finns stora, konkreta
              besked i de frågorna.
            </seg>
          </u>
          <note type="speaker">
            Anf. 28 Statsrådet TOBIAS KRANTZ (fp) replik:
          </note>
          <u xml:id="i-568b22130fc05687" who="unknown">
            <seg>
              Herr talman! De som har betraktat den forsknings- och högskolepolitiska
              debatten under de senaste åren vet att vi genomför ett historiskt
              resurslyft för svensk forskning. Vi ökar anslagen med 5 miljarder
              kronor, 2025 procent, varav största delen går till helt fri grundforskning.
              Och de strategiska forskningsområden som vi har valt har valts
              ut i dialog med vetenskapssamhället. Det är viktiga områden för
              Sverige. Det handlar inte alls om någon detaljstyrning ned på
              lägsta nivå, som Mikael Damberg vill göra gällande.
            </seg>
            <seg>
              I andra sammanhang brukar Mikael Damberg förespråka tätare samverkan
              med näringsliv och annat. Vi har lyssnat på näringslivet på vissa
              områden och sagt att vi där måste satsa extra för Sveriges och
              för näringslivets skull. Jag skäms inte ett dugg över det.
            </seg>
            <seg>
              Sedan tror jag att Mikael Damberg har missuppfattat en sak. Vi
              genomför inte den här frihetsreformen för universitetskanslerns
              skull eller för Högskoleverkets skull. Vi genomför den för lärosätenas
              skull.
            </seg>
            <seg>
              Precis som Mikael Damberg vet finns det olika uppfattningar om
              det kvalitetssystem som vi debatterade i förra veckan. Förutvarande
              universitetskanslern Sigbrit Franke har ju hyllat vårt förslag,
              och flera rektorer har gjort det också.
            </seg>
            <seg>
              Återigen: Vi genomför inte frihetsreformen för landets universitet
              och högskolor för att chefen för Högskoleverket ska vara nöjd.
              Vi genomför den för landets lärosäten, och de är i allt väsentligt
              mycket positiva till det förslag som vi har lagt fram och skulle
              egentligen vilja att vi gick betydligt längre.
            </seg>
            <seg>
              Det besked man får av Socialdemokraterna här är det som står
              i er reservation, nämligen att ni röstar nej till allt som vi
              föreslår, och mycket av det som vi har efterlängtat kommer inte
              att genomföras. Man får också läsa i er reservation att regeringen
              går för långt. Det är ju ett tydligt besked: När regeringen genomför
              reformer för att öka autonomin tycker Socialdemokraterna och oppositionen
              att regeringen går för långt.
            </seg>
          </u>
          <note type="speaker">
            Anf. 29 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-91dd981598ce460c">
            <seg>
              Herr talman! Jag ska än en gång förklara för statsrådet Tobias
              Krantz att det inte är vi som står för centralstyrningen. Vi i
              Vänsterpartiet har hela tiden påmint om att studentinflytande
              är viktigt. Det är viktigt att det ska vara öppna styrorgan. Det
              ska vara öppet både för män och för kvinnor. Det ska vara öppet
              för alla som vill och kan påverka. Det är ni som försöker centralstyra.
            </seg>
            <seg>
              Det här är det tredje fallet under den här mandatperioden där
              en myndighetschef som regeringen själv har tillsatt avgår på grund
              av bland annat detaljstyrning. Sidas chef var den första, Socialstyrelsens
              chef var den andra, och sist är det Anders Flodström. Något måste
              vara fel. Det är i alla fall ni som kan förklara det.
            </seg>
            <seg>
              Min fråga är: Hur kan ministern garantera jämställdheten i styrelserna
              på högskole- och universitetsnivå om det här förslaget går igenom?
              Hur garanterar man jämställdheten? Man hävdar ju att det ska vara
              kvoteringar och annat för att garantera jämställdheten, men i
              praktiken gör ni helt annorlunda. Det går stick i stäv mot det
              mantra som ni upprepar.
            </seg>
          </u>
          <note type="speaker">
            Anf. 30 Statsrådet TOBIAS KRANTZ (fp) replik:
          </note>
          <u xml:id="i-f84029df03f3d84a" who="unknown">
            <seg>
              Herr talman! Jag uppskattar den frågan. Jämställdheten är en
              mycket viktig del av regeringens högskolepolitik. Vi ska se till
              att öka jämställdheten i den svenska högskolan.
            </seg>
            <seg>
              Den svenska högskolan har ju ett dubbelt jämställdhetsproblem
              i dag. Dels har vi en övervikt för kvinnor bland de studenter
              som kommer in, och det är alltför få män som söker sig vidare
              till högre utbildning. Det är ett problem vi måste attackera.
              Dels har vi det omvända problemet högre upp i den akademiska hierarkin,
              där det blir allt färre kvinnor ju högre upp vi kommer. Båda dessa
              problem måste angripas.
            </seg>
            <seg>
              När det gäller att kvinnor missgynnas inom akademin genomför
              vi nu en stor forskningssatsning, med 5 miljarder extra till svensk
              forskning, som gör det möjligt att exempelvis anställa fler på
              fasta tjänster inom akademin, vilket vi erfarenhetsmässigt vet
              leder till att fler kvinnor kan ta sig upp. Hittills har det visat
              sig att män oftare hoppar på tillfälliga anställningar inom akademin
              än vad kvinnor gör. Det är alltså en viktig jämställdhetssatsning.
            </seg>
            <seg>
              Jag håller också med om det som Amineh Kakabaveh säger, att det
              är viktigt med öppenhet och transparens i olika tillsättningsprocesser.
              Det är därför vi säger att det traditionella sakkunnigförfarandet
              när man utlyser professorstjänster ska vara kvar i framtiden.
              Det ska fortsätta vara normen, men vi vill öppna en liten ventil,
              en liten möjlighet att kalla professorer. För att man ska kunna
              kalla professorer ska det finnas en kravprofil, och det ska naturligtvis
              vara en person som är professorskompetent. Man ska inte kunna
              ta in vem som helst från gatan, utan det ska finnas en tydlig
              kvalifikation. Vi är övertygade om att också detta förslag har
              positiva effekter för jämställdheten.
            </seg>
            <seg>
              För att återvända till den övergripande fråga som Amineh Kakabaveh
              inledde med: Vi genomför den här reformen för att vi anser att
              landets universitet och högskolor behöver ökad självständighet,
              frihet och möjlighet att forma sin egen framtid. Den är inte avsedd
              för centrala myndigheters allmänna välbefinnande utan för att
              landets lärosäten ska få det bättre och kunna forma sin egen framtid.
            </seg>
          </u>
          <note type="speaker">
            Anf. 31 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-d7cbd3f247453d0a">
            <seg>
              Herr talman! Frågan handlar egentligen inte om att vi har för
              få kvinnor på högskolor och universitet det är snarare tvärtom.
              Majoriteten är redan kvinnor. Det är när det gäller beslutsfattande
              och maktutövning som skon klämmer. Vi menar att den här propositionen
              kommer att försvåra situationen, för kvinnorna är för få. När
              de är för få kommer de att bli överutnyttjade. Det är det som
              är problemet.
            </seg>
            <seg>
              Sedan vill jag ta upp internationaliseringen. Regeringen försvårar
              faktiskt internationaliseringen eller bryr sig inte om den. Vi
              menar att det blir sämre tydlighet och att såväl internationell
              som nationell rörlighet försvåras. Det är de universitet som redan
              är etablerade som kan stå sig bra. Vad händer med de små högskolorna?
              Jo, det är de som kommer att drabbas av detta. Regeringen har
              egentligen aldrig haft några egna förslag när det gäller internationaliseringen,
              men man upprepar hela tiden sitt mantra om internationell konkurrens
              för att motivera nästan vilka förslag som helst här i kammaren.
            </seg>
            <seg>
              Men i själva verket handlar det bara om den internationella konkurrensen,
              och det är inte något tydligt förslag. Min fråga är: Hur kan man,
              med olika regler och normer inom olika universitet, garantera
              att detta kommer att gå hem på den internationella arenan?
            </seg>
          </u>
          <note type="speaker">
            Anf. 32 Statsrådet TOBIAS KRANTZ (fp) replik:
          </note>
          <u xml:id="i-b266e17ade72b85a" who="unknown">
            <seg>
              Herr talman! Jag uppskattar, som sagt, verkligen att vi har ett
              meningsutbyte om jämställdheten inom högskolan. Det är verkligen
              centralt. De förslag vi lägger fram påverkar inte alls jämställdheten
              i högskolan negativt. Vi har tvärtom bedrivit ett mycket ambitiöst
              arbete för att stärka jämställdheten i högskolan. Jag nämnde några
              exempel i min tidigare replik till Amineh Kakabaveh.
            </seg>
            <seg>
              Precis som jag också sade tidigare ska sakkunnigförfarandet vara
              det normala förfarandet när man utlyser professorstjänster, och
              det ska finnas en tydlig kravprofil för det. Det är viktigt med
              öppenhet och transparens. Jag håller helt med om att det är viktigt
              särskilt för att undvika diskriminering av kvinnor i olika typer
              av tillsättningsprocesser.
            </seg>
            <seg>
              Att säga nej, som oppositionen föreslår, till regeringens förslag
              leder inte till någon bättre jämställdhet. Det leder tvärtom till
              att arbetet med att universiteten och lärosätena själva ska ta
              ett ökat ansvar försvåras.
            </seg>
            <seg>
              Amineh Kakabaveh frågar om internationalisering och nämner särskilt
              de mindre högskolorna. Jag uppskattar verkligen att den frågan
              kommer upp. Det är spännande med de reaktioner som vi har mött
              när det gäller att öka autonomin och självständigheten för landets
              universitet och högskolor. Det spelar i stort sett ingen roll
              om det är ett stort lärosäte, ett litet lärosäte, ett gammalt
              lärosäte eller ett nytt; i stort sett alla lärosäten tycker att
              ökad frihet och autonomi är väldigt bra.
            </seg>
            <seg>
              Jag nämnde exempelvis Anders Söderholm, som är rektor för Mittuniversitet,
              ett av våra mindre lärosäten. Han tycker att det här är ett mycket
              bra förslag. På samma sätt tycker företrädare för större lärosäten,
              till exempel Uppsala universitet, som jag nämnde, också att det
              här är bra. Det här är en genomgående trend bland landets lärosäten.
              Man uppskattar att man får mer makt att bestämma över sin egen
              framtid. Det är så jag också tror att det svenska högskoleväsendet
              kan utvecklas, genom mer möjligheter och makt för lärosätena att
              bestämma över sin egen framtid och mindre av centralstyrning och
              politiska pekpinnar.
            </seg>
          </u>
          <note type="speaker">
            Anf. 33 LAGE RAHM (mp) replik:
          </note>
          <u who="lage_rahm_ca9cb9" xml:id="i-5c58ff03508d21f9">
            <seg>
              Herr talman! Tobias Krantz nämnde i sitt anförande en hel del
              ord som jag uppfattade att han tillskrev oppositionen. Det var
              rädsla, misstro, misstänksamhet och andra saker. Jag får börja
              med att säga att jag tycker att det är ett otrevligt sätt att
              debattera, att göra så i stället för att vara saklig och förhålla
              sig till sakinnehållet.
            </seg>
            <seg>
              När det gäller sakinnehållet vill jag att vi tar oss en titt
              på de förändringar av lagstiftningen som föreslås. I författningskommentaren
              till det här det här gäller alltså vilka som ska få fatta beslut
              står det: Det innebär att de bestämmelser som i dag slår fast
              en organisation för olika typer av beslut ersätts av ett krav
              på kompetens för en person som själv eller tillsammans med andra
              personer ska fatta beslut. Det gäller då beslut som kräver den
              här bedömningen.
            </seg>
            <seg>
              Då krävs det att man har en vetenskaplighet. Det definieras så
              här i författningskommentaren: Med vetenskapligt kompetent person
              avses en person som har doktorsexamen eller motsvarande vetenskaplig
              kompetens.
            </seg>
            <seg>
              Jag kan citera ur betänkandet när det gäller vad det här innebär,
              om man ser på studentinflytandet: Om beslut ska fattas eller beredning
              genomföras av en enda person, bör liksom i dag information lämnas
              till och samråd ske med studentrepresentant i god tid före beslut
              respektive slutförande av beredningen.
            </seg>
            <seg>
              Då har det nämnts att det här gäller redan i dag. Så är det.
              Men det nya är att det räcker med en enda person, så länge den
              personen har doktorerat, för att man ska kunna fatta beslut om
              i princip vad som helst. Det är det jag har försökt påpeka.
            </seg>
            <seg>
              Jag är besviken över att det tidigare har varit så att jag har
              uppfattat det som att människor inte har läst propositionen, åtminstone
              inte författningskommentarerna. Jag tycker att det är olyckligt.
              Men jag hoppas att ministern har gjort det.
            </seg>
            <seg>
              Jag undrar om det är tillräckligt att det i praktiken räcker
              med att lämna information. Det är ju den typ av samråd som man
              kan garantera. Räcker det att lämna information till en student
              för att det ska vara godtagbart studentinflytande?
            </seg>
          </u>
          <note type="speaker">
            Anf. 34 Statsrådet TOBIAS KRANTZ (fp) replik:
          </note>
          <u xml:id="i-6be823238c26504f" who="unknown">
            <seg>
              Herr talman! Jag kan försäkra Lage Rahm och övriga ledamöter
              av kammaren att jag har läst propositionen. Jag har faktiskt lagt
              fram propositionen.
            </seg>
            <seg>
              Jag vill vara mycket tydlig med det som står i propositionen
              och som jag också tror att utbildningsutskottet särskilt betonar
              i sitt betänkande, nämligen vikten av ett starkt studentinflytande
              och att viktiga beslut som gäller utbildningens och forskningens
              inriktning ska fattas av vetenskapligt eller konstnärligt kompetenta
              personer. Det är det som står i propositionen, som vi är mycket
              tydliga med och som också kommer att gälla i det centrala regelverk
              som finns.
            </seg>
            <seg>
              Sedan tycker jag och då får Lage Rahm invända mot det språkbruket
              att oppositionen på ett mycket olyckligt sätt utsår misstro och
              skapar oro kring de förändringar vi vill ha. Man utsår misstro
              mot landets universitets- och högskolerektorer och menar att detta
              skulle leda till dramatiska förändringar och försämringar.
            </seg>
            <seg>
              Landets universitetsrektorer och högskolerektorer har de allra
              största skäl att se till att den här reformen blir lyckad och
              framgångsrik. Ytterst är naturligtvis rektorernas roll på ett
              lärosäte beroende av att man kan skapa förtroende för sig själv
              och sin egen person och sina egna beslut på det egna lärosätet.
              Annars är det svårt att verka med full kraft i sitt ämbete.
            </seg>
            <seg>
              Jag skulle vilja uppmana oppositionen att inte utså den här typen
              av misstro. Men återigen tycker jag att detta visar hur lite tilltro
              det finns hos opposition och i det här fallet hos Lage Rahm när
              det gäller att verkligen öka friheten och självständigheten för
              landets universitet och högskolor. Varje gång vi säger att vi
              ska öka friheten och göra någonting som inte nödvändigtvis är
              centralt reglerat säger Lage Rahm och oppositionen nej.
            </seg>
            <seg>
              Detta är en punkt. Det finns flera andra punkter också. Jag tror
              att det här beror på att det finns en misstro mot att landets
              universitet och högskolor kan styra sig mer själva. Här finns
              det en politisk skiljelinje. Jag är övertygad om att landets universitet
              och högskolor kan fatta kloka beslut som rör det egna lärosätets
              framtid. Lage Rahm och oppositionen verkar ha en misstro mot det.
              Jag beklagar det.
            </seg>
          </u>
          <note type="speaker">
            Anf. 35 LAGE RAHM (mp) replik:
          </note>
          <u who="lage_rahm_ca9cb9" xml:id="i-32cb0550d600a77c">
            <seg>
              Herr talman! Jag vill börja med att uttrycka lite förvåning.
              Jag var väldigt tydlig i mitt anförande. Jag ägnade en stor del
              av mitt anförande åt att vara tydlig med att det är bra med ökad
              frihet, och jag tror att rektorerna kommer att fatta bra beslut.
              Men det är inte det som är poängen, utan poängen är att det här
              är en rättssäkerhetsfråga. Då ska man inte förlita sig på att
              enskilda personer fattar bra beslut, även om jag tror att de kommer
              att göra det.
            </seg>
            <seg>
              Då kvarstår min fråga, som jag ändå tycker är väldigt tydlig:
              Är det här ett godtagbart studentinflytande? I praktiken kan en
              person med doktorsexamen som är utsedd av rektorn fatta beslut.
              Det räcker helt tydligt med en person. Den personen ska ha doktorsexamen
              i något ämne, oklart vilket. Det kan nog vara vilket som helst.
              Den personen får då fatta beslut om i princip alla frågor. Det
              räcker med att man informerar. Sedan ska man samråda. Men samråd
              innebär i praktiken att man måste lyssna på det studentrepresentanten
              säger, ingenting mer. Sedan fattar man beslut.
            </seg>
            <seg>
              Är det ett rimligt sätt att garantera studentinflytande? Det
              är det jag undrar. Det är det som det handlar om här. Det handlar
              om huruvida vi garanterar studentinflytandet eller inte. Det handlar
              inte om huruvida rektorerna, trots att regeringen öppnar konstiga
              möjligheter för dem, fattar bra beslut. Jag tror att de kommer
              att fatta bra beslut. Men det här är en rättssäkerhetsfråga. Då
              har andra representanter för regeringen, eller åtminstone riksdagsledamöter,
              hävdat att det faktiskt är relevant att garantera rättssäkerheten
              för studenter när det gäller det här.
            </seg>
            <seg>
              Då undrar jag: Är det här verkligen att garantera rättssäkerheten
              för studenter? Jag önskar då att ministern inte börjar diskutera
              vår politik eller börjar diskutera att vi misstror detta. För
              det handlar inte om det, utan det handlar om garantierna.
            </seg>
          </u>
          <note type="speaker">
            Anf. 36 Statsrådet TOBIAS KRANTZ (fp) replik:
          </note>
          <u xml:id="i-d9e6d44f8c9e60f7" next="cont" who="unknown">
            <seg>
              Herr talman! Jag kan förstå, apropå det sista Lage Rahm tog upp,
              att han inte vill att kammaren ska lyssna till och diskutera oppositionens
              politik, för den har varit väldigt innehållslös. Under flera debatter
              där jag har deltagit har det varit väldigt lite av egna visioner
              och tankar om hur framtiden för svensk högskolesektor ska formas.
              Det har mest varit gnäll och kritik mot regeringen. Därför kan
              jag förstå att Lage Rahm inte vill ta den debatten. Men man får
              nog ändå finna sig i att det är så när man debatterar en viktig
              utbildningspolitisk fråga.
            </seg>
            <seg>
              Nu börjar det bli spännande. Det är synd att vi inte har ännu
              mer debattid. För nu talar Lage Rahm uppenbarligen med kluven
              tunga. Han försöker säga att det är bra med ökad frihet för universitet
              och högskolor, men så fort det ska vidtas konkreta åtgärder säger
              Lage Rahm nej. Jag tycker att det här är ett mycket belysande
              exempel.
            </seg>
            <seg>
              Vi säger så här: Ja, det är bra att universitet och högskolor
              får större möjlighet att forma den egna organisationen. Och vi
              säger mycket tydligt att studentinflytandet ska garanteras och
              att viktiga beslut som gäller utbildning och forskning ska fattas
              av vetenskapligt kompetenta personer. Det är en central reglering
              vi har.
            </seg>
            <seg>
              Men på den här punkten, liksom på andra punkter, säger Lage Rahm
              nej. Så är det så fort vi ska öka friheten för landets universitet
              och högskolor. Detta går inte ihop. Man måste bestämma sig. Tycker
              man att landets universitet och högskolor ska få ökad frihet,
              eller tycker man det inte? Tycker man att de ska få det måste
              man också våga rösta för de förslag som faktiskt innebär att landets
              universitet och högskolor får ökad frihet. Annars blir inte politiken
              konsekvent.
            </seg>
            <seg>
              Det är det som är problemet, inte bara med Miljöpartiets utan
              också med Vänsterpartiets och Socialdemokraternas politik. Det
              är en nejsägarallians. Det är en allians som inte blickar framåt
              och vill genomföra reformer utan som bara vill bromsa och försöka
              stoppa utvecklingen.
            </seg>
            <seg>
              Jag tror inte att det är en framgångsväg för svensk högskola
              att bara säga nej och bromsa. Vi behöver en framsynt högskolepolitik,
              en politik som tar sikte på de viktiga frågorna för Sverige. Det
              handlar om att få en akademi i tiden med ökad självständighet
              för universitet och högskolor så att vi verkligen kan få en svensk
              högskola i världsklass.
            </seg>
          </u>
          <note>
            Anf. 37 HELENE PETERSSON i Stockaryd (s):
          </note>
          <u prev="cont" who="unknown">
            <seg>
              Herr talman! Jag vill ta upp den speciella del i propositionen
              som handlar om särskilda inrättningar. I dag finns det ett tjugotal
              sådana, beslutade av regeringen med egen förordning och egna föreskrifter,
              ofta med en av regeringen utsedd styrelse.
            </seg>
            <seg>
              Dessa ska, även om det inte nämns specifikt i utskottets betänkande
              i dag, enligt propositionen avvecklas. Universitet och högskolor
              ska själva få besluta om hur verksamheten ska organiseras.
            </seg>
            <seg>
              Herr talman! Det finns en risk om de här speciella inrättningarna
              avvecklas att de verksamheter som tidigare ansetts viktiga för
              hela nationen och även internationellt kommer att försvinna om
              inte regeringen ger ett särskilt uppdrag till lärosätet att bedriva
              en viss verksamhet.
            </seg>
            <seg>
              Jag har under ett antal år haft möjlighet att följa verksamheten
              inom Fojo, den särskilda inrättning för utbildning och fortbildning
              av journalister som finns i Kalmar och är knuten till nuvarande
              Linnéuniversitetet, tidigare Kalmar högskola. Fojo är en nationell
              och internationell resursbas för yrkesverksamma journalister i
              alla typer av medier. Fojo är också den centrala aktören när det
              gäller svenskt stöd till fria medier, yttrandefrihet och institutionsutveckling
              i prioriterade länder.
            </seg>
            <seg>
              Fojo är en dialogpartner till Sida för utvecklingsarbetet inom
              det fria ordet i de länder där Sida verkar. Fojo, herr talman,
              betyder mycket för journalisterna i Sverige, både lokalt, regionalt
              och nationellt. Fojo betyder också oerhört mycket för de utländska
              journalister som har möjlighet att få utbildning här i Sverige
              och på andra platser där Fojo verkar.
            </seg>
            <seg>
              Fojo är viktigt för den granskande journalistiken och för demokratin
              och har både ett fast kursutbud och företagsanpassade kurser.
              Exempelvis har Fojo under det senaste året arbetat med Barn och
              media, Fånga bilden och Gräv i din kommun kanske inte alla gånger
              så populärt bland politiker men nog så viktigt. Man har arbetat
              med Källkritik och statistik och Intervjua i radio och tv.
            </seg>
            <seg>
              Totalt är det varje år närmare 1 700 journalister som på olika
              sätt deltar i någon form av kompetensutveckling hos Fojo.
            </seg>
            <seg>
              Den internationella verksamheten finns för närvarande bland annat
              i Vietnam, Sudan, Palestina, Sri Lanka, Vitryssland och Ryssland.
              Fojo kommer också på uppdrag av Sida att på prov erbjuda ett så
              kallat safe house för hotade journalister från de länder Sida
              och Fojo samarbetar med, med finansiering från det svenska särskilda
              stödet till demokrati och yttrandefrihet.
            </seg>
            <seg>
              Herr talman! Det är alltså en mycket viktig verksamhet som Fojo
              bedriver. Det är av allra största vikt att verksamheten får finnas
              kvar.
            </seg>
            <seg>
              Vi har från den socialdemokratiska gruppen yrkat avslag på propositionen.
              Med den majoritet som finns i kammaren kommer den med all säkerhet
              att gå igenom i alla fall. Men det är enligt propositionen och
              betänkandet här i dag möjligt för regeringen att ge ett särskilt
              uppdrag till ett eller flera lärosäten att bedriva en viss verksamhet.
            </seg>
            <seg>
              Så jag utgår från att regeringen använder sig av denna möjlighet
              och på så sätt säkerställer att fortbildning för en stärkt yttrandefrihet
              och demokratiutveckling kommer att finnas kvar även i framtiden.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Utvärdering av penningpolitiken 20072009 och Vissa utredningsbehov
            med anledning av finanskrisen
          </note>
          <note>
            Föredrogs
          </note>
          <note type="speaker">
            Anf. 38 STEFAN ATTEFALL (kd):
          </note>
          <u who="stefan_attefall_5bf196" xml:id="i-fa12b1daf14799bd">
            <seg>
              Herr talman! Från den ena akademiska debatten till den andra,
              kanske. Det handlar om penningpolitiken och utvärdering av penningpolitiken
              för 20072009. Jag tänker också kommentera betänkandet FiU36 om
              vissa utredningsbehov med anledning av finanskrisen.
            </seg>
            <seg>
              Först tycker jag att det är viktigt att konstatera att vi har
              genomfört stora förändringar och förbättringar av riksdagens roll
              och finansutskottets roll när det gäller utvärdering och uppföljning
              av penningpolitiken under den här mandatperioden. Finansutskottet
              tog under den förra mandatperioden initiativ till en mer fördjupad
              granskning av penningpolitiken.
            </seg>
            <seg>
              Man tillsatte två internationellt erkända forskare, professorerna
              Giavazzi och Mishkin, som fick i uppdrag att utvärdera hur penningpolitiken
              har skötts med den nya regim vi har haft i Sverige under ett antal
              år. Det kom på finansutskottets bord när det finansutskott som
              nu gäller hade nytillträtt. Vi har haft ett omfattande arbete
              med att följa upp det arbetet och dra slutsatser av det.
            </seg>
            <seg>
              Det var ett mycket intressant arbete som också hade som genomgående
              betyg att vi har en god ordning i Sverige. Vi har en väl fungerande
              penningpolitik. Vi har en riksbank som får ett gott betyg i en
              internationell jämförelse.
            </seg>
            <seg>
              Självklart hade också utvärderarna en hel del synpunkter, inte
              minst på hur vi kunde förbättra utvärderingen och uppföljningen
              och på riksdagens och finansutskottets roll i den här processen.
              Det har det jobbats med en hel del för att vi helt enkelt ska
              bli både bättre, djupare och bredare i vårt sätt att arbeta med
              att följa upp vad Riksbanken gör.
            </seg>
            <seg>
              Riksbanken har inom riksbankslagens ramar ett självständigt ansvar
              för att utforma penningpolitiken. Riksdagen och finansutskottet
              har till uppgift att följa upp och utvärdera hur Riksbanken sköter
              sitt fögderi.
            </seg>
            <seg>
              Resultatet av det här arbetet har blivit mer av kontinuerliga
              uppföljningar med allt bättre underlag från Riksbankens sida.
              Vi ser ett exempel på detta i dagens betänkande FiU24. Men det
              handlar också om att de utfrågningar av Riksbanken som vi genomför
              har blivit bättre förberedda. De genomförs, tycker jag själv,
              på ett bättre sätt från riksdagens sida. Men Riksbanken levererar
              också ett bra underlag för utfrågningarna.
            </seg>
            <seg>
              Vi har fått en allt öppnare riksbank. Vi kanske har den mest
              öppna riksbanken i hela världen.
            </seg>
            <seg>
              Vi har utvecklat kontakterna med riksbanksfullmäktige som har
              en viktig funktion i kontroll och uppföljning av Riksbankens verksamhet.
              Vi fortsätter också med de fördjupade studierna av penningpolitiken
              vart fjärde år, där vi tar in externa granskare.
            </seg>
            <seg>
              I dag har det blivit klart att finansutskottet har knutit till
              sig två mycket erkända professorer som ska följa upp penningpolitiken
              under perioden 20052010. Det är professorerna Charles Goodhart
              från England och Jean-Charles Rochet från Frankrike som ska utvärdera
              Riksbankens penningpolitik och arbete med finansiell stabilitet.
            </seg>
            <seg>
              Det är också ett mycket viktigt arbete som kommer att leda fram
              till slutsatser och en rapport senhösten 2011. Det blir alltså
              nästa riksmöte och nästa finansutskott som får ta del av det resultatet.
            </seg>
            <seg>
              Här skiljer sig utvärderingen något från den som vi fick förra
              gången. Här kommer nu att ligga en hel del fokus på den finansiella
              stabiliteten. Det är en viktig aspekt med anledning av det vi
              upplevt av finanskris under den gångna tiden.
            </seg>
            <seg>
              Det man kort kan säga om penningpolitiken under de här gångna
              åren är att det är en dramatisk period vi har haft med en finanskris
              som har ställt det mesta på huvudet. Vi kanske hade för låga räntor
              2006 och för höga räntor 2008, framför allt på sommaren och hösten
              just innan finanskrisen bröt ut.
            </seg>
            <seg>
              Men det är lätt att vara klok i efterhand. Vi noterar att inga
              andra prognosmakare heller förutsåg den kraftiga uppgången i råvarupriserna
              i slutet av 2007 eller den snabba och djupa nedgång som kom i
              och med finanskrisen hösten 2008.
            </seg>
            <seg>
              Vi konstaterar också att Riksbanken under den period då krisen
              slog till har agerat mycket klokt och resolut. Man har gått från
              kanske väl höga räntor om man ser det i en historisk backspegel
              till att snabbt sänka räntorna och därmed stimulera den ekonomiska
              politiken.
            </seg>
            <seg>
              Vi har sett hur likviditeten har förstärkts på olika sätt genom
              olika aktiva insatser från Riksbankens sida, allt för att underlätta
              vid den oro som skapades med anledning av finanskrisen.
            </seg>
            <seg>
              Vi kan även konstatera att stabiliteten i vårt finansiella system
              också har värnats och aktivt arbetats med, vilket sammantaget
              har varit oerhört viktigt för att vi i Sverige skulle klara den
              ekonomiska krisen på ett så bra sätt som vi trots allt har gjort
              jämfört med många andra länder.
            </seg>
            <seg>
              Nu har vi en kraftig penningpolitisk stimulans. Det är självklart
              att vi i långa loppet inte kan ha en så kraftig penningpolitisk
              stimulans, utan det måste ske en väl avvägd utfasning av detta.
            </seg>
            <seg>
              I finansutskottets betänkande 36 som handlar om vissa utredningsbehov
              med anledning av finanskrisen har Riksbanken både fullmäktige
              och Riksbankens direktion framfört ett antal önskemål om utredningsbehov
              just utifrån erfarenheter av finanskrisen.
            </seg>
            <seg>
              Vi skriver också i betänkandet att vi gör ett tillkännagivande
              till regeringen om vikten av att regeringen, när man nu jobbar
              med att tillsätta en utredning med anledning av finanskrisen,
              fångar upp de här olika synpunkterna i utredningsarbetet eller
              på annat sätt så att vi får dessa frågor belysta. Det handlar
              om hur finansiell stabilitet ska hanteras i framtiden, samarbete
              med olika myndigheter, rollfördelningar och många andra viktiga
              frågor som man har dragit erfarenheter av utifrån den finanskris
              vi gått igenom.
            </seg>
            <seg>
              Finansutskottet pekar också på behovet av att se över riksbankslagen
              när vi har fått utredningarna och resultatet av dem på plats men
              också utifrån den utvärdering och uppföljning som vi tillsatt
              med våra internationella forskare Goodhart och Rochet. När de
              levererat sina förslag finns det anledning för finansutskottet
              att ta initiativ till en översyn av riksbankslagen för att se
              på vilket sätt vi kan modernisera och förbättra riksbankslagstiftningen
              för att den ska vara så ändamålsenlig som möjligt för framtiden.
            </seg>
            <seg>
              Herr talman! Jag kan också konstatera att vi av tradition har
              en bred samstämmighet i finansutskottet kring just de penningpolitiska
              frågorna. Det gäller även detta betänkande. Det är oerhört viktigt
              för det penningpolitiska systemet och för Sverige att vi värnar
              om den breda samsyn som trots allt råder. Det finns dock en avvikande
              mening, ett särskilt yttrande från Vänsterpartiet, i betänkandet
              där de skriver att de har samma kritik mot det penningpolitiska
              ramverket som tidigare.
            </seg>
            <seg>
              När man undrar vad är det för kritik som Vänsterpartiet har haft
              tidigare och går tillbaka till texterna står det till exempel
              så här i reservationen när vi gjorde den stora utvärderingen och
              uppföljningen av penningpolitiken: Vänsterpartiets grunduppfattning
              är att Riksbankens nuvarande ställning och formulering av målen
              för den svenska penningpolitiken är ett uttryck för det ekonomiska
              och politiska systemskifte som inleddes i Sverige under 1980-talet.
              Det visar att den svenska penningpolitiken och Sveriges penningpolitiska
              regim baseras på en nyliberal nationalekonomisk teori. Systemskiftet
              har inneburit en avdemokratisering av den ekonomiska politiken,
              permanent högre arbetslöshet och växande inkomst- och förmögenhetsklyftor.
            </seg>
            <seg>
              Det är den synen som Vänsterpartiet alltså omhuldar, och Vänsterpartiet
              är också det parti som avviker från övriga partier i detta. Detta
              är inte helt ointressant om Vänsterpartiet får politisk makt vid
              ett eventuellt regeringsskifte. Kommer då detta synsätt att dyka
              upp i olika sammanhang?
            </seg>
            <seg>
              Min fråga till Vänsterpartiet men också till Socialdemokraterna
              och Miljöpartiet är: Är detta ett synsätt som är helt och hållet
              begravt, eller är det så att Vänsterpartiet framhärdar och vill
              påverka? Man kan också fråga sig hur det känns för miljöpartister
              och socialdemokrater att driva en politik som baseras på nyliberal
              nationalekonomisk teori.
            </seg>
            <seg>
              Med detta vill jag yrka bifall till förslaget i finansutskottets
              betänkanden 24 och 36.
            </seg>
          </u>
          <note type="speaker">
            Anf. 39 SONIA KARLSSON (s):
          </note>
          <u who="sonia_karlsson_80d40a" xml:id="i-eb5ea4a5cc43a5bd" next="cont">
            <seg>
              Herr talman! Årets utvärdering av penningpolitiken handlar precis
              som Stefan Attefall sade om perioden 20072009, där inledningen
              av perioden utmärktes av en relativt hög svensk och internationell
              tillväxt och ett stigande inflationstryck, medan avslutningen
              kännetecknades av en global finanskris och ett historiskt sett
              mycket snabbt och kraftigt fall i världskonjunkturen och den internationella
              inflationen.
            </seg>
            <seg>
              Utskottet konstaterade i förra årets utvärdering att det varit
              mycket svårt att förutse den drastiskt förvärrade finanskrisen
              och den djupa nedgången i konjunkturen. Utskottets genomgång av
              prognoserna visade, precis som Stefan Attefall sade, att ingen
              prognosmakare förutsåg krisen eller styrkan i nedgången. Så gott
              som samtliga prognosmakare, inklusive Riksbanken, räknade så sent
              som under sommaren 2008 med att Sveriges bnp skulle stiga med
              omkring 2 procent under 2008. Utfallet blev i stället en nedgång
              med 0,2 procent.
            </seg>
            <seg>
              Utskottet framhöll också, även om man med facit i hand kunde
              ifrågasätta vissa delar av penningpolitiken under utvärderingsperioden,
              den stora anpassningsförmåga som Riksbanken uppvisade i samband
              med att finanskrisen eskalerade. Utskottet ansåg också att Riksbankens
              agerande under finanskrisen bidragit till att mildra krisens effekter
              och lagt grunden för ekonomins återhämtning.
            </seg>
            <seg>
              Till hjälp i utskottets utvärdering av penningpolitiken lämnar
              Riksbanken sedan 2008 en fristående rapport med underlag. Tidigare
              underlagsrapporter har normalt omfattat den gångna treårsperioden,
              det vill säga den tidsperiod som utskottet använder i sin utvärdering.
              I årets underlagsrapport är innehållet koncentrerat till utvecklingen
              under 2009.
            </seg>
            <seg>
              Utskottet har ingen invändning mot att rapporterna inriktas mot
              ett särskilt år om Riksbanken anser att det underlättar deras
              utvärderingsverksamhet. Efter några år får man ändå en täckning
              av en hel treårsperiod. Utskottet anser emellertid att det i årets
              underlagsrapport saknas en grundlig beskrivning av både den internationella
              och den svenska ekonomiska utvecklingen under perioden.
            </seg>
            <seg>
              En sådan beskrivning är viktig för att sätta in olika beslut
              och åtgärder i sitt sammanhang. Utskottet utgår därför ifrån att
              Riksbanken kompletterar kommande rapporter med en mer omfattande
              och analyserande beskrivning av den allmänna ekonomiska utvecklingen
              under utvärderingsperioden.
            </seg>
            <seg>
              Utskottet anser också att det är angeläget att Riksbanken fortsätter
              att vidareutveckla besluts- och kommunikationsprocessen. Redovisningen
              av räntebesluten och alternativa möjliga räntebeslut och hur dessa
              påverkar den framtida inflationen och tillväxten har utvidgats
              och förbättrats. Det är dock viktigt att denna utveckling fortsätter.
            </seg>
            <seg>
              När det gäller penningpolitiken under utvärderingsperioden 20072009
              konstaterar utskottet att det varit en extrem period som ställt
              stora krav på såväl penningpolitiken som den ekonomiska analysen.
            </seg>
            <seg>
              Exempelvis ökade KPI-inflationen från 1,9 procent i början av
              utvärderingsperioden till som högst 4,4 procent i september 2008.
              Därefter föll inflationen som lägst till 1,6 procent i september
              2009, bland annat på grund av råvaruprisfallet och de kraftiga
              räntesänkningarna under senare delen av 2008 och 2009.
            </seg>
            <seg>
              I början av utvärderingsperioden höjde Riksbanken reporäntan
              successivt för att dämpa det stigande inflationstrycket. Reporäntan
              höjdes med 1,75 procentenheter till en nivå i början av september
              2008 på 4,75 procent. När sedan finanskrisen dramatiskt förvärrades
              under hösten 2008 började Riksbanken sänka reporäntan kraftigt,
              i juli 2009 till historiskt låga 0,25 procent.
            </seg>
            <seg>
              Av Riksbankens underlagsrapport framgår att Riksbankens KPI-prognoser
              för 2009 låg ungefär i linje med övriga bedömares prognoser förutom
              vid två tillfällen, i juli och september 2008, då deras KPI-prognoser
              låg en bra bit över de andra prognosmakarnas bedömningar. Vid
              dessa båda tillfällen höjde också Riksbanken reporäntan med sammanlagt
              0,5 procentenheter.
            </seg>
            <seg>
              I underlagsrapporten förklarar Riksbanken felbedömningarna med
              att man såg risker för att de kraftigt stigande råvarupriserna
              skulle leda till att också andra priser började stiga snabbt samt
              att inflationsförväntningarna var höga.
            </seg>
            <seg>
              Någon mer grundlig analys av felbedömningarna presenteras inte
              i underlagsrapporten. Enligt utskottets mening kan det finnas
              anledning att djupare analysera prognos- och beslutsunderlagen
              från våren och speciellt sommaren 2008 för att undersöka om det
              finns lärdomar att dra för den framtida prognosverksamheten.
            </seg>
            <seg>
              Utskottet konstaterar också att det var många experter som missbedömde
              utvecklingen 2008 och 2009. Exempelvis genomförde Internationella
              valutafonden, IMF, våren 2008 en så kallad artikel IV-konsultation
              över den svenska ekonomiska och finansiella utvecklingen. I sin
              rapport från juli/augusti 2008 välkomnade IMF Riksbankens räntehöjningar
              under sommaren och bedömde att den svenska penningpolitiken borde
              vara fortsatt stram framöver för att bryta uppgången i inflationsförväntningarna
              och förhindra en andra våg av prisuppgångar.
            </seg>
            <seg>
              Precis som i förra årets utvärdering anser utskottet att det
              finns anledning att berömma Riksbanken för den penningpolitik
              som man har bedrivit sedan hösten 2008. Trots att banken bara
              några veckor innan finanskrisen bröt ut höjde reporäntan anpassade
              man sig snabbt till den nya situationen. Reporäntan sänktes kraftfullt.
              När det visade sig att räntevapnet inte räckte till för att lösa
              uppgiften kompletterade Riksbanken penningpolitiken med en omfattande
              utlåning till banksystemet för att underlätta kreditförsörjningen
              och öka räntepolitikens genomslag i ekonomin.
            </seg>
            <seg>
              Utskottet är övertygat om att Riksbankens åtgärder hösten 2008
              och under 2009 minskat instabiliteten på finansmarknaderna, motverkat
              en allvarlig kreditåtstramning och dämpat produktionsbortfallet
              i den svenska ekonomin.
            </seg>
            <seg>
              Angående vår nya externa oberoende utvärdering nämner jag inte
              något mer. Det har Stefan Attefall gått igenom. Men, herr talman,
              utskottet har också behandlat Riksbankens framställning om vissa
              utredningsbehov med anledning av finanskrisen. Syftet med översynen
              bör enligt Riksbanken vara att skapa ett svenskt finansiellt regelverk
              som kan förebygga kriser och minimera kostnaderna för samhället
              och konsumenterna av eventuella framtida kriser.
            </seg>
            <seg>
              Utskottet delar Riksbankens uppfattning att det är viktigt att
              man snabbt kommer i gång med utredningsarbetet. Regeringen bör
              därför enligt utskottet skyndsamt tillsätta den eller de utredningar
              som behövs för att utforma ett långsiktigt hållbart svenskt finansiellt
              regelverk.
            </seg>
            <seg>
              En framtida utredning bör ha i uppdrag att modernisera riksbankslagen
              genom att i lagen arbeta in de förändringar som blir följden av
              de utredningar som nu genomförs på det finansiella området. Men,
              precis som har sagts tidigare, det är inte nödvändigt att riksdagen
              nu tar ett beslut om en översyn av riksbankslagen, utan riksdagen
              kan avvakta med ett beslut till dess resultaten av utredningarna
              föreligger. En framtida utredning bör enligt utskottets mening
              vara parlamentarisk och tillsättas av riksdagsstyrelsen.
            </seg>
          </u>
          <note>
            Jag yrkar bifall till förslagen i finansutskottets betänkanden
            FiU24 och FiU36.
          </note>
          <u who="sonia_karlsson_80d40a" prev="cont">
            <seg>
              Herr talman! Avslutningsvis vill jag tacka talmännen, riksdagskollegerna
              samt riksdagens personal för gott samarbete under snart 22 år.
              Ett särskilt tack riktar jag till riksdagens personal som alltid
              har varit mycket vänlig och tillmötesgående. Detta gäller alldeles
              särskilt för personalen i finansutskottet. Tack så mycket!
            </seg>
          </u>
          <note type="speaker">
            Anf. 40 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-d51b185c17778b62">
            <seg>
              Herr talman! Jag hade först tänkt fråga Sonia Karlsson hur det
              känns att med Vänsterpartiets retorik stå för en odemokratisk
              och nyliberal ekonomisk politik, men det ska jag inte göra. Jag
              ska i stället ta tillfället i akt och framföra ett tack till Sonia
              Karlsson för många års insatser i riksdagen och för ett gott samarbete
              i finansutskottet. Ibland har vi varit överens om penningpolitiska
              frågor, ibland är vi inte helt överens, men det har alltid varit
              noggrannhet och höga ambitioner från Sonia Karlssons sida. Det
              tycker jag ska stå i riksdagens protokoll. Då vet jag att jag
              också talar för hela finansutskottet.
            </seg>
            <seg>
              Tack för den här tiden, Sonia!
            </seg>
          </u>
          <note type="speaker">
            Anf. 41 SONIA KARLSSON (s) replik:
          </note>
          <u who="sonia_karlsson_80d40a" xml:id="i-2db84eb894f75486">
            <seg>
              Herr talman! Jag ber att få varmt tacka för de vänliga orden
              från Stefan Attefall. Och jag vill givetvis rikta ett stort tack
              till alla kollegerna i finansutskottet genom alla tider. Det är
              en mycket god stämning när vi inte är oense.
            </seg>
          </u>
          <note type="speaker">
            Anf. 42 LARS ELINDERSON (m):
          </note>
          <u who="lars_elinderson_65ad1d" xml:id="i-51a1781d21386ba1" next="cont">
            <seg>
              Herr talman! Ordföranden i finansutskottet uttryckte ju sin uppskattning
              av Sonia, och jag tror att också den applåd som Sonias anförande
              fick från både opposition och majoritet i första hand ska tas
              som ett uttryck för en tacksamhet för det fina samarbete som vi
              har haft under alla dessa år. Men det skulle också kunna vara
              ett uttryck för ett stöd för de synpunkter som Sonia framförde
              i det här ärendet. Frågan om det penningpolitiska ramverket och
              utvärderingen av den oberoende riksbanken är en sådan fråga som
              det har rått en väldigt stor samstämmighet i inom riksdagen. Även
              i sak tror jag därför att Sonia kan ta åt sig lite grann av applåden
              för sin fantastiskt bra och genomträngande genomlysning av det
              här ärendet.
            </seg>
            <seg>
              Jag ska begränsa mitt anförande både tidsmässigt och till innehållet
              till några principiella frågor som gäller just det penningpolitiska
              ramverket. Jag ska göra det av samma anledning som Stefan Attefall
              tog upp frågeställningen om den enighet som råder över partigränserna
              och över blockgränserna när det gäller det penningpolitiska ramverket.
              Det har en principiell betydelse, men det har också ett viktigt
              sakpolitiskt innehåll när enigheten är stor.
            </seg>
            <seg>
              Sedan 1999 har Sveriges riksbank ett lagfäst oberoende gentemot
              riksdagen och regeringen. Riksbankens penningpolitiska beslut
              fattas enligt riksbankslagen av en oberoende direktion som inte
              får söka eller ta instruktioner i penningpolitiska frågor. Riksbankens
              mål är primärt att upprätthålla ett fast penningvärde och att
              främja ett säkert och effektivt betalningssystem. Även om man
              under perioden har anpassat penningpolitiken till en så kallad
              flexibel inflationsmålsregim som också tar hänsyn till den reala
              ekonomins utveckling är det viktigt att slå fast att penningpolitiken
              i grunden bygger på de primära uppgifterna.
            </seg>
            <seg>
              Finansutskottet har i sina tidigare utvärderingar konstaterat
              att Sveriges riksbank står sig väl i jämförelse med de bästa centralbankerna
              i världen och att den penningpolitiska utvecklingen har förbättrats
              avsevärt efter införandet av det penningpolitiska ramverket. Att
              vi inte är ensamma i den bedömningen har inte minst blivit tydligt
              under de senaste månadernas internationella debatt.
            </seg>
            <seg>
              Vänsterpartiet var fram till för bara någon månad sedan det enda
              av riksdagens partier som hade en avvikande syn på det penningpolitiska
              ramverk som styr Riksbanken. Stefan Attefall citerade innehållet
              i deras invändning. Nu har man enats med de övriga partierna i
              den rödgröna kartellen. Det är bra för trovärdigheten, inte bara
              för trovärdigheten för penningpolitiken som helhet utan också
              för trovärdigheten för Riksbankens ramverk för framtiden oavsett
              vilken regering som kommer till makten efter höstens val.
            </seg>
            <seg>
              I ett särskilt yttrande förklarar man dock att den ändrade synen
              enbart gäller under den kommande mandatperioden under förutsättning
              att De rödgröna vinner valet. Man anmäler samtidigt i sitt yttrande
              att man redan nu vill inleda en diskussion och en översyn för
              att komplettera Riksbankens inflationsmål med ett sysselsättningsmål.
            </seg>
            <seg>
              Den osäkerhet som det här yttrandet skapar om det penningpolitiska
              ramverket är med andra ord inte begränsad till perioden efter
              den kommande mandatperioden eller till en situation då den nuvarande
              regeringen sitter kvar i regeringsställning. Trots den här villkorade
              kompromissen inom den rödgröna kartellen vill Vänsterpartiet redan
              nu inleda en översyn av den penningpolitiska inriktning som övriga
              partier enhälligt har ställt sig bakom. Jag skulle liksom Stefan
              Attefall gärna vilja ha en kommentar från de övriga partierna
              i den rödgröna kartellen till hur man ställer sig till denna begäran.
            </seg>
            <seg>
              Den utvärdering som vi nu tar ställning till, herr talman, gäller
              som sagt åren 20072009. Jag vill göra några kommentarer kring
              själva utvärderingen. Utvärderingen sammanfaller med ett antal
              olika bedömningar av både finanspolitiken och penningpolitiken
              i Sverige under finanskrisen och lågkonjunkturen, bland annat
              från EU-kommissionen, OECD och Internationella valutafonden. Genomgående
              är bedömningen av den svenska penningpolitiken mycket positiv.
              Utskottet delar de här bedömningarna, trots att perioden har ställt
              stora krav på såväl penningpolitiken som de ekonomiska analyserna.
              Riksbanken har varit mycket lyhörd för de krav som har ställts
              och kontinuerligt anpassat sina åtgärder efter behovet av akuta
              insatser, framför allt för att stabilisera finansmarknaden och
              garantera likviditeten i banksystemet.
            </seg>
            <seg>
              I förra årets utvärdering konstaterade utskottet att Riksbanken,
              liksom sagts tidigare här i debatten, sannolikt borde ha höjt
              reporäntan snabbare under 2006 och 2007 för att motverka det inflationstryck
              som började stiga. Efter hand kan man också ifrågasätta räntehöjningarna
              under våren och sommaren 2008. Vi poängterar dock samtidigt att
              det här är bedömningar med facit i hand. Ingen förutsåg den kraftiga
              uppgången i råvarupriserna, framför allt oljepriserna, som vi
              vet av erfarenhet sedan fortplantar sig till övriga ekonomin.
              Ingen förutsåg heller den snabba och djupa nedgång som kom i finanskrisens
              spår. Av utskottets utvärdering framgår dock att Riksbanken varit
              mer framgångsrik i sina bedömningar än flera andra bedömare, särskilt
              under slutet av perioden.
            </seg>
            <seg>
              Utskottet berömmer Riksbanken för den penningpolitik man bedrivit
              sedan hösten 2008. Man visar då en prestigelös anpassningsförmåga
              och en stor handlingskraft. Trots att banken några veckor innan
              krisen bröt ut hade höjt reporäntan anpassade man sig snabbt till
              den nya situationen och sänkte räntan till historiskt låga nivåer
              samt vidtog omfattande åtgärder för att motverka produktionsfallet
              och nedgången i inflationen.
            </seg>
            <seg>
              Åtgärderna har minskat instabiliteten på den svenska finansmarknaden,
              och de har också motverkat en allvarlig kreditåtstramning och
              dämpat produktionsfallet i den svenska ekonomin.
            </seg>
            <seg>
              Sammantaget ger det här för finansutskottet och Riksbanken ett
              gott betyg för penningpolitiken under perioden 20072009 och för
              hanteringen av finanskrisen under hösten 2008. Jag yrkar bifall
              till förslaget i finansutskottets betänkande.
            </seg>
          </u>
          <note>
            Anf. 43 GUNNAR ANDRÉN (fp):
          </note>
          <u who="lars_elinderson_65ad1d" prev="cont">
            <seg>
              Herr talman! Jag börjar med att yrka bifall till förslagen i
              finansutskottets båda betänkanden.
            </seg>
            <seg>
              Så långt kommen i debatten gjorde jag en kontroll utanför riksdagen
              för att se om det hade samlats några människomassor för att lyssna
              på debatten. Jag kunde konstatera att så inte var fallet. Om vi
              däremot hade befunnit oss i motsvarande parlament i till exempel
              Aten eller Reykjavik hade vi varit säkra på att människorna skulle
              vara upprörda över den penningpolitik som hade förts i deras respektive
              länder. Det är, herr talman, viktigt att kunna konstatera att
              den svenska penningpolitiken har varit mycket framgångsrik jämfört
              med många andra länder under de år vi nu utvärderar.
            </seg>
            <seg>
              Jag tog med mig denna lilla papperslapp i talarstolen. Jag noterar
              att den är underskriven med två namn, nämligen Johan Gernandt
              och Stefan Ingves. Man kan fråga sig vad den här lappen representerar.
              Produktionskostnaden för en 20-kronorssedel, en Selma, torde vara
              något öre, men den representerar något helt annat, nämligen förtroendet
              för penningvärdet. Den representerar något man kan köpa någonting
              för. Den är inte bara en papperslapp.
            </seg>
            <seg>
              För oss som har att se till hur lagstiftningen fungerar för Riksbanken
              är det otroligt viktigt att förtroendet bland människorna för
              Riksbanken hela tiden kan upprätthållas. Annars råkar man i olag,
              och annars blir det demonstrationer utanför parlamenten.
            </seg>
            <seg>
              Det är alltid lättare att vara efterklok. Precis som andra har
              sagt kan den penningpolitik som fördes av Riksbanken i början
              av 2008 och fram till sommaren i efterhand förses med vissa frågetecken.
              Därför är det klokt att låta oberoende utvärdera detta och se
              vilka motiv som möjligen fanns för den höjda reporäntan vid det
              tillfället.
            </seg>
            <seg>
              I övrigt, herr talman, tror jag att det är viktigt att minnas
              att vårt land är oerhört beroende av att vi har en politik som
              gör att vår export kan fungera. Varje kapitalinvestering som görs
              i form av ett köp av en svensk bil, Volvo, Saab eller Scania,
              åtföljs ofta av ett kreditpaket till andra länder. Vi vet att
              under den här perioden hade svenska företag haft betydande svårigheter
              när den internationella kreditmarknaden bröt samman. Man måste
              också värdera penningpolitiken mot den bakgrunden att den fungerade
              bra. Vi ser att den svenska exporten har fungerat bra. Vi måste
              också notera att de svenska bankerna i framför allt Baltikum och
              Ukraina ställde den inhemska penningpolitiken på mycket svåra
              prov under den här perioden.
            </seg>
            <seg>
              Herr talman! Jag ska inte förlänga debatten. Jag yrkar bifall
              till förslagen i båda betänkandena.
            </seg>
          </u>
          <note type="speaker">
            Anf. 44 JACOB JOHNSON (v):
          </note>
          <u who="jacob_johnson_8077eb" xml:id="i-04681ccaad0fff6e" next="cont">
            <seg>
              Herr talman! Finansutskottets betänkande om penningpolitiken
              är både som vanligt och speciellt. Som vanligt eftersom den bland
              annat redovisar prognoser och utfall för inflation, ränteutveckling
              och arbetslöshet, men speciellt eftersom finanskrisen ligger mitt
              under perioden med dess drastiska effekter och dessa variabler.
            </seg>
            <seg>
              Man kan som vanligt konstatera att Riksbanken, liksom övriga
              prognosmakare, gör ungefär som jag när man ska göra en väderprognos
              för de närmaste dagarna det blir väl samma väder i morgon som
              det är i dag. Det är en metod som i och för sig har en hyfsad
              träffsäkerhet men som naturligtvis helt missar om det är ett oväder
              på gång över Nordsjön om jag själv är i Mälardalen och inte känner
              till detta oväder. Så var det väl sommaren och den tidiga hösten
              2008. Ingen prognosmakare förutsåg finanskrisen och dess dramatiska
              effekter.
            </seg>
            <seg>
              Herr talman! Jag brukar ta prognoser från Riksbanken och andra
              med en viss nypa salt. Jag tror att det är klokt. Exempelvis kan
              man studera IMF:s konsultationsrapport från sommaren 2008. Efter
              att bland annat ha välkomnat tidigare svenska räntehöjningar anför
              man att Riksbankens penningpolitik borde vara stram, och man rekommenderar
              ytterligare räntehöjningar. Vid samma tillfälle bedömde man att
              den svenska kronan skulle stärkas, men verkligheten blev precis
              den motsatta. Kronan sjönk kraftigt under finanskrisen, och den
              har fortfarande inte nått samma styrka som sommaren 2008.
            </seg>
            <seg>
              I utskottets ställningstagande i betänkandet beskrivs Riksbankens
              så kallade flexibla inflationsmålspolitik, det vill säga att Riksbanken
              numera utöver inflationsmålet på 2 procent även har som mål att
              stabilisera den ekonomiska utvecklingen, vilket enligt betänkandet
              betyder att den reala ekonomin, produktion och sysselsättning,
              inte ska uppvisa alltför stora svängningar.
            </seg>
            <seg>
              I Vänsterpartiets, Socialdemokraternas och Miljöpartiets motion
              som väcktes med anledning av 2010 års ekonomiska vårproposition
              ställde sig Vänsterpartiet bakom det nuvarande penningpolitiska
              ramverket. Det är alltså en uppgörelse som Vänsterpartiet står
              bakom och som kommer att gälla under kommande mandatperiod om
              De rödgröna vinner valet och får förtroende att bilda regering.
              Vi framförde dock samtidigt en grundkritik mot det penningpolitiska
              ramverket.
            </seg>
            <seg>
              Jag hänvisade tidigare till den så kallade flexibla inflationsmålspolitiken.
              Man kan säga att det på sätt och vis är ett steg på rätt väg mot
              en annan, mer övergripande penningpolitik. Den svenska ekonomin
              kännetecknas för närvarande av lågt kapacitetsutnyttjande i näringslivet,
              lågt inflationstryck och mycket hög arbetslöshet. Penningpolitiken
              borde inriktas på att öka sysselsättningen och få ned arbetslösheten.
              Därför borde det inledas en diskussion om översyn för att komplettera
              inflationsmål med ett sysselsättningsmål. Och jag kan konstatera
              att utskottet i dag har tillsatt externa utvärderare av penningpolitiken.
              Jag kan åtminstone hoppas att de kommer att komma fram till samma
              slutsatser.
            </seg>
            <seg>
              Herr talman! Med detta lämnar jag penningpolitiken och går över
              till betänkandet om utredningsbehov med anledning av finanskrisen.
              Hösten 2008 påbörjades en mer eller mindre global kris i de finansiella
              systemen med en dramatisk påverkan på de reala ekonomierna. Även
              om förtroendet för de finansiella systemen har återhämtats till
              viss del ser vi fortfarande effekterna av hög arbetslöshet, urgröpta
              offentliga finanser, nedskärningar i nationella välfärdssystem,
              räddningsprogram för olika länder med mera. Det inträffade har
              visat hur de finansiella systemen i dagens globala kapitalism
              på ett helt oacceptabelt sätt har tillåtits äventyra miljontals
              människors liv, arbeten och trygghet.
            </seg>
            <seg>
              Bakgrunden är väl känd. Det var en fastighetsbubbla som sprack
              i USA hösten 2008. En investmentbank, Lehman Brothers, gick i
              konkurs, vilket spred panik på de finansiella marknaderna.
            </seg>
            <seg>
              Något som inte uppmärksammats tillräckligt är USA:s ekonomiska
              politik och dess brist på fördelningspolitik. Sedan 2001 har den
              samlade inkomstökningen i USA till smått ofattbara 96 procent
              gått till den rikaste tiondelen i samhället. För att någorlunda
              hålla jämna steg med de översta samhällsskikten skuldsattes arbetar-
              och medelklasshushåll i allt större utsträckning. Det var en orsak
              till bubblan.
            </seg>
            <seg>
              De extrema inkomstskillnaderna i USA är till stor del ett resultat
              av en ekonomisk politik som har förts alltsedan Ronald Reagans
              tid i början på 80-talet. Den har inneburit stora skattesänkningar
              för de välsituerade. Man har haft en teori att de högavlönades
              ökade inkomster genom skattesänkningar ska sippra ned till de
              breda folklagren som de övre skiktens konsumtion.
            </seg>
            <seg>
              Det är en politik som brukar benämnas trickle down economics,
              eller om jag får använda en svensk översättning: hästskitsteoremet.
              Det är helt klart att denna politik har misslyckats kapitalt.
              De breda amerikanska folklagren har knappt fått några inkomstökningar
              medan överklassen tjänat enorma summor. Det har lett till en instabilitet
              i hela systemet. Det är dags att vända på kuttingen, städa trappan
              uppifrån och bygga huset och framtiden från grunden.
            </seg>
            <seg>
              Jag säger detta som en bakgrund till utredningsbehovet med anledning
              av finanskrisen. Vi från Vänsterpartiet har ingenting att invända
              mot de utredningsområden som Riksbanken föreslår. Vi har länge
              sedan finanskrisen drivit att det bör tillsättas en finanskommission.
              Det säger sig också regeringen nu vilja göra fastän den inte har
              gjort det.
            </seg>
            <seg>
              Vi anser att en kommission ska ha ett betydligt bredare uppdrag
              än den som regeringen är på väg att tillsätta. Den bör till skillnad
              från regeringens planerade expertutredning bestå av representanter
              från samtliga riksdagspartier och företrädare för den akademiska
              världen och arbetsmarknadens parter.
            </seg>
            <seg>
              Finanskommissionens uppdrag bör vara att söka förklaringar till
              dagens kris, ta fram förslag till ny finansiell reglering och
              i övrigt minska riskerna för nya finanskriser. Man bör särskilt
              lyfta problemet med too big to fail. Det är de stora banker som
              inte kan gå i konkurs utan som får räddas av staten och skattebetalarna.
              Det måste till en helt annan lösning.
            </seg>
            <seg>
              Herr talman! Jag hade en del till att säga, men jag ska vara
              lojal mot tidsplanen. Jag ställer mig bakom betänkandet med de
              särskilda yttranden som Vänsterpartiet anfört.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 14.55 på förslag av talmannen att ajournera
            förhandlingarna till kl. 15.00 då parentation och votering skulle
            äga rum.
          </note>
          <u who="jacob_johnson_8077eb" prev="cont">
            <seg>
              Återupptagna förhandlingar
            </seg>
            <seg>
              Ärade riksdagsledamöter! Vi har nåtts av beskedet att riksdagsledamoten
              Jörgen Johansson har avlidit efter en kort tids sjukdom.
            </seg>
            <seg>
              Våra tankar går i denna stund till Jörgen Johanssons anhöriga
              och närmaste, hans hustru Anne-Marie och deras familj och vänner.
            </seg>
            <seg>
              Men vi är också många här som känner sorg och saknad över att
              ha förlorat en kamrat och kollega.
            </seg>
            <seg>
              Jörgen hade en lång politisk erfarenhet från kommunpolitiken
              i Arboga och landstingspolitiken i Västmanlands läns landsting.
              Han hade också en lång rad uppdrag i kommunförbund och landstingsförbund
              vilket gav honom en gedigen plattform att utgå ifrån i sitt arbete
              med riksdagens skattepolitik.
            </seg>
            <seg>
              Jörgens djupa intresse och grundliga kunskaper inom skatteområdet
              respekterades och uppskattades av alla, oavsett politisk tillhörighet.
              Han hade en förmåga och vilja att se de politiska problemen, ibland
              dessutom förmedla dem till sin omgivning så att alla förstod hur
              komplicerade och svårförklarade uppgifterna var, för att sedan
              fundera fram ett förslag till lösning.
            </seg>
            <seg>
              Många gånger kontaktades Jörgen av enskilda personer, företag
              och organisationer som efter första samtalet med Jörgen uppfattade
              det som att Jörgen försvarade systemet. Men Jörgen såg möjligheter
              i problemen, och efter någon veckas funderande och diverse kontakter
              med Finansdepartementet, skattemyndigheten och andra användbara
              kontakter i sitt nätverk återkom Jörgen med en idé till lösning.
            </seg>
            <seg>
              En del av er känner säkert igen detta i frågor om fastighetsbeskattningens
              många olika turer och beskattningen av vindkraftskooperativen.
            </seg>
            <seg>
              Jörgen var alltid väldigt mån om att göra ett bra intryck. Han
              var mån om sitt utseende och var alltid väl förberedd och påläst.
              Han hade alltid ordning och reda och struktur i sitt arbete.
            </seg>
            <seg>
              Han var en man med stort hjärta och engagemang, en bra mentor
              och kompis för sina partikolleger. Han uppmuntrade både nya ledamöter
              och kanslipersonalen till att ta för sig och växa i sina roller.
            </seg>
            <seg>
              Vi minns Jörgen som en väldigt varm, intelligent, humoristisk,
              sympatisk person, med glimten i ögat, ett leende på läpparna och
              ett knippe rävar bakom öronen.
            </seg>
            <seg>
              Vi kommer ihåg Jörgen som en social och ambitiös kollega, en
              oerhört hjälpsam person som vi nu tackar och hyllar för hans insatser
              i riksdagen och samhället.
            </seg>
            <seg>
              Vi hedrar nu riksdagsledamoten Jörgen Johansson med en stunds
              tystnad.
            </seg>
            <seg>
              Regleringsbrev för AMS och Arbetsförmedlingen (avsnitt 2.5)
            </seg>
            <seg>
              minst tre fjärdedelar
            </seg>
            <seg>
              mer än hälften
            </seg>
          </u>
          <note>
            Förhandlingarna återupptogs kl. 15.00.
          </note>
          <note>
            7 § Parentation
          </note>
          <note>
            Anf. 45 TALMANNEN:
          </note>
          <note>
            Jörgen Johansson föddes den 26 september 1947 och var hemmahörande
            i Medåker i Arboga kommun.
          </note>
          <note>
            Han utbildade sig till ingenjör och engagerade sig politiskt.
            Han blev medlem i Centerpartiet 1965 och kom in i riksdagen 2002.
            Under nuvarande mandatperiod var Jörgen ledamot i skatteutskottet.
            Jörgen var också utsedd att vara Centerpartiets skattepolitiske
            talesman och ansvarade för partiets kommunalekonomiska frågor
            i riksdagen.
          </note>
          <note>
            8 § Beslut om ärenden som slutdebatterats den 3 juni
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            9 § Beslut om ärenden som slutdebatterats den 14 juni
          </note>
          <note>
            Regeringens hantering av förändringar i sjukförsäkring och arbetslöshetsförsäkring
            (avsnitt 3.1)
          </note>
          <note>
            Regeringens styrning av Vattenfall AB (avsnitt 4.2)
          </note>
          <note>
            Övriga i betänkandet upptagna frågor
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 6
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 5
          </note>
          <note>
            Övriga punkter
          </note>
          <note>
            10 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            11 § Patientsäkerhet och tillsyn
          </note>
          <note>
            Föredrogs
          </note>
          <note type="speaker">
            Anf. 46 MARIANNE KIERKEMANN (m):
          </note>
          <note>
            Herr talman! I detta betänkande behandlas regeringens proposition
            2009/10:210 om patientsäkerhet och tillsyn samt 17 motionsyrkanden
            som har väckts med anledning av propositionen. Utskottet behandlar
            även 11 motionsyrkanden som väckts under den allmänna motionstiden
            2009.
          </note>
          <note>
            Utskottet ställer sig bakom regeringens förslag om att lagen
            om yrkesverksamhet på hälso- och sjukvårdens område upphävs och
            ersätts av en ny patientsäkerhetslag. Utskottet ställer sig även
            i övrigt bakom de förslag till lagändring som finns i propositionen.
          </note>
          <u who="marianne_kierkemann_a7ae62" prev="cont">
            <seg>
              Den nya patientsäkerhetslagen innehåller bestämmelser om att
              vårdgivare ska bedriva ett systematiskt patientsäkerhetsarbete
              som bland annat innebär att utreda händelser i verksamheten som
              medfört eller hade kunnat medföra en vårdskada, att ge patienter
              och närstående information och möjligheter att bidra till patientsäkerhetsarbetet
              samt att till Socialstyrelsen rapportera legitimerad hälso- och
              sjukvårdspersonal som bedöms utgöra en fara för patientsäkerheten.
            </seg>
            <seg>
              Disciplinpåföljderna varning och erinran ersätts av en utökad
              klagomålshantering hos Socialstyrelsen med möjlighet att rikta
              kritik mot yrkesutövare. Staten får utökade möjligheter att tillgripa
              skyddsåtgärden prövotid. I beslut om prövotid ska det kunna fastställas
              en prövotidsplan som den legitimerade ska följa. Det föreslås
              också att bestämmelserna om återkallelse av legitimation och annan
              behörighet att utöva yrke inom hälso- och sjukvården förändras
              bland annat på så sätt att det tydliggörs att även allvarlig brottslighet
              utan samband med yrkesutövningen ska kunna utgöra grund för återkallelse.
            </seg>
            <seg>
              Jag lämnar härmed över betänkandet till debattörerna.
            </seg>
          </u>
          <note type="speaker">
            Anf. 47 YLVA JOHANSSON (s):
          </note>
          <u who="ylva_johansson_611fd6" xml:id="i-d7ab70b0664695b6">
            <seg>
              Herr talman! Sjukvårdens uppgift är att bota, lindra och trösta.
              När vi söker oss till vården är vi ofta sjuka, sköra och utsatta,
              men man ska ha klart för sig att sjukvården är en riskverksamhet.
              När vi söker oss till vården i hopp om att bli botade, lindrade
              och tröstade i vår sköra och utsatta situation händer det att
              vi blir felbehandlade, att vi till och med blir sämre än vi var
              innan vi sökte vård, och det finns de som avlider. Man har försökt
              göra uppskattningar av hur stort problemet med felbehandlingar
              på grund av dålig patientsäkerhet i vården är. Ingen vet säkert,
              men man talar om att 100 000 patienter per år felbehandlas i vården.
              De får inte den bot, lindring och tröst som de rimligen väntade
              sig när de sökte vård. Man talar om att så många som 3 000 personer
              per år avlider på grund av fel i vården. Det är oerhört allvarligt,
              men vi förstår alla att sjukvården måste vara en riskverksamhet.
              Det går inte att nå noll i risk.
            </seg>
            <seg>
              Vi politiker har ett oerhört stort ansvar för att skapa så goda
              förutsättningar som möjligt för att minimera risker och felbehandlingar
              i vården. Vi måste självkritiskt säga att vi hittills inte har
              gjort tillräckligt. De system vi har för att säkerställa god kvalitet
              och bra patientsäkerhet är huvudsakligen Socialstyrelsens tillsyn
              och anmälningar via Hälso- och sjukvårdens ansvarsnämnd. Socialstyrelsens
              tillsyn är huvudsakligen driven av lex Maria-anmälningar. När
              någonting har gått fel eller när det fanns risk för att något
              kunde gå fel gör man en anmälan. Det renderar tillsynsaktiviteter
              från Socialstyrelsen. Hälso- och sjukvårdens ansvarsnämnd bygger
              per definition på att någonting redan har gått fel, och man utreder
              ansvaret för det.
            </seg>
            <seg>
              Vi socialdemokrater har funderat mycket på hur vi ska få bättre
              patientsäkerhet, högre kvalitet och större likvärdighet i vården.
              Vår slutsats är att de nuvarande styrinstrumenten inte räcker
              till. Vi föreslår därför att man för över mer resurser för att
              säkerställa att det blir rätt från början. I dag är de nationella
              statliga resurserna nästan helt och hållet inriktade på att ta
              reda på varför det gick fel och vilka som är syndabockarna efter
              det att något har gått fel. Båda de sakerna är viktiga att göra,
              men det är ändå viktigare att säkerställa att det blir rätt från
              början. Vi måste kunna svara medborgarna på frågan: Vad har ni
              gjort för att det skulle bli rätt från början, för att detta inte
              skulle drabba min anhörige eller mig?
            </seg>
            <seg>
              Det har resulterat i att vi föreslår en nationell kvalitetscertifiering
              av alla offentligt finansierade vårdgivare. Det är en certifiering
              som man genomgår genom att professionen själv med vidareutbildning
              besöker och undersöker klinikerna och enheterna för att säkerställa
              att rutiner finns på riktigt och inte bara i en pärm någonstans.
              Man ska säkerställa att säkerhetsarbetet fungerar på det sätt
              som är avsett och att det inte bara finns som en instruktion i
              en lag eller förordning.
            </seg>
            <seg>
              Man har det systemet i Danmark. Jag tror att vi har mycket att
              lära av den danska kvalitetsmodellen där man har bättre fokus
              på kvalitets- och säkerhetsfrågor.
            </seg>
            <seg>
              En annan viktig fråga för oss är att säkerställa att personalen
              kan, vill och törs berätta om sådant som de upplever som risker.
              För att åstadkomma det tror jag att de förändringar som föreslås
              i den proposition som vi nu ska fatta beslut om är viktiga. Man
              minskar repressalieinslaget mot enskilda individer i lagstiftningen.
              Något som fattas i lagstiftningen är skydd för den som arbetar
              i privat driven vård. Där har man inget meddelarskydd i dag. Det
              är bara den vårdpersonal som arbetar i offentligt driven sjukvård
              som omfattas av ett grundlagsskydd, ett meddelarskydd, som gör
              att man alltid kan berätta om villkoren utan att vara rädd för
              repressalier och utan att vara rädd för att bli eftersökt. Om
              man arbetar i privat driven vård har man inte det skyddet. Det
              finns dess värre många enskilda individer som vittnar om att det
              gör att man drar sig för att berätta om sådant som man upplever
              som risker.
            </seg>
            <seg>
              Regeringens proposition undviker de två viktiga frågorna: Hur
              ska vi säkerställa att vi gör rätt från början i vården? Hur ska
              vi säkerställa att alla anställda vågar berätta också om sådant
              som man bara misstänker kan leda till problem längre fram?
            </seg>
            <seg>
              Propositionen innehåller, trots dessa brister, viktiga förslag
              som kan förbättra patientsäkerhetsarbetet. Jag tror att det är
              en viktig förskjutning som sker med den nya lagstiftningen där
              vi lägger större ansvar på vårdgivaren att ha system som fungerar.
              När vi ska utreda felen tittar vi på hela händelseförloppet, inte
              bara på den enskilda individen.
            </seg>
            <seg>
              Herr talman! Det måste också sägas att propositionen, som har
              fler fördelar, har mött skarp kritik som jag menar att man måste
              lyssna på och ta på allvar. Det gäller framför allt den kritik
              som har riktats från Hälso- och sjukvårdens ansvarsnämnds generaldirektör
              Aud Sjökvist som har pekat på det som fattas i propositionen,
              nämligen hur man ska ta emot all frustration hos människor som
              har blivit felbehandlade eller som har fått se en nära anhörig
              bli skadad för livet eller till och med förlora sitt liv i vården.
              Det skapar en enorm frustration hos människor, en enorm sorg och
              en enorm ilska en berättigad frustration, sorg och ilska. Jag
              tycker att det som saknas i propositionen är hur det ska tas om
              hand.
            </seg>
            <seg>
              Det handlar inte bara om att få upprättelse i form av en bestraffning
              eller en ändring av regler. Det handlar om att ta denna enorma
              sorg och frustration på allvar. Jag tror att det finns en berättigad
              kritik och risk för att vi får se ett ökat antal polisanmälningar,
              inte för att det nya systemet inte skulle klara av att hantera
              de fall där man behöver vidta åtgärder för att man har gjort fel
              i vården, utan för att systemet inte räcker till för att hantera
              ilskan, frustrationen och sorgen hos människor som har blivit
              felbehandlade eller som har sett en nära anhörig bli felbehandlad.
            </seg>
            <seg>
              Den frågan måste man ta på största allvar. Jag ska villigt erkänna
              att det inte är någon enkel fråga. Men vi har föreslagit att man
              måste följa upp detta oerhört noga. Det vore ett misslyckande
              om frustrerade och ledsna människor som har förlorat en anhörig
              i sjukvården ska vända sig till polisen och inte kunna bli bemött
              i vårdens organisation.
            </seg>
            <seg>
              Det andra som också är oacceptabelt i förslaget är att det inte
              finns ett system för överklagande av beslut. Det har regeringen
              själv erkänt och säger i propositionen att man snabbt ska återkomma
              med ett sådant förslag. Vi litar på det beskedet och hoppas att
              det kommer att komma innan lagstiftningen finns på plats.
            </seg>
            <seg>
              Herr talman! Till sist vill jag ta upp risken, som man också
              har pekat på från kritiker, att allmänheten kan uppfatta det som
              att professionen håller ihop och att Socialstyrelsen uppfattas
              som professionens myndighet i större utsträckning än vad Hälso-
              och sjukvårdens ansvarsnämnd har gjort. Jag är inte säker på att
              det är så. Men jag tror att det finns en risk att människor kan
              betrakta det på det sättet. Därför föreslår vi att det också i
              Socialstyrelsens nya organisation ska finnas företrädare för allmänheten
              på samma sätt som det har funnits inom Hsan.
            </seg>
            <seg>
              Herr talman! Vi står förstås bakom alla våra reservationer, men
              jag yrkar bifall endast till reservationerna 4 och 6.
            </seg>
          </u>
          <note type="speaker">
            Anf. 48 ELINA LINNA (v):
          </note>
          <u who="elina_linna_aed53b" xml:id="i-2f17e479faa78697" next="cont">
            <seg>
              Herr talman! Jag vill börja med att säga att patientens ställning
              behöver förstärkas. Enligt Socialstyrelsens beräkningar skadas
              105 000 patienter varje år på sjukhus i Sverige. Dessa skador
              genererar 600 000 extra dagar på sjukhus. Utöver det mänskliga
              lidandet tar de patienter som har skadats i vården i anspråk sjukvårdens
              resurser som kunde användas för andra patienter för att bota eller
              lindra deras sjukdomar. Vänsterpartiet anser att propositionens
              inriktning är bra, men förslagen är inte tillräckliga för att
              garantera att alla patienter får en säker vård av hög kvalitet.
            </seg>
            <seg>
              Herr talman! Antagligen kommer den ena efter den andra av mina
              borgerliga utskottskolleger senare här i talarstolen att beskriva
              vilka enastående kvaliteter lagförslaget har. Jag kommer därför
              i mitt anförande att mest fokusera på de förbättringsförslag till
              regeringens patientsäkerhetslag som Vänsterpartiet har i betänkandet,
              många tillsammans med Socialdemokraterna och Miljöpartiet.
            </seg>
            <seg>
              Hälso- och sjukvården är inte jämlik. Trots hälso- och sjukvårdslagens
              portalparagraf om god vård på lika villkor i hela landet kan vi
              hitta tydliga skillnader om vi granskar vården till exempel utifrån
              klass- och könsperspektiv. Jag har tyvärr ingen könsspecifik statistik
              över antalet skadade patienter, men jag vågar gissa att det också
              där finns skillnader som borde studeras närmare.
            </seg>
            <seg>
              En fråga som har uppmärksammats för inte så länge sedan är att
              personer med högre utbildning generellt får dyrare och färre läkemedel
              än personer med lägre utbildning. Med tanke på de risker många
              läkemedel kan innebära föreslår Vänsterpartiet att orsakerna till
              denna skillnad utreds. Majoriteten i socialutskottet hänvisar
              till den kommande nationella läkemedelsstrategin och avstyrker
              tyvärr vårt yrkande.
            </seg>
            <seg>
              Läkemedel är inte vilken vara som helst. De kan orsaka allvarliga
              skador vid felaktigt användande. Jag tror att vi som för ett och
              ett halvt år sedan deltog här kammaren i en aktuell debatt med
              anledning av läkemedelsskador, som beskrivits på ett omskakande
              sätt i ett tv-program, aldrig kommer att glömma Gulli Johansson.
              Hon fick elva år av sitt liv förstörda, sannolikt av biverkningar
              från mediciner. Vi rödgröna anser att den nya lagen inte lyfter
              fram läkemedelsrelaterade problem tillräckligt tydligt, och därför
              har vi en gemensam reservation i denna fråga.
            </seg>
          </u>
          <note>
            Herr talman! I slutet av mars tog vi här i riksdagen ett beslut
            om en annan lag som också syftar till att förbättra patientens
            rättigheter propositionen med namnet Stärkt ställning för patienten
            vårdgaranti, fast vårdkontakt och förnyad medicinsk bedömning
            .
          </note>
          <u who="elina_linna_aed53b" prev="cont">
            <seg>
              Den minnesgoda kanske kommer ihåg att jag hade kritik mot förslaget
              för att det inte innehåller någon särskild analys av patientens
              rättigheter specifikt inom psykiatrin. Socialutskottets ordförande
              bedyrade att lagen ska omfatta alla patientgrupper.
            </seg>
            <seg>
              Men återigen verkar regeringen blunda för att patientsäkerhetsproblemen
              inom den psykiatriska vården ser annorlunda ut än inom den övriga
              hälso- och sjukvården, eller varför finns inga förslag på hur
              säkerheten kan förbättras för patienter inom psykiatrin? I Vänsterpartiets
              motion lyfter vi också fram våra farhågor inför ökningen av privatiseringar
              inom den psykiatriska vården. Vi menar att effektivitets- och
              lönsamhetskraven inom den privata vården riskerar att undergräva
              patientsäkerheten. Vad kommer att hända med patienter som behöver
              omfattande psykiatrisk vård, som framför allt tar mycket tid,
              då till exempel det nuvarande ersättningssystemet bygger på att
              läkaren ska hinna träffa så många patienter som möjligt?
            </seg>
            <seg>
              Vi i Vänsterpartiet är speciellt oroliga över patientsäkerheten
              när det gäller personer med självmordstankar och personer som
              har drabbats av psykos. Regeringen har tagit ställning till en
              nollvision beträffande självmord. Om Patientsäkerhetsutredningen
              hade granskat problematiken inom psykiatrin speciellt hade man
              antagligen sett att det finns många patienter som begår självmord
              då de har kontakt med psykiatrin eller vårdas inom psykiatrin.
              Handlar inte dessa fall, om några, om allvarliga misstag inom
              vården? Samtidigt talar regeringen om nollvisionen när det gäller
              självmord, kanske inte hela regeringen, men Maria Larsson säger
              det. Göran Hägglund borde stödja sin kollega i denna vision, eller
              hur? Tyvärr kan jag inte fråga socialministern om han tror att
              denna lag kommer att bidra till att personer med självmordstankar
              och de som drabbats av psykos får säkrare vård. Sin vana trogen
              har regeringen inte heller några konsekvensanalyser i propositionen.
            </seg>
            <seg>
              Jag har så här mot slutet av mandatperioden funderat en hel del
              på hur det kommer sig att så många av regeringens lagar känns
              ofärdiga eller ogenomtänkta. Kan det vara för att regeringen konsekvent
              undviker alla typer av konsekvensanalyser? Hur blir konsekvenserna
              för kvinnor respektive män, för dem som har låga inkomster eller
              har sitt ursprung i ett annat land och saknar anhöriga, eller
              för personer som har psykiatriska problem och missbruksproblem?
              Kan det vara så att den moderatledda regeringen glömmer bort dessa
              människor?
            </seg>
            <seg>
              Enligt min mening har socialministern genomfört alldeles för
              många lagändringar och lagar som har utretts endast av tjänstemän.
              När det gäller Patientsäkerhetsutredningen var visserligen representanter
              för professionen med som sakkunniga men inte representanter för
              allmänheten.
            </seg>
            <seg>
              Utredningen tog fram sitt betänkande på bara ett år så förankringsprocessen
              kan inte ha varit speciellt grundlig.
            </seg>
            <seg>
              När jag förberedde mig inför denna debatt och läste kommentarer
              och artiklar både i medier och i brev som vi ledamöter i socialutskottet
              fått blev jag mer och mer övertygad om att åtminstone denna proposition
              borde ha föregåtts av en parlamentarisk utredning. Vänsterpartiet
              menar att det minsta man kan göra nu är att utvärdera patientsäkerhetslagen
              för att se vilka konsekvenserna har blivit för personer som behandlas
              inom den psykiatriska vården.
            </seg>
            <seg>
              Herr talman! Jag nämnde tidigare farhågor kring konsekvenserna
              av privatiseringar inom psykiatrisk vård. En mycket viktig del
              i kvalitets- och säkerhetsarbete är enligt min mening personalens
              rätt och möjligheter att yttra sig om verksamheten.
            </seg>
            <seg>
              Anställda i privata vårdföretag har sämre meddelarskydd än anställda
              inom offentlig verksamhet. De kan inte anonymt lämna ut uppgifter
              om missförhållanden utan att riskera påföljd från arbetsgivaren.
              Ylva Johansson lyfte i sitt anförande fram den här problematiken.
              Tillsammans med Socialdemokraterna och Miljöpartiet har vi en
              reservation där vi säger att vi vill att det lagstiftas om meddelarskydd
              för personal inom all offentligt finansierad vård och omsorg.
            </seg>
            <seg>
              Herr talman! Jag står bakom Vänsterpartiets samtliga reservationer,
              men för tids vinnande yrkar jag bifall bara till reservationerna
              4 och 9.
            </seg>
            <seg>
              Herr talman! I betänkandet Patientsäkerhet och tillsyn har Miljöpartiet
              åtta reservationer, vilka vi naturligtvis står bakom. Men för
              tids vinnande yrkar jag bifall endast till reservation 3 som handlar
              om lex Gulli.
            </seg>
            <seg>
              Patientsäkerhet och tillsyn i vården är mycket viktiga frågor.
              Enskilda och anhöriga måste kunna känna sig trygga i mötet med
              vården. Felbehandlingar och så kallade undvikbara vårdskador måste
              radikalt minska.
            </seg>
            <seg>
              Miljöpartiet menar att det är bra att regeringen lägger fram
              denna proposition som innehåller många bra förslag till förbättringar.
              Dock skulle vi vilja göra ett antal förändringar på patientsäkerhetsområdet
              förändringar som skulle få stor betydelse för såväl enskilda som
              samhället i stort.
            </seg>
            <seg>
              Frågan om disciplinansvar och ansvarssystemets utformning för
              hälso- och sjukvårdspersonal är en av de viktigaste och kanske
              känsligaste frågorna i propositionen. Regeringens förslag är att
              disciplinpåföljderna varning och erinran ersätts av bland annat
              en utökad möjlighet att besluta om prövotid. Möjligheten att dra
              in legitimationen för en yrkesutövare kommer att kvarstå.
            </seg>
            <seg>
              Det kan dock inte uteslutas att förändringarna i ansvarssystemets
              utformning när det gäller disciplinpåföljd kan leda till att missnöjda
              patienter eller anhöriga vill att enskilda personer ska ställas
              till svars. Det kan i så fall leda till att många i större utsträckning
              än i dag vänder sig till åklagare för att få sin sak prövad i
              allmän domstol och då med krav på straff eller skadestånd. Men
              därmed finns risken att ett parallellt straffrättsligt system
              byggs upp, att ett system byggs upp vid sidan av det ordinarie
              ansvarssystemet, och att detta får stor omfattning.
            </seg>
            <seg>
              Vi anser att skälen för en förändring av disciplinpåföljderna
              i enlighet med propositionen är starka. Men utvecklingen måste
              följas mycket noga. Det här måste följas upp och återrapporteras
              till riksdagen. Om det skulle visa sig att det nya systemet leder
              till en stor ökning av antalet anmälningar till polis och åklagare
              måste det här ansvarssystemet kunna omprövas eller ses över.
            </seg>
            <seg>
              Socialstyrelsen får i det nya ansvarssystemet uppdraget att efter
              anmälan pröva klagomål mot hälso- och sjukvården och dess personal.
              Socialstyrelsens beslut om kritik i klagomålsärenden och andra
              tillsynsärenden ska i det nya systemet inte kunna överklagas.
            </seg>
            <seg>
              Flera remissinstanser har framfört att patienter och anmälare
              bör få möjlighet att överklaga Socialstyrelsens beslut om kritik
              i klagomålsärenden. Vi delar bedömningen att frågan om möjlighet
              till överklagande måste lösas. Därför är det en stor brist att
              överklagandefrågan inte är löst i den proposition och det betänkande
              som nu är föremål för beslut.
            </seg>
            <seg>
              Regeringen redovisar i propositionen att en översyn ska göras
              av rätten att överklaga Socialstyrelsens beslut såväl i klagomålsärenden
              som i egeninitierad tillsyn. Vi är ense med regeringen om att
              en sådan översyn bör innefatta vem som ska kunna överklaga beslut,
              under vilka förutsättningar beslut får överklagas, vilken instans
              som ska pröva överklaganden samt vilka resurser som denna instans
              ska ha för denna hantering.
            </seg>
            <seg>
              Herr talman! Allmänhetens förtroende för Socialstyrelsens klagomålshantering
              kommer att vara en avgörande fråga i det nya ansvarssystemet.
              Därför är det viktigt att hanteringen av klagomål från patienter
              och närstående av de klagande upplevs som tillräcklig, rättvis
              och rättssäker.
            </seg>
            <seg>
              Förslaget till hantering av patientklagomålen innebär att den
              nuvarande öppenheten och möjligheterna till insyn vid den domstolsliknande
              prövningen genom medverkan av företrädare för allmänheten kommer
              att försvinna. I princip får bara patient och yrkesutövare full
              insyn i handläggningen hos Socialstyrelsen.
            </seg>
            <seg>
              Insyn och kontroll i prövningsprocessen genom medverkan av representanter
              för allmänheten är i grunden en förtroendefråga. Vi säger därför
              att representanter för allmänheten även i det nya systemet för
              hantering av anmälningar och klagomål ska vara med i beslutsfattandet.
            </seg>
            <seg>
              Herr talman! Jag vill också ta upp den viktiga patientsäkerhetsfråga
              som de två närmast föregående talarna tagit upp, nämligen frågan
              om att alla vårdanställda inte har rätt till meddelarfrihet och
              meddelarskydd.
            </seg>
            <seg>
              Grundlagen ger offentliganställda ett unikt skydd i form av meddelarfrihet
              och meddelarskydd. Det innebär att man inte bara har rätt att
              offentligt uppmärksamma missförhållanden utan också kan göra det
              anonymt utan att arbetsgivaren får efterforska vem i personalen
              som framfört uppgifter om verksamheten exempelvis till en journalist.
            </seg>
            <seg>
              Inom den del av den offentliga vården och omsorgsverksamheten
              där privata företag i dag är utförare gäller inte meddelarskyddet.
              Där gäller aktiebolagslagen och andra lagar, till skydd för företaget
              och dess affärshemligheter.
            </seg>
            <seg>
              Privatanställda kan inte anonymt lämna ut uppgifter om missförhållanden
              utan att riskera disciplinpåföljd från arbetsgivarens sida. De
              riskerar till och med skadestånd eller att förlora jobbet för
              att ha avslöjat företagshemligheter.
            </seg>
            <seg>
              Miljöpartiet och vi rödgröna ser detta som en patientsäkerhetsrisk.
              Därför är det viktigt att personal även i den privata sektorn
              ska kunna anmäla missförhållanden som man ser inom verksamheten.
              Det är en säkerhet inte bara för den anställde utan i högsta grad
              också för den enskilde liksom för anhöriga och allmänhet att veta
              att ett sådant lagskydd finns.
            </seg>
            <seg>
              Enligt lex Sarah, som infördes 1999, är alla anställda skyldiga
              att påtala missförhållanden inom äldrevården och handikappvården,
              såväl offentligt som privat driven vård. Detta är en mycket viktig
              lag, men så länge det inte finns full meddelarfrihet och meddelarskydd
              för personal inom all vård och omsorg finns risken att personal
              inte vågar använda sig av den.
            </seg>
            <seg>
              Enligt en granskningsrapport från Riksrevisionen saknades meddelarskydd
              för varannan verksamhet av de undersökta vård- och omsorgsverksamheterna.
              Riksrevisionen har riktat kritik mot regeringen för att det inte
              finns samma skydd för alla anställda inom vård och omsorg när
              det gäller såväl meddelarfrihet som meddelarskydd.
            </seg>
            <seg>
              Vi delar Riksrevisionens kritik och anser att regeringen måste
              lägga fram förslag om en lagändring som innebär att alla som arbetar
              hos utförare av offentligt finansierad vård ska ha en grundlagsfäst
              rätt till både meddelarfrihet och meddelarskydd.
            </seg>
          </u>
          <note>
            Anf. 49 THOMAS NIHLÉN (mp):
          </note>
          <note type="speaker">
            Anf. 50 KENNETH JOHANSSON (c):
          </note>
          <u who="kenneth_johansson_2e0139" xml:id="i-e9c951067446de55">
            <seg>
              Herr talman! Centerpartiet och övriga allianspartier har verkligen
              genomfört och påbörjat ett stort antal reformer på hälso- och
              sjukvårdens område. För det första har vi fått en klart förbättrad
              tillgänglighet och valfrihet genom fritt vårdval, kömiljarden,
              en skärpt vårdgaranti med mera.
            </seg>
            <seg>
              För det andra har vi satsat mycket på kunskap och kvalitet genom
              strategin för god vård, cancerstrategin och psykiatrisatsningarna.
              Hit hör i högsta grad frågor om patientsäkerhet samt läkemedelsfrågor.
            </seg>
            <seg>
              För det tredje har vi lyft fram patientens delaktighet, självbestämmande
              och trygghet. Här ligger Patienträttighetsutredningen, fast vårdkontakt,
              utökad second opinion och patienthandboken, som exempel.
            </seg>
            <seg>
              För det fjärde har vi förbättrat uppföljning av resultaten och
              förbättringsarbetet genom öppna jämförelser, IT-satsningar, kvalitetsregister
              och ett beslut om att inrätta en myndighet för oberoende granskning.
              Ersättningssystemen och SBU-utvärdering av metoder är andra satsningar
              från alliansregeringens sida.
            </seg>
            <seg>
              Herr talman! Uppriktigt sagt: Alliansregeringen har inte legat
              på latsidan. Vi kan nu få vård enklare och snabbare när krämporna
              kommer, och vi har kommit en bra bit på väg för att vården ska
              bli bättre och säkrare. Vi är dock inte färdiga.
            </seg>
            <seg>
              Herr talman! Syftet med regeringens patientsäkerhetsproposition
              är att stärka patientens ställning i vården och få ned antalet
              skador, oavsett om skadorna beror på bristande rutiner eller på
              att vårdpersonal begått fel. Mot bakgrund av att ca 100 000 patienter
              varje år drabbas av en vårdskada som hade gått att undvika och
              att ca 3 000 patienter avlider till följd av vårdskador är ett
              intensifierat arbete för en säker vård mycket angeläget för att
              minska lidande, vilket är det viktigaste, men också för att minska
              stora kostnader för samhället. Man talar om ca 630 000 extra vårddygn,
              vilket motsvarar 5,7 miljarder kronor, orsakat av undvikbara vårdskador
              årligen.
            </seg>
            <seg>
              Så ska vi självfallet inte ha det. Jag är mycket förvånad att
              den gamla regeringen inte gjorde mer för att förbättra patientsäkerheten.
              Vi från allianspartierna prioriterar däremot arbetet för att patienterna
              ska kunna känna sig säkra och trygga. Redan våren 2007 tillsattes
              Patientsäkerhetsutredningen, som lagt ned ett omfattande och förtjänstfullt
              arbete och involverat många. Efter remissarbete och proposition
              har vi i socialutskottet tagit över. Vi har anordnat en öppen
              hearing, och i dag kan vi ta ställning till ett viktigt betänkande
              för en säkrare vård. En helt ny patientsäkerhetslag kan vara på
              plats från den 1 januari 2011. Min uppfattning är att det finns
              ett stort stöd från de allra flesta det visade inte minst den
              hearing vi ordnade för att dessa åtgärder kommer och att det är
              en god början för att vi ska uppnå en säkrare vård.
            </seg>
            <seg>
              Herr talman! Det finns tre viktiga områden i propositionen. För
              det första får vårdgivaren ett större och tydligare ansvar för
              att utreda händelser, förebygga vårdskador och se till att personalens
              kompetens tillgodoser kravet på god vård. En patient som drabbas
              av en vårdskada ska snarast informeras om händelsen. Vårdgivaren
              ska presentera åtgärder för att liknande händelser inte ska inträffa
              igen. Man ska diskutera ersättningsmöjligheter och ge information
              om patientnämnden med mera. Vårdgivaren ska årligen sammanställa
              en så kallad patientsäkerhetsberättelse, som beskriver hur patientsäkerhetsarbetet
              har bedrivits under föregående år.
            </seg>
            <seg>
              För det andra blir det enklare för patienter att påtala fel och
              brister. Patientens klagomål ska utredas förutsättningslöst av
              Socialstyrelsen. Patienten behöver inte själv ha kännedom om vem
              eller vad som har brustit i behandlingen, utan det räcker att
              anmäla händelsen som sådan. Vårdgivaren ska också uppmuntra patienter
              och närstående att delta i patientsäkerhetsarbetet. Hälso- och
              sjukvårdens ansvarsnämnd, Hsan, kommer att finnas kvar och ska
              pröva frågor som anmälts av Socialstyrelsen, Justitieombudsmannen
              och Justitiekanslern.
            </seg>
            <seg>
              För det tredje reformeras ansvarssystemet. De nuvarande disciplinpåföljderna
              varning och erinran ersätts av bland annat en utökad möjlighet
              för Socialstyrelsen att rikta kritik mot såväl vårdgivare som
              enskild yrkespersonal. Vårdgivare ska framöver kontakta Socialstyrelsen
              om de har haft legitimerad hälso- och sjukvårdspersonal som kan
              antas utgöra en risk för patientsäkerheten. I dag kan dessa personer
              komma undan genom att byta arbetsgivare. Det införs nya grunder
              för beslut om prövotid eller återkallande av legitimation. Bland
              annat ska prövotid införas om någon i samband med yrkesutövande
              har gjort sig skyldig till brott som påverkar förtroendet för
              den legitimerade. Riskindivider ska i ökad omfattning få en treårig
              prövotid och under tiden till exempel följa en behandlingsplan
              mot missbruk. Vid allvarliga brott ska legitimationen återkallas.
            </seg>
            <seg>
              Ett tydligt besked är att Socialstyrelsens besked ska kunna överklagas.
              Arbetet med att hitta en modell för detta pågår, och målet är
              att ett beslut om en överklagandemodell ska skapas så att överklagandet
              kan göras under nästa år. En annan nyhet är att apotekspersonal
              ska rapportera till Socialstyrelsen om läkares eller tandläkares
              förskrivning av beroendeframkallande läkemedel inte sker i överensstämmelse
              med vetenskap och beprövad erfarenhet.
            </seg>
            <seg>
              Den nya lagstiftningen skapar förutsättningar för en säker vård.
              Delaktigheten och hur patienter bemöts är också viktigt. Viktigt
              är även att regeringen bildar Nationell samling för patientsäkerhet,
              som består av profession, myndigheter, patienter och vårdverksamheter.
              SKL har fått särskilda medel för att öka patientens delaktighet.
              Socialstyrelsen ska ta fram en patienthandbok.
            </seg>
            <seg>
              Herr talman! Till sist: Som med andra nya reformer kommer regeringen
              och, utgår jag ifrån, i framtiden socialutskottet att noga följa
              resultaten av lagstiftningen och göra eventuella justeringar om
              så befinns nödvändigt.
            </seg>
          </u>
          <note>
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker">
            Anf. 51 YLVA JOHANSSON (s) replik:
          </note>
          <u who="ylva_johansson_611fd6" xml:id="i-2588774ea84b0b03">
            <seg>
              Herr talman! Kenneth Johansson väljer att enbart fokusera på
              att berömma sig själv och sin egen regering och bemöter inte den
              faktiskt ganska kraftfulla kritik som ändå finns mot förslaget.
              Han kommenterar inte heller de förslag där vi är oense och där
              vi i oppositionen har reservationer. Därför vill jag ställa frågor
              om detta.
            </seg>
            <seg>
              Varför är det inte en viktig fråga med meddelarskydd också i
              privat driven offentligfinansierad sjukvård? Ser inte Alliansen
              riskerna med att man som anställd inte vågar berätta? Man har
              lagstadgat skydd att berätta om fel som begås, men det är viktigt
              att också det som ännu inte är fel kan berättas, såsom risker
              och oro man känner. Det skapar en räddhetens kultur, och också
              i offentligt driven verksamhet vittnar många om att man trots
              meddelarskydd inte alltid vågar berätta. Detta är ett allvarligt
              problem. Den frågan valde ni att inte alls behandla i vare sig
              utredningen, propositionen eller ditt anförande.
            </seg>
            <seg>
              Socialstyrelsens förordning jag minns inte exakt vad den heter;
              jag tror att den heter Kvalitetsledning och patientsäkerhetsarbete
              eller något liknande är i praktiken ett frivilligt valt arbete.
              Det händer ingenting om man inte följer den.
            </seg>
            <seg>
              Angående de nationella riktlinjerna har ni inga förslag på hur
              man ska säkerställa att det blir rätt från början, och du väljer
              att inte kommentera de förslag som vi har lagt fram.
            </seg>
            <seg>
              Den frustration, rädsla, ilska och sorg som människor känner
              när de blivit felbehandlade eller fått en anhörig felbehandlad
              har varit drivkraften bakom kraftfull kritik från bland annat
              Hsans generaldirektör. Du väljer att inte alls kommentera den
              frågan. Varför?
            </seg>
          </u>
          <note type="speaker">
            Anf. 52 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-defffab52e1fbe8f">
            <seg>
              Herr talman! Anledningen är att det var väldigt viktigt för mig
              att redovisa en samlad bild. Det är ett omfattande och viktigt
              reformarbete som leder till en säkrare vård som nu är på väg att
              genomföras, någonting som tidigare regering inte var i närheten
              av att ens initiera. Man lade inte fram några förslag som riksdagen
              kunde ta ställning till. Det är en jättestor skillnad mellan det
              som har varit och det som nu presenteras.
            </seg>
            <seg>
              Sedan kan jag hålla med om att det finns exempel på saker som
              vi inte har alla svar på från början men som vi borde ha haft
              på plats i dag i samband med detta beslut. Överklagandefrågan
              är en sådan, meddelarfriheten en annan.
            </seg>
            <seg>
              Självklart tycker jag att man ska ha meddelarfrihet. Självklart
              ska man ha möjlighet att föra fram sina åsikter och värderingar
              och redovisa dem öppet. Men vi har lyckats presentera detta precis
              lika lite som Ylva Johansson och den tidigare regeringen. Ni tillsatte
              en utredning och kom fram till att ni inte fixade ett konkret
              förslag. Vi betonar i stället att man ska se till att vid avtal
              göra tydligt att man ska skriva in att meddelarfrihet ska gälla.
              Jag vet att det inte har exakt samma styrka. Men kom inte och
              säg att ni har färdiga lösningar! Ni har utrett detta men kunde
              inte fixa det. Kom inte och säg att ni har något annat än vallöften
              som ni inte har något stöd för i praktiska förslag! Visa det konkreta
              förslaget i så fall! Jag tror inte att ni har något.
            </seg>
            <seg>
              När det gäller frågor om hur vi säkrar vården har jag redovisat
              hur mycket som har gjorts när det gäller öppna jämförelser, kvalitetssäkring
              och oberoende granskning. Den tidigare regeringen var inte i närheten
              av detta. Här är det ambitionsskillnader av stora mått.
            </seg>
            <seg>
              (Applåder)
            </seg>
          </u>
          <note type="speaker">
            Anf. 53 YLVA JOHANSSON (s) replik:
          </note>
          <u who="ylva_johansson_611fd6" xml:id="i-98af01070cfd22e9">
            <seg>
              Herr talman! Kenneth Johansson är säker på att hans förslag leder
              till säkrare vård. Det är precis det som har varit problemet:
              Beslutsfattare är säkra på att deras beslut kommer att leda till
              en bättre verklighet, men tyvärr har inte det varit det vi sett
              på riktigt. Jag tror att man ska vara lite mer ödmjuk. Det är
              inte alltid så att resultatet blir fullt så gott i verkligheten
              som man tror när man fattar besluten. Det gäller oavsett partifärg
              på regeringen.
            </seg>
            <seg>
              Jag tror att man måste behandla frågan om patientsäkerhet med
              mycket större seriositet än vad Kenneth Johansson gör. Det är
              inte så enkelt att om man flyttar ansvaret från Hsan till Socialstyrelsen
              och ändrar en del andra delar i lagstiftningen har vi per automatik
              en säkrare vård. Vi hoppas båda att det kommer att bidra till
              det, men jag är säker på att det också kommer att krävas andra
              insatser.
            </seg>
            <seg>
              När det gäller meddelarskyddet och meddelarfriheten för personalen
              var det så att den socialdemokratiska regeringen tog fram ett
              förslag som mötte skarp kritik från remissinstanserna. Därför
              förberedde vi en ny utredning för att kunna ta fram ett nytt förslag.
              Men din regering jag har haft interpellationsdebatter här i kammaren
              med justitieminister Beatrice Ask har gett beskedet att det inte
              blir någon ny utredning. Ni är inte intresserade av att ta i den
              frågan. Också frågan om att skriva in det i avtalen har vi debatterat
              här i kammaren. Vi föreslog att man skulle skriva in i lagen om
              valfrihet att man alltid ska kräva meddelarskydd och meddelarfrihet
              i de avtal man sluter med privata vårdgivare. Ni röstade ned det
              förslaget.
            </seg>
            <seg>
              Herr talman! Min talartid är snart ute, och jag vill använda
              mina sista sekunder till att sänka tonläget lite och tacka Kenneth
              Johansson och mina andra meddebattörer i socialutskottet för den
              gångna mandatperioden.
            </seg>
          </u>
          <note type="speaker">
            Anf. 54 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-2d78dbe8e2ffd5cf" next="cont">
            <seg>
              Herr talman! När det är fråga om att vara säker på att få säker
              vård: Vi ger förutsättningar för säker vård, men det förutsätter
              också att det sker ett fortsatt arbete och framför allt att vårdgivaren,
              som nu ges ett tydligt ansvar, tar det ansvaret oavsett om det
              är en offentlig eller privat vårdgivare. Lagen gäller i samtliga
              lägen. Vårdgivaren har ansvar, och vi gör det tydligt. Vi tydliggör
              att patienten har ett ställe att vända sig till och på det sättet
              har möjligheter att få tydlighet.
            </seg>
            <seg>
              Inte allt är på plats. Det krävs uppföljning och utvärdering.
              Vi ska, hoppas jag, också kunna driva igenom överklagandefrågan,
              som är viktig.
            </seg>
            <seg>
              När det gäller meddelarfriheten blir det upprepningar. Ni åstadkom
              inget resultat där. I opposition löser ni allting, men vi vet
              att det finns juridiska problem med att skriva in det i ett riksdagsbeslut.
              Däremot är det helt upp till den som lägger ut en verksamhet på
              entreprenad att se till att man har det med. De flesta privata
              vårdgivare och vårdföretag jag har pratat med vill ha det med.
              Jag vet många exempel på att man har sagt till att man vill ha
              det med om det offentliga inte har tänkt på det. Jag tror att
              vi är överens om vart vi vill, men Ylva Johansson har lättare
              att lösa det i opposition än i majoritet.
            </seg>
            <seg>
              Jag sänker också röstläget och tackar Ylva Johansson och kompisarna
              i utskottet samt personalen på utskottets kansli och kammarkansliet
              för en jättetrevlig mandatperiod. Jag hoppas på återseende under
              nästa mandatperiod!
            </seg>
          </u>
          <note>
            Ajournering
          </note>
          <note>
            Kammaren beslutade kl. 16.06 på förslag av talmannen att ajournera
            förhandlingarna till kl. 18.00.
          </note>
          <u who="kenneth_johansson_2e0139" prev="cont">
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            11 § (forts.) Patientsäkerhet och tillsyn (forts. SoU22)
          </note>
          <note type="speaker">
            Anf. 55 CECILIA WIDEGREN (m):
          </note>
          <u who="cecilia_widegren_1aef95" xml:id="i-9f7442a35fc61c1d">
            <seg>
              Herr talman! Rena händer i vården kan vara skillnaden mellan
              liv och död. I dag har var tionde patient på svenska sjukhus en
              vårdrelaterad sjukdom. Kontrasten till detta kanske är den nollvision
              som vi har i trafiken eller den ganska stora flygsäkerhet som
              finns globalt runt om i världen. Självklart tycker vi att det
              ska vara lika viktigt med säkerheten även inom vården och omsorgen.
            </seg>
            <seg>
              Därför har alliansregeringen påbörjat en otroligt viktig resa
              i att förstärka patientsäkerhetsarbetet också på lagstiftningsområdet
              vad gäller ansvar och systematik för att komma till rätta med
              men framför allt kunna använda den kunskap som vi i dag redan
              har, fast på ett bättre sätt.
            </seg>
            <seg>
              Alliansregeringen tog därför initiativ till en vårdskademätning
              för att ha siffror och kunna visa på fel, fel som begås i onödan.
              Flera har tidigare i dag talat om de 100 000 vårdskador som uppstår
              i onödan i svensk hälso- och sjukvård varje år och om de tyvärr
              ungefär 3 000 dödsfallen varje år därför att vi inte använder
              den kunskap som vi redan i dag har undvikbara skador och dödsfall
              alltså som vi måste komma till rätta med.
            </seg>
            <seg>
              Målet för patientsäkerhetsarbetet måste självklart vara att jobba
              mot en nollvision för att minska det mänskliga lidandet men också
              för att få en nöjdare personal och att frigöra resurser till annan
              vård.
            </seg>
            <seg>
              Resan är påbörjad; nu handlar det om att stärka patientsäkerhetsarbetet
              och använda lagstiftningsinstrumentet för att mer gemensamt jobba
              med de här frågorna.
            </seg>
            <seg>
              Det har tagits flera initiativ, både nationellt och internationellt,
              för detta. Nationellt tänker jag på de fackliga organisationerna,
              på enskilda landsting och till och med på vårdkliniknivå där man
              systematiskt jobbat med detta. Men nu måste vi ha en nationell
              samling för att jobba med de här frågorna för att öka patientsäkerheten
              och minska vårdskadorna. Vi måste balansera systemperspektivet
              i hälso- och sjukvården med det individuella ansvaret. Vi måste
              se till att vårdgivaren har ett ansvar och att våra tillsynsmyndigheter
              och andra organisationer jobbar kraftfullt med detta.
            </seg>
            <seg>
              Det är tre huvudpunkter i den nya lagstiftningen från alliansregeringen
              som är viktiga att notera.
            </seg>
            <seg>
              Det ena är ett reformerat ansvarssystem. Vi ska lättare kunna
              identifiera riskindivider och enklare kunna dra in deras legitimation.
              Det blir på något sätt ett skarpare ansvarssystem där det individuella
              ansvaret förtydligas.
            </seg>
            <seg>
              Den andra huvudpunkten är att det ska vara enklare för den enskilde
              patienten att kunna påtala fel och brister. Det måste vara en
              väg in för klagomålen. Socialstyrelsen har på den offentliga utfrågning
              som riksdagen haft tydliggjort att man kommer att jobba patientorienterat.
              Patienten ska inte känna att man behöver gå till någon annan med
              sin klagan, till exempel polisen. Det här är någonting där utskottet
              nogsamt kommer att bevaka utvecklingen.
            </seg>
            <seg>
              Den tredje viktiga huvudpunkten i alliansregeringens lagstiftningsarbete
              är vårdgivarens ansvar och skyldigheter, att utveckla och utreda
              säkerhets- och riskarbetet på den enskilda arbetsplatsen, att
              kontakta patienten, att föra en dialog med patienten och anhöriga
              och göra en årlig riskanalys och en berättelse om hur arbetet
              med patientsäkerheten går till. Patienthandboken är ett sätt för
              den enskilde att lättare få tillgång till det som Socialstyrelsen
              har arbetat fram.
            </seg>
            <seg>
              I förra veckan hade vi ett rundabordssamtal på Falköpings sjukhus
              för att se hur man praktiskt, läkare, sjuksköterskor och undersköterskor,
              i vårdens vardag kan jobba med de här frågorna. Det är lätt att
              stå här och tala om system, men det är i vårdens vardag som det
              här arbetet ska utformas. Därför stärker vi nu det enskilda arbetet
              med en nationell samling för patientsäkerhet.
            </seg>
            <seg>
              Dessutom är vi inte, herr talman, nöjda med detta, utan vi går
              redan nu vidare från Alliansen med en del lagstiftningsfrågor
              kring patientsäkerhet. Vi håller skyndsamt på med en utredning
              för att möjliggöra överklagande av beslut vad gäller klagomålsärenden.
              Det här har inte den sittande utredningen levererat, och vi vill
              självklart ta fram möjligheten för enskilda att överklaga ett
              beslut.
            </seg>
            <seg>
              Den andra del vi jobbar vidare med och kommer att utreda är de
              förnyade ansvarsförhållanden vi föreslår vad gäller påföljdssystemen,
              att det inte bara ska finnas ett treårigt intervall utan fler
              intervaller ett år, två år. Dessutom håller vi på att titta på
              konsekvenserna av detta. Meningen är att vi ska använda det ansvarssystem
              som vi tar fram för att mer kunna arbeta riskbaserat mot de individer
              som i dag felar i hälso- och sjukvården.
            </seg>
            <seg>
              Herr talman! Vårdrelaterade infektioner är ett globalt hot mot
              patientens säkerhet. Det är helt oacceptabelt. Vården måste bli
              säkrare, och vi måste minimera riskerna för att människor ska
              slippa onödigt lidande. På vårdställena ska man jobba med de skadade
              och minimera risken att samma fel uppstår i morgon.
            </seg>
            <seg>
              Bortsett från eliminering av det stora lidande som vårdskadorna
              orsakar är arbetet med ökad patientsäkerhet dessutom lönsamt.
              Hanterar vi skattebetalarnas pengar på ett bättre sätt har vi
              ytterligare 6 miljarder att använda till patienter om vi använder
              den kunskap vi har i dag.
            </seg>
            <seg>
              Det ska vara lättare att göra rätt. Den kunskap som vi har kan
              göra att vi kan minska vårdskadorna, och vi ska självklart utveckla
              detta. Den enskilde vårdgivaren har ett otroligt stort ansvar
              för att med personal och patienter jobba med detta. Det ska vara
              lättare att göra rätt från början.
            </seg>
            <seg>
              Sverige har i dag bland de bästa medicinska resultaten i världen.
              Alliansens vision är att vi ska skapa en vård bland de mest säkra
              i världen.
            </seg>
            <seg>
              Alla måste ta sitt ansvar, herr talman. Det handlar egentligen
              om en ny säkerhetskultur inom svensk hälso- och sjukvård. I det
              vardagliga arbetet gäller det att fundera över: Vad är det jag
              gör riskbaserat som dessutom blir rätt redan från början? Då underlättar
              det inför framtiden.
            </seg>
            <seg>
              Herr talman! Avslutningsvis yrkar jag bifall till propositionen
              och förslaget i betänkandet och avslag på motionerna. Jag ska
              ta ett citat från 1863, för redan då var orden tydliga: Det främsta
              kravet på ett sjukhus är att det inte ska åstadkomma de sjuka
              någon skada. Det skrev sjuksköterskan Florence Nightingale redan
              1863. Hennes ord är lika giltiga i dag som de var då, så vi har
              lite grann att jobba på för att förverkliga det.
            </seg>
          </u>
          <note type="speaker">
            Anf. 56 MARIA LUNDQVIST-BRÖMSTER (fp):
          </note>
          <u xml:id="i-60c55e788cd3f97b" who="maria_lundqvist-bromster_7ce6ca">
            <seg>
              Herr talman! Återigen har alliansregeringen lagt fram en proposition
              som fokuserar på den enskilde, på mig som patient. Det betänkande
              och den proposition som vi nu behandlar innebär ett stort steg
              framåt när det gäller att minska risker för patientskador i hälso-
              och sjukvården. Vi går från ett system där det gällt att hitta
              syndabockar till att identifiera systemfel, att förebygga upprepningar
              samtidigt som vården måste hjälpa dem som råkat illa ut.
            </seg>
            <seg>
              Den nya lagen kommer att stärka patientens rätt och ge förutsättningar
              för en säkrare vård. Av Socialstyrelsens kartläggning av vårdskador
              för några år sedan framgick att det kan röra sig om ca 100 000
              patienter som skadas och 3 000 som avlider varje år i den somatiska
              vården. Vi kan inte blunda för det.
            </seg>
            <seg>
              Den nya lagen syftar till att åstadkomma stor patientsäkerhet
              genom att rikta sig både mot enskilda yrkesutövare och mot vårdgivare.
              Vårdgivarna måste bedriva ett systematiskt patientsäkerhetsarbete
              och utreda vad som hänt och hur skadorna kan förebyggas.
            </seg>
            <seg>
              Herr talman! Till den nya lagstiftningen överförs den anmälningsskyldighet
              enligt lex Maria om vårdskador som finns i den gamla lagen. Socialstyrelsen
              ska få vetskap om händelser som medfört eller som hade kunnat
              medföra en allvarlig vårdskada, sprida information om dessa och
              i övrigt vidta åtgärder som anmälningar motiverar för att uppnå
              hög patientsäkerhet.
            </seg>
            <seg>
              Patienter och närstående ska snarast informeras om vårdskadan,
              vilka åtgärder som kommer att vidtas för att en liknande händelse
              inte ska inträffa igen och vilka möjligheter som finns för att
              få ersättning för det inträffade. De ska också få information
              om Socialstyrelsens och patientnämndernas verksamhet.
            </seg>
            <seg>
              Hur man bemöter patienten och dennes anhöriga är ett mycket viktigt
              område, där det också finns en hel del att önska. Det är därför
              glädjande att regeringen är så aktiv inom området genom att bland
              annat ge medel till SKL och landstingen dels för att stärka patientens
              delaktighet i patientsäkerhetsarbetet, dels för att arbeta med
              bemötandefrågor.
            </seg>
            <seg>
              Herr talman! Lagen innebär vidare att vårdgivarna får ett ansvar
              för att genomföra en risk- och händelseanalys och därefter har
              ansvaret för att de åtgärder som analysen kan ge anledning till
              vidtas i verksamheten. Fokus ska inte primärt riktas mot vem som
              har gjort vad, utan mot vad som kan göras för att det inträffade
              inte ska ske igen.
            </seg>
            <seg>
              Herr talman! Också i framtiden ska man kunna rikta kritik mot
              yrkesutövare inom hälso- och sjukvården som visar oskicklighet
              i sitt yrke och kan befaras utgöra en fara för patientsäkerheten.
              Disciplinpåföljderna erinran och varning ersätts med en möjlighet
              för Socialstyrelsen att tillgripa skyddsåtgärden prövotid. Det
              innebär att en yrkesutövare kan sättas under skärpt kontroll under
              tre år. Man fastställer också en prövotidsplan som den legitimerade
              ska följa i syfte att förbättra säkerheten för patienterna och
              förebygga att det inte går så långt att legitimationen måste dras
              in.
            </seg>
            <seg>
              Med den nya lagstiftningen blir det också möjligt att återkalla
              legitimation och annan behörighet på grund av annan brottslighet
              som inte har samband med yrkesutövningen men som kan påverka förtroendet
              för yrkesutövaren.
            </seg>
            <seg>
              Det finns en fråga som återstår och som utreds. Den har också
              nämnts tidigare i debatten. Det handlar om möjligheten att överklaga
              Socialstyrelsens beslut. Det jobbas för fullt med frågan, och
              det ska komma ett förslag under kommande år.
            </seg>
            <seg>
              Herr talman! En viktig nyhet gäller beroendeframkallande läkemedel.
              Här får nu apotekspersonalen en skyldighet att rapportera till
              Socialstyrelsen om det kan befaras att en läkare eller tandläkare
              har förskrivit beroendeframkallande läkemedel och att detta inte
              står i överensstämmelse med vetenskap och beprövad erfarenhet.
              Det har inte varit möjligt förut på grund av de sekretessbestämmelser
              som vi har haft. Det har också förhindrat att personer med ett
              beroende av läkemedel inte har kunnat få den hjälp som de kan
              ha behövt.
            </seg>
            <seg>
              Hälso- och sjukvårdens ansvarsnämnd kommer att finnas kvar, men
              får med den nya lagstiftningen helt ändrade uppgifter genom att
              enskildas klagomål kommer att ställas till Socialstyrelsen. Det
              som åläggs Hsan är att vara behörig att pröva frågor som anmäls
              av Socialstyrelsen, Justitieombudsmannen och Justitiekanslern.
            </seg>
            <seg>
              Herr talman! Mycket har hänt såväl nationellt som internationellt
              med patientsäkerhetsarbetet. Med den nya lagen skapas förutsättningar
              för att ytterligare stärka patientsäkerheten. Men regeringen har
              tagit andra initiativ, bland annat genom inrättandet av en oberoende
              granskningsmyndighet och en nationell samling för patientsäkerhet.
            </seg>
            <seg>
              Sammanfattningsvis, herr talman, kan vi bara konstatera att Alliansen
              verkligen har förbättrat vården för den enskilde på många olika
              sätt under den gångna mandatperioden. Allt ska ses som en del
              i en helhet. Det har blivit enklare att få vård med vårdval och
              kömiljard. Som kronan på verket kommer en stärkt patientsäkerhet
              med en bra och säker vård i fokus.
            </seg>
          </u>
          <note>
            Herr talman! Med detta yrkar jag bifall till förslaget i utskottets
            betänkande och avslag på samtliga reservationer.
          </note>
          <note type="speaker">
            Anf. 57 ANDERS ANDERSSON (kd):
          </note>
          <u who="anders_andersson_632b6f" xml:id="i-979a88f31a3edcf3">
            <seg>
              Herr talman! Det finns få tillfällen i livet då man är så utlämnad
              som människa som när man behöver sjukvård. Man lägger sin kropp,
              hela sin själ ja, hela sin framtid i läkares och annan vårdpersonals
              händer. Denna känsla är det ibland bra att vi påminner oss om.
              Jag tror att alla här i kammaren har erfarenhet på ett eller annat
              sätt av hur det kan kännas att vara helt beroende av hälso- och
              sjukvården. Själv vet jag det extra tydligt efter att ha varit
              med om hela två hjärtinfarkter.
            </seg>
            <seg>
              När man behöver vården mer än någonsin, och när man behöver känna
              trygghet i att allt som görs sker utifrån de omständigheter som
              råder när man har behov av sjukvård, vill man känna trygghet.
              Man ska vara säker på att man lämnar sjukhuset inte med nya bekymmer
              och skador utan efter att ha fått ta del av de åtgärder som har
              löst de bekymmer man har. Det är oerhört viktigt, och det är därför
              propositionen om ökad patientsäkerhet och tillsyn är ett viktigt
              led i att ge denna trygghet för oss alla i alla livssituationer.
            </seg>
            <seg>
              För var och en som vill ha hög kvalitet på hälso- och sjukvården
              är det fullständigt oacceptabelt att bara låta det bli vid vad
              det har varit när vi nu kan konstatera att 100 000 personer skadas
              varje år och 3 000 avlider på grund av undvikbara vårdskador.
              Det är helt oacceptabelt att så många patienter och även deras
              anhöriga drabbas av lidande på grund av vårdskador. För samhället
              i stort handlar det dessutom om ett ökat vårdbehov som de flesta
              uppskattar till kanske 630 000 vårddygn. Det handlar om 5,7 eller
              6 miljarder kronor som, om man får uttrycka det så, går upp i
              rök.
            </seg>
            <seg>
              Genom att vi nu politiskt tillsammans med professionen är tydliga
              och målmedvetna i arbetet med att undvika vårdskadorna minskar
              inte bara lidandet för enskilda patienter. Vi frigör också resurser
              som behövs inom olika delar av hälso- och sjukvården och som vi
              vet att det skulle vara angeläget för personal och olika professioner
              att få använda. Det finns dubbla anledningar till att regeringen
              har varit aktiv och tagit fram ett underlag för ett beslut i dag
              där vi som riksdag kan ta ställning till en förbättring av patientsäkerheten
              och en lagstiftning som ser till att vara tydlig med att målmedvetet
              minska vårdskadorna.
            </seg>
            <seg>
              Det ligger nära till hands att tala om en nollvision. Men nolltolerans
              är ett mål, och det målet tror jag att vi alla delar. Vi behöver
              också diskutera vilka medel som behövs för att nå dit.
            </seg>
            <seg>
              Medel för att stärka patientsäkerheten handlar om öppenhet, rätt
              för patienten att få veta vad som höll på att hända, var och hur
              det har hänt, ökad kunskap och kunskapsspridning, rutiner, tydlig
              ansvarsfördelning och fortsatt rätt för patienten att kräva ansvar
              av en enskild yrkesutövare.
            </seg>
            <seg>
              Även om det inte hjälper den som har drabbats av en undvikbar
              vårdskada har de flesta av oss uppfattningen att det är viktigt
              att inte fler drabbas av samma bekymmer. Patienterna ska kunna
              lita på att om det har inträffat något en felaktig behandling,
              en felaktig medicinering eller ett felaktigt handhavande av utrustning
              kommer det att utredas och förklaras för patienten. Det kommer
              också att dras erfarenheter av det så att det inte upprepas på
              det sjukhuset eller någon annanstans inom hälso- och sjukvården.
            </seg>
            <seg>
              Herr talman! Socialstyrelsen har ansvar för i princip all tillsyn
              av hälso- och sjukvården och dess personal. Efter klagomål från
              patienten ska Socialstyrelsen ge kritik mot enskilda läkare eller
              annan vårdpersonal. Socialstyrelsen kan också anmäla yrkesutövare
              till Hälso- och sjukvårdens ansvarsnämnd med begäran om till exempel
              prövotid. Hsan får ett tyngre ansvar ett ansvar som ligger en
              nivå högre än i dag för att pröva frågan som har anmälts dit av
              Socialstyrelsen, JO eller JK.
            </seg>
            <seg>
              Legitimation och annan behörighet kan återkallas också på andra
              grunder än de medicinska. Detta grundar sig i att vi vill kunna
              känna tillit till vården. Då ska exempelvis allvarlig brottslighet
              kunna ligga till grund för ett återkallande av legitimation och
              behörighet. Det handlar om patientens trygghet.
            </seg>
            <seg>
              På samma sätt är det apotekspersonalen som blir skyldiga att
              slå larm till Socialstyrelsen om de befarar att en läkare eller
              tandläkare överförskriver beroendeframkallande medel.
            </seg>
            <seg>
              Herr talman! Riksdagen ska här fatta ett beslut om en lång rad
              åtgärder för att öka patientsäkerheten. Vi välkomnar den proposition
              som alliansregeringen nu har redovisat. Den är ett viktigt första
              steg för att markera att vi vill nå en förändring. Patientsäkerhet
              är ett brett och omfattande område som ständigt måste vara i fokus
              i all verksamhet inom hälso- och sjukvården.
            </seg>
            <seg>
              Utskottets utfrågning som genomfördes för ett par veckor sedan
              med medverkan från patientgrupper, vårdgivare, Sveriges läkarförbund,
              Vårdförbundet, berörda myndigheter och Socialdepartementet var
              ett tillfälle då det gavs uttryck för ett starkt stöd för det
              lagstiftningsförslag som nu ligger på riksdagens bord. Det lyftes
              inte bara fram ett stöd för propositionen och för lagstiftningen,
              utan det fördes även fram att patientsäkerhetsfrågorna är angelägna
              områden ute i den vardagliga vården. Jag hoppas att de också ska
              fortsätta att vara en angelägenhet för varje vårdgivare.
            </seg>
            <seg>
              Det handlar i första hand om patientens rätt till en god och
              trygg vård, och det handlar också om professionens kunskap och
              engagemang, kompetensutveckling och ansvar. Till syvende och sist
              handlar det också om att vi sätter ramarna för hur patientsäkerhetsarbetet
              ska bedrivas. Många landsting har kommit långt i det här arbetet,
              och vi välkomnar den utvecklingen som vi har fått goda exempel
              på, inte minst under den utfrågning vi hade.
            </seg>
            <seg>
              Vi ser nu fram emot att vi också genom det beslut som väntas
              tas i riksdagen kommer att ange ytterligare målsättningar och
              också ge medel för att kunna minska antalet vårdskador. Med Socialstyrelsen
              som ansvarig myndighet hoppas jag att skillnaderna mellan olika
              landsting och regioner ska kunna minska.
            </seg>
            <seg>
              Vården måste bli tryggare och mer jämlik. Det beslut i denna
              fråga som vi nu går mot att ta i riksdagen inom det närmaste syftar
              till att skapa trygghet och jämlikhet och en sjukvård där vi kan
              använda resurserna på ett effektivt sätt och inte i onödiga sammanhang.
              Framför allt handlar det om patientens trygghet. Genom att skapa
              en ökad trygghet minskar vi inte bara lidande, utan vi frigör
              också resurser.
            </seg>
            <seg>
              Med dessa ord vill jag yrka bifall till förslaget i socialutskottets
              betänkande.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Uppföljning av den nationella handlingsplanen för handikapppolitiken
          </note>
          <note>
            Föredrogs
          </note>
          <note type="speaker">
            Anf. 58 LARS U GRANBERG (s):
          </note>
          <u who="lars_u_granberg_5603e1" xml:id="i-959d267c80dce00f">
            <seg>
              Herr talman! Jag har glädjen att se att vi i dag har tillgänglighet
              i kammaren i form av teckentolkning. Det är kanske någonting som
              vi får fundera på att ha vid fler tillfällen än bara när vi diskuterar
              sådana här frågor.
            </seg>
            <seg>
              Vi ska debattera ett betänkande som bygger på en skrivelse från
              regeringen. Skrivelser från regeringen har en benägenhet att handla
              om en samling av positiva saker som regeringen vill lyfta fram
              att man har gjort. Därför tycker jag att det är väsentligt att
              man uppehåller sig vid att alliansregeringen och alliansföreträdarna
              i riksdagen är ansvariga för handikappolitiken som förs i vårt
              land. Regeringens ansvarsroll tål att påpekas eftersom den knappast
              märks i debatterna ju närmare höstens val vi kommer.
            </seg>
            <seg>
              År 2000 klubbade riksdagen en tioårig handlingsplan för handikapppolitiken
              där ett av målen var att få ett tillgängligare samhälle. Enkelt
              avhjälpta hinder skulle vara åtgärdade 2010. Det handlade till
              exempel om att anpassa kollektivtrafiken, göra byggnader tillgängliga
              och att anpassa hemsidor så att alla kan använda dem. Alla samhällssektorer
              har ett ansvar för genomförandet, och regering och riksdagsmajoritet
              har ett ansvar att se till att målet uppnås.
            </seg>
            <seg>
              Den borgerliga alliansregeringen blev ansvarig för handikappolitiken
              för fyra år sedan. Snabbt efter tillträdet 2006 upptäckte man
              att arbetet inte skulle bli klart till 2010. Frågan är vilka åtgärder
              som vidtogs när man så tidigt såg detta faktum. Nästan inga alls,
              tvingas jag tyvärr konstatera.
            </seg>
            <seg>
              Efter två års funderande presenterade regeringen ett papper tillsammans
              med Sveriges Kommuner och Landsting som gick ut på att de skulle
              ordna konferenser om tillgänglighet för att diskutera frågan.
              Man skulle lära sig av varandra och sprida goda exempel. Det kallades
              strategi, vilket är ett vackert ord för att dölja att inte så
              mycket händer.
            </seg>
            <seg>
              Nu är det 2010. Snart är det val, och då skriver Maria Larsson,
              minister med ansvar för handikappolitiska frågor, en artikel i
              tidningarna runt om i vårt land att hon senare, efter valet, ska
              presentera en strategi för när det som inte är gjort ska vara
              gjort. År 2015 nämns. Varför just 2015? undrar säkert någon observant
              åhörare.
            </seg>
            <seg>
              En anledning kan vara att det är val 2014. Vad alliansregeringen
              genom sakminister Maria Larsson säger är att det inte blir klart
              under nästa mandatperiod heller. Det är ett allvarligt besked
              som jag gärna vill ha bekräftat av utskottets borgerliga alliansföreträdare.
              Väljer alliansregeringen att begrava frågan om ett mer tillgängligt
              samhälle i ytterligare fyra år om man vinner valet? Står ni bakom
              minister Maria Larssons besked i den frågan?
            </seg>
            <seg>
              Jag delar regeringens glädje över att staten jobbar med att göra
              landets järnvägsstationer tillgängliga och att 150 miljoner satsas.
              Men i övrigt verkar det riktigt magert. Till annat har det funnits
              pengar. Som en jämförelse kan nämnas att regeringens skattesänkningar
              lågt räknat har uppgått till 80 000 miljoner kronor. Jag väljer
              att lämna över bedömningen av den tydliga politiska prioriteringen
              som detta innebär till dem som upplever att vi fortfarande har
              stora behov att uppfylla innan vi har ett tillgängligt samhälle
              för alla.
            </seg>
            <seg>
              Herr talman! Hans Ytterbergs utredning om bristande tillgänglighet
              som diskrimineringsgrund var ett internt pm som sedermera blev
              en utredning som skulle ut på remiss, men det har gått långsamt.
              Beror det på senfärdighet i regeringen eller ren ovilja? Ja, man
              kan fråga sig det.
            </seg>
            <seg>
              Diskrimineringsutredningen var klar någon gång före maktskiftet
              i regeringen. Efter det tillsattes en ny utredning om otillgänglighet
              som diskrimineringsgrund. Då klev Hans Ytterberg in. Han var klar
              med sin utredning vid årsskiftet. Fortfarande väntar vi på besked
              och på ett tydligt öppnande av en remissrunda av Hans Ytterbergs
              utredning.
            </seg>
            <seg>
              Om man hade valt att vänta fyra månader i stället för sex hade
              riksdagen kunnat fatta beslut om Hans Ytterbergs utredning. Det
              man nu väljer att göra i kanske en av de viktigaste frågorna på
              tillgänglighetsområdet är att skicka den vidare i en ny utredning
              till Statskontoret för att utreda kostnadskonsekvenserna av förslagen.
              En normal hantering hade varit att skicka diskrimineringsutredningen
              som alla vi partier som var med i utredningen var överens om till
              Statskontoret för en beräkning av de ekonomiska konsekvenserna.
            </seg>
            <seg>
              Herr talman! Ett annat tillgänglighetsområde som i dag inte är
              strategiskt lagt att åtgärda men som jag vill ta upp är ekonomisk
              tillgänglighet. Kenneth Johansson, ordförande i socialutskottet,
              och jag satt med i LSS-utredningen, och i den var vi tydliga med
              en sak. Det var en detalj som var tvungen att hanteras skyndsamt
              av regeringen, och den handlade om kostnaden för dem som bor i
              LSS-boenden.
            </seg>
            <seg>
              Vi har i dag ett läge där människor är tvungna att gå till socialkontoret
              och kvittera ut försörjningsstöd för att ha råd att betala sin
              hyra i LSS-boendet. Om man ska uppnå någon form av tillgänglighet
              måste det finnas ekonomiska möjligheter att ta del av den tillgängligheten.
              Den biten är fortfarande olöst. Den är oerhört viktig för att
              de människor som är berättigade till LSS över huvud taget ska
              komma i åtnjutande av någon sorts tillgänglighet i vårt samhälle.
            </seg>
            <seg>
              Ett annat område är tillgängligheten till vård, herr talman.
              Jag besökte nyligen Rett Center i Östersund. Under denna mandatperiod
              har de som lider av Retts syndrom haft det jobbigt. Vi har en
              regering som valt att plocka bort en trygg finansiering av ett
              nationellt center. Det är nu upp till regeringens goda vilja.
              Tidigare låg finansieringen för centret fast i budgeten. Man fick
              7 miljoner kronor årligen. Den nuvarande regeringen har valt att
              plocka bort den; finansieringen ska testas årligen. De får gå
              till regeringen som sedan gör en bedömning.
            </seg>
            <seg>
              Denna signal sänder man till en grupp människor som är i extremt
              behov av ett nationellt kompetenscenter på hög nivå. Det är inte
              en signal om att vården i framtiden kommer att vara tillgänglig
              på den nivån, med placering i Östersund. Jag skulle vilja göra
              ett medskick till mina vänner i Alliansen, nämligen att Helsingforss
              läns landsting, som Alliansen styr, knappast skickar någon enda
              patient till det nationella centret i Östersund. Ta med er det
              och se till att det av Alliansen styrda landstinget i Helsingfors
              ger patienter med Retts syndrom möjlighet att komma till Östersund
              och ta del av den nationella insats som finns där.
            </seg>
            <seg>
              Herr talman! Jag vill så här i min sista utskottsdebatt, efter
              16 år, tacka alla, politiker och tjänstemän, som jag mött i mitt
              uppdrag som ledamot av riksdagen i debatter och i utskottsarbetet
              i övrigt. Ett vet jag, och det är att jag kommer att sakna er
              alla. Trots hårda ord i debatter, då man vill visa på politiska
              skillnader, finns det en värme som jag kommer att sakna. 16 år
              är ganska lång tid, och många minnen bär jag med mig från kammardebatter,
              utskottsmöten och trevliga överläggningar både här hemma i Sverige
              och på resor runt om i världen.
            </seg>
            <seg>
              Det är svårt att plocka fram någonting speciellt, någon enstaka
              händelse eller person, och därför får det bli ett kollektivt tack
              från mig till er alla för dessa härliga år av debatter och varma
              personliga möten. Tack ska ni ha!
            </seg>
          </u>
          <note type="speaker">
            Anf. 59 MARIANNE KIERKEMANN (m):
          </note>
          <u who="marianne_kierkemann_a7ae62" xml:id="i-d0b6187bc96ff1ff">
            <seg>
              Herr talman! Som jag förstod det var dagens debatt inte riktigt
              avsedd att bli en regelrätt debatt eftersom det inte finns några
              motioner eller reservationer med anledning av skrivelsen. Jag
              blev därför lite överrumplad. Jag hade tänkt att detta skulle
              vara ett sätt att beskriva vad som skett sedan regeringen år 2000
              fattade beslut om den nationella handlingsplanen för handikappolitiken
              och vad regeringen har för strategi framåt.
            </seg>
            <seg>
              Ett övergripande resultat av arbetet med handlingsplanen är att
              det i dag finns en grund för handikappolitiken som etablerats
              under genomförandet. Handikappolitiken är tvärsektoriell, vilket
              innebär att det är många myndigheter som har ansvar för den. Varje
              samhällssektor ska utformas så att alla medborgare kan delta,
              det är utgångspunkten, och bli alltmer integrerade i samhället.
              Vissa förbättringar har skett, men mycket mer behöver göras, och
              det går alldeles för långsamt.
            </seg>
            <seg>
              För att alla ska kunna delta är, som jag ser det, vissa delar
              viktigare än andra. Det är viktigt att utbildningspolitiken utformas
              så att varje barn, elev och vuxenstuderande ges förutsättningar
              att utveckla sina kunskaper så långt det är möjligt, att den fysiska
              tillgängligheten förbättras så att även personer med funktionsnedsättning
              ges förutsättningar att kunna leva självständigt och göra egna
              val, att transportsystemet utformas så att det blir användbart
              för personer med funktionsnedsättning, att arbetsmarknadens parter
              söker nya, innovativa vägar för att undanröja hinder för delaktighet
              i arbetslivet, och, slutligen, att de individuella stöden i större
              utsträckning utformas med respekt för individen och efter individens
              önskemål, med större valfrihet, samt att man noggrant uppmärksammar
              att tillgången till de sociala stöden blir jämlik mellan kvinnor
              och män.
            </seg>
            <seg>
              För att strukturerat och effektivt genomföra handikappolitiken
              har regeringen för avsikt att utforma en strategi i nära samverkan
              med de aktörer som ska bidra till arbetet. Strategin ska sträcka
              sig fem år i tiden. Denna strategi ska bestå av uppföljningsbara
              delmål, en plan för uppföljning, vilket är nödvändigt för att
              veta vad som händer under tiden och kunna se att arbetet framskrider
              som det ska, samt satsningar som omfattar de uppsatta målen. På
              det sättet hoppas vi framgångsrikt kunna uppnå det övergripande
              målet att samhället ska utformas så att alla medborgare har möjlighet
              till delaktighet och inflytande.
            </seg>
          </u>
          <note type="speaker">
            Anf. 60 GUNNEL WALLIN (c):
          </note>
          <u who="gunnel_wallin_e539c0" xml:id="i-d7a3cc354a0de805">
            <seg>
              Herr talman! Jag börjar med att yrka bifall till utskottets förslag
              att skrivelsen läggs till handlingarna.
            </seg>
            <seg>
              Det här är den tredje och sista uppföljningen av den nationella
              planen. Vi fick tidigare höra att den startade 2000 och har hållit
              på tills nu. I utskottet har vi välkomnat det strategiarbete som
              inletts med syfte att uppnå de fastställda handikappolitiska målen.
              Det visar att man lagt en god grund för handikappolitiken och
              att tillgängligheten för personer med funktionsnedsättning förbättrats
              inom flertalet sektorer.
            </seg>
            <seg>
              Jag kan inte låta bli att ställa en fråga till den tidigare talaren
              Lars U Granberg. Vad hände egentligen mellan 2000 och 2005? Hände
              det något? Jag är medveten om att mycket arbete återstår innan
              personer med funktionsnedsättning kan delta i samhällsarbetet
              på lika villkor, men jag tycker att det trots allt har hänt väldigt
              mycket.
            </seg>
            <seg>
              Jag deltog, herr talman, i tillgänglighetsmarschen i Helsingborg
              den 29 maj. När vi tågade genom staden fanns ingen från oppositionen
              med, inte vad jag såg i alla fall. Det är jätteviktigt att vi
              är med och blir uppmärksammade på hur det ser ut. Vi tågade fram
              på ojämna trottoarer med många hinder. Jag tycker att kommunerna
              borde skärpa sig. Det finns planer för hur man ska agera. Det
              finns mycket enkla åtgärder som man kan vidta för att rätta till
              bristerna.
            </seg>
            <seg>
              När man tittade på ingångarna till butikerna såg man att det
              på den ena sidan av gatan fanns ett par trappsteg för att komma
              in i affärerna. På den andra sidan var det plant; där kunde man
              rulla in med rullstol och använda andra hjälpmedel. Det finns
              alltså mycket att göra.
            </seg>
            <seg>
              Centerpartiet tycker att diskrimineringsförbudet mot bristande
              tillgänglighet ska gälla för alla de samhällsområden som det gäller
              för i dag. Det är under arbete. Det har tydligen hängt upp sig
              på vägen, men nu är det arbetet i alla fall på gång.
            </seg>
            <seg>
              De övergripande inriktningsmålen som presenterades i skrivelsen
              ska i nästa steg konkretiseras i operativa delmål som ska sammanställas
              i en strategi som ska vara klar och beslutas av regeringen 2011,
              så att vi får en samhällsgemenskap med mångfald som grund. Samhället
              ska utformas så att så många med funktionshinder som möjligt,
              i alla åldrar, blir fullt delaktiga i samhällslivet. Det ska vara
              jämlikhet mellan pojkar och flickor, kvinnor och män, med funktionshinder,
              och vi ska kunna identifiera och undanröja hinder, så att vi når
              detta och förebygga diskriminering. Det handlar om att ge alla
              funktionshindrade självständighet och självbestämmande och ge
              personer med funktionsnedsättning möjlighet att delta i den demokratiska
              processen.
            </seg>
            <seg>
              När vi nu står inför valet är det varje partis skyldighet att
              se till att uppmärksamma detta. Vi får inte glömma bort möjligheten
              att ta till oss språket, så att vi är tydliga på ett enkelt sätt.
              Detta är en demokratisk rättighet.
            </seg>
          </u>
          <note type="speaker">
            Anf. 61 LARS U GRANBERG (s) replik:
          </note>
          <u who="lars_u_granberg_5603e1" xml:id="i-313d53ddc15c0c1a">
            <seg>
              Herr talman! Gunnel Wallin talade om Marschen för tillgänglighet.
              Jag gick hemma i Norrbotten. Det hade varit lite jobbigt för mig
              att ta mig från Norrbotten ända ned dit där Gunnel Wallin gick.
              Men frågan till Gunnel Wallin är: Din partiordförande, var gick
              hon?
            </seg>
            <seg>
              De rödgröna partiordförandena var representerade i Marschen för
              tillgänglighet i Helsingfors, eller rättare sagt: De var alla
              tre med och gick, men om det var i Helsingfors vet jag inte. Alla
              tre partiledarna för De rödgröna var med och gick. Kenneth Johansson
              skakar på huvudet, men jag vet att det är så.
            </seg>
            <seg>
              Vad hände då mellan 2000 och 2006? Låt mig börja med att säga
              att hela handlingsplanen byggde på en ganska bred diskussion över
              blockgränserna. Vi var överens om handlingsplanen i socialutskottet.
              Mig veterligt har jag aldrig under min tid i utskottet efter att
              vi tappade regeringsmakten blivit tillfrågad av motståndarsidan
              om vi ska sätta oss ned och prata om hur vi ska ha det med tillgänglighetsfrågan
              och handikappolitiken långsiktigt.
            </seg>
            <seg>
              Ett signum för Socialdemokraternas regeringstid var att man sökte
              breda politiska överenskommelser om viktiga områden viktiga områden
              för människor som är i behov av samhällets stöd. Det upphörde
              2006. Då stängdes den dörren. Inte ens en inbjudan till diskussion
              har det kommit från den nya regeringen. Det som hände var att
              kommunerna jobbade med frågan, och vi vet att de var förskräckta,
              för om vi hade vunnit valet 2006 hade vi på gång att införa sanktioner
              för att skynda på arbetet.
            </seg>
            <seg>
              En sista fråga till Gunnel Wallin: Det är väl statsrådet Maria
              Larssons syn att det är först 2015 som vi ska diskutera nya mål
              för tillgänglighet?
            </seg>
          </u>
          <note type="speaker">
            Anf. 62 GUNNEL WALLIN (c) replik:
          </note>
          <u who="gunnel_wallin_e539c0" xml:id="i-f667f27b9097a4eb">
            <seg>
              Herr talman! När det gäller tillgänglighetsmarschen är det viktigt
              att så många som möjligt deltar, ser och delar hela gruppen funktionshindrades
              möjligheter att påverka och att man lyssnar.
            </seg>
            <seg>
              Lars U Granberg säger att ni inte har fått vara med och prata.
              Det finns ju alla möjligheter att vara med och prata här i kammaren.
              Man kan ställa frågor, interpellationer och så vidare. Då kan
              man lyfta fram vad man vill, och så kanske det blir napp. Det
              beror på hur man gör det. Man får vara lite ödmjuk.
            </seg>
            <seg>
              Sedan frågade han om jag delar Maria Larssons ståndpunkt. Jag
              sade att det hela skulle presenteras 2011. Det står i skrivelsen,
              och det tycker jag är en rimlig tidpunkt.
            </seg>
            <seg>
              Boverket har arbetat fram strategier för hur kommunerna och landstingen
              ska arbeta med detta. Det är egentligen mycket enkla åtgärder.
              Jag sade också att jag tycker att de får skärpa sig och arbeta
              så att vi når resultatet. Det här är inte en mans arbete, utan
              det är alla organisationer och myndigheter på alla nivåer som
              måste hjälpas åt för att få ett samhälle som är lika för alla
              grupper.
            </seg>
          </u>
          <note type="speaker">
            Anf. 63 LARS U GRANBERG (s) replik:
          </note>
          <u who="lars_u_granberg_5603e1" xml:id="i-14a34ed39a5de82c">
            <seg>
              Herr talman! Jag återkommer till frågan vad som hände mellan
              2000 och 2006. Redan då fanns det något på Boverket som hette
              Bygg ikapp handikapp. Det var en plan för hur man skulle bygga
              bort otillgänglighet i boendemiljön med mera. Planer och strategier
              har alltså funnits.
            </seg>
            <seg>
              Låt mig haka upp mig på en detalj. Gunnel Wallin talade om att
              prata. För allianssidan är väl att bjuda in till breda överläggningar
              synonymt med att prata. När vi antog den handikapplan som vi nu
              pratar om, år 2000, var Kenneth Johansson, som sitter här, med
              på presskonferenser och fick ganska bra med utrymme när vi var
              överens. Jag tror inte att han möttes av någon partiföreträdare
              som sade att han skulle få vara med och prata och som sedan bortsåg
              från vad Kenneth Johansson sade.
            </seg>
            <seg>
              Gunnel Wallins inställning understryker bara inställningen i
              alliansregeringen till att bjuda in till breda överläggningar
              för att säkerställa att människor som är i behov av att samhället
              finns på deras sida också kan lita på att det finns ett sådant
              samhälle. Då krävs det breda politiska överläggningar.
            </seg>
            <seg>
              År 2011 ska det läggas fram, säger Gunnel Wallin. Men Maria Larsson
              har ju sagt att hon 2011 ska komma med en strategi för att klara
              av det som inte är gjort redan nu. Det som i dag inte är gjort
              ska bli gjort så uttrycker Maria Larsson det. År 2011 ska vi inte
              diskutera nya steg, säger hon. Då ska vi diskutera det som inte
              är gjort. År 2015 ska vi diskutera en ny strategi, och det är
              först då som vi får möjlighet att diskutera nya steg i tillgänglighetsfrågan.
              Frågan är: Ställer Centerpartiet upp på en sådan tidsplan?
            </seg>
          </u>
          <note type="speaker">
            Anf. 64 GUNNEL WALLIN (c) replik:
          </note>
          <u who="gunnel_wallin_e539c0" xml:id="i-c6e130b2622ff71d">
            <seg>
              Herr talman! Nu har jag inte följt alla debatter här i riksdagen,
              men jag var inne våren 2009, och då hade vi en uppföljning. Då
              var jag imponerad över hur mycket som var gjort, men vi behöver
              arbeta raskare. Men så är det när det är många samverkanspartner.
              Även om man stiftar lagar och försöker kan det vara knepigt att
              få alla att gå åt samma håll.
            </seg>
            <seg>
              Jag kan ta ett exempel. Vi var inbjudna att följa med synskadade
              med ledarhundar. De ville gå på restaurang. Man har stiftat lag
              om att de har rätt att ta in sin ledarhund på restauranger, livsmedelsaffärer
              och fik, men de blev hindrade trots att det finns lagar.
            </seg>
            <seg>
              Detta handlar om mycket. Det handlar om attityder. Det har man
              också jobbat med, men det är svårt att få hela samhället att vända.
              Det finns alltså mycket att göra.
            </seg>
            <seg>
              Jag vill också passa på att ta upp något annat som Lars U Granberg
              tog upp i debatten, nämligen kostnader för LSS-boende. Där kan
              jag hålla med dig. Det ska inte vara dyrare att bo för att man
              är funktionshindrad. Det arbetas på att rätta till det, och det
              kommer förslag.
            </seg>
            <seg>
              Detta är i alla fall några steg på väg. Vi hoppas alla att vi
              når de här målen. Om det sedan blir 2011 eller lite senare beror
              på omständigheterna, hur yttervärlden ser ut och så vidare. Det
              är mycket som inverkar. Det kan vi ju se när vi tittar tillbaka
              ett år.
            </seg>
          </u>
          <note type="speaker">
            Anf. 65 MARIA LUNDQVIST-BRÖMSTER (fp):
          </note>
          <u xml:id="i-997328239590a1dc" who="maria_lundqvist-bromster_7ce6ca">
            <seg>
              Herr talman! När alliansregeringen tillträdde 2006 hade det inte
              hänt så mycket vad beträffar handlingsplanen, trots att sex år
              hade gått. Alliansregeringen vidtog en rad åtgärder för att intensifiera
              arbetet, bland annat i form av ett handslag med SKL, uppdrag till
              Boverket och till Handisam. Riktade medel skickades också med.
            </seg>
            <seg>
              I den här skrivelsen konstateras det att tillgängligheten för
              personer med funktionsnedsättning förbättrats men att arbete återstår
              innan personer med funktionsnedsättning kan vara delaktiga på
              jämlika villkor.
            </seg>
            <seg>
              Visst tar det tid! Trots att vi redan i slutet av 60-talet skrev
              om tillgänglighet till byggnader i plan- och bygglagen byggs det
              fel, vare sig det handlar om nybyggnationer eller ombyggnationer.
              Regeringen har därför bestämt att man ska göra ett förtydligande
              när det gäller enkelt avhjälpta hinder. Det ska liksom förstärkas
              i den nya plan- och bygglagen. Det är ett steg i rätt riktning
              för att vi ska få ett uppfyllande av den här lagen.
            </seg>
            <seg>
              År 1979 beslutades det att kollektivtrafiken skulle vara tillgänglig.
              Men hur det ser ut?
            </seg>
            <seg>
              Herr talman! Vi har också under den här perioden ratificerat
              FN:s konvention om mänskliga rättigheter för personer med funktionsnedsättning,
              vilket förpliktar. Det är därför glädjande att regeringen lyfter
              detta och avser att ytterligare förstärka det här perspektivet
              i det fortsatta arbetet. Det känns mycket lovande.
            </seg>
            <seg>
              Regeringen kommer att utforma en strategi som, vilket ni har
              sagt här, sträcker sig fem år framåt i tiden. Men de här målen
              ska vara uppföljningsbara. De ska faktiskt redovisas i budget
              varje år.
            </seg>
            <seg>
              Herr talman! Jag kan också emellanåt känna en viss frustration
              över den tröghet som finns i samhället kring de här frågorna.
              Var finns funktionshindersperspektivet i samhället? Var finns
              det i de politiska besluten? Det undrar jag oavsett om vi pratar
              om riksdag, landsting eller kommun. Det spelar ingen roll vad
              vi pratar om för politisk färg i kommuner och landsting.
            </seg>
            <seg>
              Men, herr talman, när jag ser regeringens inriktningsmål inom
              vissa prioriterade områden, som skola, fysisk tillgänglighet,
              socialpolitiken, folkhälsan och arbetsmarknadspolitiken, för att
              bara nämna några, känner jag mig riktigt tillfreds.
            </seg>
            <seg>
              Herr talman! Jag ser fram emot att fortsätta arbetet tillsammans
              med alliansregeringen, vilket innebär ett fastställande av den
              här strategin under 2011. Tillgänglighetsarbetet kommer förhoppningsvis
              att ytterligare intensifieras med en diskrimineringslag som tydligt
              fastslår att bristande tillgänglighet är diskriminering. Människor
              med funktionsnedsättningar ska inte tvingas till särlösningar,
              till sidoingångar eller bakvägar. Det måste bli ett slut på detta.
            </seg>
          </u>
          <note type="speaker">
            Anf. 66 LARS-AXEL NORDELL (kd):
          </note>
          <u who="lars-axel_nordell_84076c" xml:id="i-e19bc0b9444b2672">
            <seg>
              Herr talman! Den kristdemokratiska politiken är förankrad i en
              människosyn som utgår från människans lika och okränkbara värde
              och som samtidigt erkänner att alla människor är olika. Utifrån
              sina egna villkor ska alla ha rätt till delaktighet och gemenskap
              i samhället.
            </seg>
            <seg>
              Vi menar att graden av funktionsnedsättning är en följd av samhällets
              oförmåga att gå människor med funktionsnedsättning till mötes.
            </seg>
            <seg>
              Tillgänglighet får aldrig betraktas som ett särintresse utan
              ska ses som ett allmänintresse. Vi vill se generella åtgärder
              före särlösningar. Det kan behövas särlösningar ibland, men de
              generella åtgärderna måste gå före. Att vi har färdtjänst får
              aldrig bli ett alibi för att man inte ökar tillgängligheten på
              våra tåg och bussar. Det är viktigt.
            </seg>
            <seg>
              I regeringens skrivelse 166 beskrivs arbetet med att genomföra
              den nationella handlingsplanen för handikappolitiken och grunden
              för en strategi framåt.
            </seg>
            <seg>
              Syftet är att skapa en samhällsgemenskap med mångfald som grund
              där personer med funktionsnedsättning blir fullt delaktiga i samhällslivet.
              Den femåriga strategin bygger på nedbrytbara delmål och en tydlig
              uppföljningsstruktur och en årlig totalredovisning. Så är det
              tänkt.
            </seg>
            <seg>
              Herr talman! När jag 1970 skulle ta mitt körkort uppe i Sveg
              fick jag lära mig att man skulle titta lika mycket i backspegeln
              som man tittade framåt. Nu vill jag titta lite grann i backspegeln
              för att se vad som har hänt.
            </seg>
            <seg>
              En titt i backspegeln visar faktiskt att det inte hände särskilt
              mycket konkret de första åren av den här planen. Det gick ganska
              sakta i början. Trots att regeringen tillsammans med SKL lyckades
              öka tempot i slutspurten kan vi i dag konstatera att vi inte når
              målet detta år, hur fina planer vi än hade.
            </seg>
            <seg>
              En undersökning från 2008 visar att nio av tio kommuner hade
              åtgärdat mindre än hälften av uppenbara hinder. Och många myndigheter,
              som borde gå före, har halkat efter i det här arbetet.
            </seg>
            <seg>
              I Örebro län, som är min egen valkrets, är det fem kommuner som
              svarat i en undersökning. Enligt SKL kommer dessa kommuner inte
              att nå målet detta år. I Örebro och Karlskoga, de två stora kommunerna
              i mitt län, kommer högst 75 procent av de enkelt avhjälpta hindren
              att vara åtgärdade. Men det är ändå 75 procent. Det är viktigt
              att se att det går framåt, även om det går för sakta.
            </seg>
            <seg>
              En bra metod som används i allt fler sammanhang är öppna jämförelser.
              Det kan gälla alltifrån att jämföra operationsköer till att presentera
              resultatet av livsmedelsinspektioner i restauranger. De här öppna
              jämförelserna bör också användas och de används i dag när det
              gäller tillgänglighetsarbetet. Och för att kunna få bra jämförelser
              krävs det att man tar fram bra och lämpliga index för att öka
              tillgängligheten.
            </seg>
            <seg>
              I går talade jag med en god vän i Örebro som heter Folke. Han
              arbetade under många år som biträdande chefskurator på dåvarande
              Regionsjukhuset i Örebro, nuvarande Universitetssjukhuset. Han
              berättade att han, när han som blind på 60-talet valde att utbilda
              sig till kurator, blev avrådd av länsarbetsnämnden att gå in i
              en sådan utbildning. Ja, man till och med uppmanade honom att
              avbryta utbildningen på grund av att man hade svårigheter att
              tillgodose hans behov som funktionsnedsatt. Det här var på 60-talet.
            </seg>
            <seg>
              Han var envis och engagerade både släkt och vänner som under
              sommarmånaderna läste in kurslitteraturen på band. När hösten
              kom visade det sig att man hade bytt ut flera av böckerna. Där
              stod han och hade alltså stora svårigheter att få det här att
              fungera.
            </seg>
            <seg>
              Sedan millennieskiftet har antalet studenter med funktionsnedsättning
              ökat kraftigt inom svensk högre utbildning. Det är en oerhört
              glädjande utveckling. En viktig anledning är att ökade resurser
              avsatts för att tillgodose de behov som finns för att personer
              med funktionsnedsättning ska kunna påbörja och klara av en högre
              utbildning.
            </seg>
          </u>
          <note>
            Herr talman! Med dessa ord yrkar jag bifall till förslaget i
            utskottets betänkande.
          </note>
          <note type="speaker">
            Anf. 67 ELINA LINNA (v):
          </note>
          <u who="elina_linna_aed53b" xml:id="i-27ab83f081565781">
            <seg>
              Herr talman! Ingen är perfekt, stod det i det flygblad som HSO,
              Handikappförbundens samarbetsorgan, delade ut på Mynttorget tidigare
              på dagen. Jag har inte hunnit läsa själva texten, utan jag tog
              bara bladet och såg att det stod: Ingen är perfekt.
            </seg>
            <seg>
              Jag undrar om texten var riktad till oss som debatterar här.
              Det tror jag faktiskt. Jag erkänner väldigt gärna att jag inte
              är perfekt, och jag hoppas att ni andra också gör det.
            </seg>
            <seg>
              Det händer nämligen alldeles för lite när det gäller att göra
              samhället tillgängligt för alla. Det erkänner till och med regeringen
              själv i uppföljningen av handlingsplanen för handikappolitiken.
              Men åtgärder för detta har under hela den borgerliga regeringsperioden
              varit väldigt sparsmakade, och nya åtgärder skjuts på framtiden.
            </seg>
            <seg>
              Hur är det med tillgängligheten? Organisationen Humanas tillgänglighetsbarometer
              som publicerades i maj visar att kommunerna ofta är dåliga på
              att prioritera tillgänglighetsfrågorna. Vänsterpartiet vill synliggöra
              tillgänglighetsarbetet genom att kräva att kommunerna ska göra
              årliga redovisningar till länsstyrelserna om hur långt man kommit
              i tillgänglighetsarbetet och vad man avser att göra för att åtgärda
              problemen under kommande år. Man måste också bli mycket bättre
              på att göra rätt från början. Tillgänglighetsarbete kostar när
              man från början har byggt fel.
            </seg>
            <seg>
              Samtidigt som kraven på kommunerna ökar måste dock även de ekonomiska
              förutsättningarna i kommunerna förbättras. En nyckelfråga är då
              att statsbidragen till kommunerna måste höjas, och där har vi
              rödgröna ett förslag om stora satsningar till kommunerna.
            </seg>
            <seg>
              Handisam visar i sin genomgång att även myndigheter är dåliga
              på tillgänglighet. Av de 271 myndigheter man tittat på har en
              tredjedel inte ens uppfyllt det lagstadgade kravet på att ha en
              handlingsplan.
            </seg>
            <seg>
              Vänsterpartiet håller med handikapprörelsen om att bristande
              tillgänglighet bör anses som grund för diskriminering. Det är
              inget tvivel om att en sådan lagstiftning behövs och att det brådskar.
            </seg>
            <seg>
              Herr talman! Den statliga utredningen som kallades Diskrimineringskommittén
              föreslog att underlåtenhet att vidta skäliga åtgärder för tillgänglighet
              ska definieras som diskriminering. Regeringen valde att inte lägga
              fram kommitténs förslag i den proposition som följde på kommitténs
              arbete. I stället tillsatte Nyamko Sabuni en ensamutredare som
              tittade mer på hur förslaget skulle utformas. Utredningen blev
              klar i februari, men den hemlighölls under flera månader av regeringen,
              vilket orsakade upprördhet i handikapprörelsen. Vänsterpartiet
              har vid flera tillfällen tagit upp frågan men fått intetsägande
              svar.
            </seg>
            <seg>
              I slutet av maj skickade regeringen ut ett pressmeddelande om
              att utredningen nu är färdig och ska skickas ut på remiss. Parallellt
              med detta ska man dock ytterligare utreda kostnadskonsekvenserna
              av förslaget. Förslaget kommer alltså att fortsätta dras i långbänk.
            </seg>
            <seg>
              När det gäller kostnader för förslagen menar utredaren att hans
              förslag inte kommer att medföra några större kostnadsökningar.
              Krav på tillgänglighet finns redan i annan lagstiftning, även
              om den inte efterlevs. Därmed är det den tidigare lagstiftningen
              och inte Hans Ytterbergs förslag som kan kosta pengar.
            </seg>
            <seg>
              Utredningen ser vid en första bedömning mycket bra ut och är
              gediget gjord. Det är bara synd att regeringen inte har ansträngt
              sig mer i sitt arbete för ett samhälle tillgängligt för alla.
              Vi måste alla fortsätta det arbetet så att vi får ett samhälle
              tillgängligt för alla.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Olovlig tobaksförsäljning
          </note>
          <note>
            Föredrogs
          </note>
          <note type="speaker">
            Anf. 68 LENNART AXELSSON (s):
          </note>
          <u who="lennart_axelsson_82f7c1" xml:id="i-293a200a54dd37e2">
            <seg>
              Herr talman! Jag brukar säga att förutom mina två barn så är
              att sluta röka det bästa jag har gjort här i livet. Jag vågar
              också påstå att det inte finns någon rökare som inte någon gång
              har försökt sluta tyvärr oftast utan att lyckas. För mig tog det
              30 år och otaliga försök innan jag var där.
            </seg>
            <seg>
              På frågan om det finns något särskilt beslut som jag känner mig
              extra stolt över att ha varit med om att ha fattat under mina
              år här i riksdagen svarar jag att rökförbudet på restaurangerna
              är en klar aspirant till i alla fall tio-i-topp-listan. Det finns
              inte något annat enskilt beslut som så markant har hjälpt så många
              till en bättre hälsa, inte minst alla restauranganställda men
              naturligtvis också alla restaurangbesökare.
            </seg>
            <seg>
              När det beslutet fattades reserverade sig Moderaterna, och deras
              motiv till att inte vilja ha ett förbud var att man ansåg att
              det skulle ske på frivillighetens grund. Dessutom avstod ett antal
              folkpartister från att över huvud taget rösta.
            </seg>
            <seg>
              Min stilla undran är om Moderaterna fortfarande står fast vid
              att det borde ha skett på frivillig grund och om de i så fall
              tror att det skulle ha gett samma goda resultat som nu.
            </seg>
            <seg>
              Herr talman! Det övergripande målet för den svenska tobakspolitiken
              är att minska tobaksbruket. De nuvarande nationella etappmålen
              för tobaksområdet togs fram 2003 av den dåvarande socialdemokratiska
              regeringen. Ett av dessa mål är att man till 2014 ska åstadkomma
              en halvering av antalet ungdomar under 18 år som börjar röka eller
              snusa. Ett annat mål är att ingen ofrivilligt ska utsättas för
              rök i sin omgivning.
            </seg>
            <seg>
              Frågan vi måste ställa oss är om vi tror oss kunna uppnå dessa
              etappmål med hjälp av de förslag som finns i det här betänkandet.
              Vi socialdemokrater menar att även om förslaget går i rätt riktning
              är det inte alls så långtgående som det borde vara. Det verkar
              vara lite av samma borgerliga tassande som när rökförbudet på
              restaurangerna infördes.
            </seg>
            <seg>
              Beträffande de förslag som regeringen lagt fram i propositionen
              är vi alltså positiva till inriktningen att reglerna för försäljning
              skärps. Möjligheten till säljförbud vid olovlig tobaksförsäljning
              ökar riskerna för den som bryter mot tobakslagen och säljer till
              minderåriga, och det tycker vi är bra.
            </seg>
            <seg>
              Det är också ett steg i rätt riktning att anmälningskravet förtydligas
              och måste ske före det att försäljning startar. Vi menar dock
              att vi borde ha gått ännu längre och infört ett tillståndssystem
              med krav på licens, en licens som skulle kunna dras in vid missbruk.
            </seg>
            <seg>
              Redan dagens lagstiftning förbjuder försäljning av tobaksvaror
              till den som är under 18 år, men ett stort antal ungdomar lyckas
              trots detta fortfarande köpa. Tobaksutredningen genomförde en
              undersökning där ungdomar tillfrågades om hur de hade fått tag
              i tobak under de senaste 30 dagarna. Bland dem som rökte dagligen
              eller nästan dagligen uppgav en stor andel att de hade köpt cigaretterna
              själva i kiosk eller i tobaksaffär.
            </seg>
            <seg>
              Herr talman! Trots förbudet börjar 30 000 ungdomar att röka eller
              snusa varje år. Tobaksvanor grundläggs ofta i unga år och att
              förhindra att barn och ungdomar hamnar i tobaksberoende är ett
              av tobakslagens allra viktigaste syften.
            </seg>
            <seg>
              Regeringens förslag i denna proposition bygger av naturliga skäl
              på vad utredningen om tobaksförsäljning till unga kom fram till.
              Problemet är att utredningen hade en väldigt begränsad uppgift
              och skulle koncentrera sig på just frågan om åldersgränsens efterlevnad.
              För att förslagen ska få någon effekt på tobaksbruket bland unga
              människor måste de kompletteras med andra insatser.
            </seg>
            <seg>
              Information om rökningens skadeverkningar, priset på tobak och
              åtgärder för att minska marknadsföringen på säljställen och i
              medierna är vid sidan av försäljningsbegränsningar av stor betydelse
              för antalet nya rökare och snusare.
            </seg>
            <seg>
              Varje år börjar alltså många ungdomar att röka, och fortfarande
              är rökare överrepresenterade i befolkningsgrupper med låg utbildning
              och låga inkomster. Samhällets engagemang på tobaksområdet får
              inte mattas av eller nedprioriteras. Vi socialdemokrater har bland
              annat pekat på att det förebyggande arbetet i skolorna ofta inte
              är tillräckligt bra, speciellt inte inom skolhälsovården.
            </seg>
            <seg>
              Hälso- och sjukvården har också en viktig roll. Samtliga vårdcentraler
              i sjukvården behöver kunna erbjuda lättillgänglig och effektiv
              rökavvänjning.
            </seg>
            <seg>
              Herr talman! En åtgärd som varit framgångsrik internationellt
              är information i bildform på cigarrettpaketen som varnar för tobaksrökningens
              hälsokonsekvenser. I Europa har Storbritannien, Belgien, Rumänien,
              Schweiz och Finland infört det.
            </seg>
            <seg>
              Vi socialdemokrater menar att Sverige bör pröva om detta är en
              bra väg att gå även för oss när det gäller upplysning om tobakens
              skadeverkningar.
            </seg>
            <seg>
              Herr talman! Exponering i butiker är en av tobaksindustrins viktigaste
              möjligheter att göra reklam för tobaksvaror. Ju mer reklam desto
              mer försäljning! Ungdomar lockas på det viset att börja röka och
              snusa, och de som vill bli kvitt sitt beroende blir frestade att
              fortsätta köpa.
            </seg>
            <seg>
              Mot den bakgrunden har en annan åtgärd också visat sig ha bra
              effekt. Den brukar gå under beteckningen dold försäljning. Det
              betyder ingen eller mycket begränsad öppen exponering. Kunden
              får alltså fråga expediten efter varan.
            </seg>
            <seg>
              Det här har föreslagits av flera remissinstanser och bör också
              övervägas här hos oss. Det har redan införts i flera länder, som
              till exempel Island, Kanada, Thailand, Irland och Norge. Där har
              man sett en väldigt bra och positiv utveckling när det gäller
              just exponering mot barn och ungdomar så att de inte ska vilja
              börja röka.
            </seg>
            <seg>
              Regeringens proposition borde mot denna bakgrund ha innehållit
              överväganden och förslag på flera områden än vad som nu är fallet.
              Vi socialdemokrater efterlyser ett sammanhållet grepp kring tobak
              och ungdomar, och regeringen bör återkomma med ett samlat förslag
              i denna fråga.
            </seg>
            <seg>
              Herr talman! Låt oss alla vuxna göra allt vi kan för att se till
              att inte våra ungdomar lockas in i ett tobaksberoende med en livslång
              påverkan både på hälsan och på ekonomin. Som politiker måste vi
              våga fatta de beslut som krävs för att hjälpa våra ungdomar i
              deras kamp.
            </seg>
          </u>
          <note>
            Jag yrkar bifall till reservationerna 1 och 6.
          </note>
          <note type="speaker">
            Anf. 69 ELINA LINNA (v):
          </note>
          <u who="elina_linna_aed53b" xml:id="i-7efd733b39550759" next="cont">
            <seg>
              Herr talman! Trots den positiva utvecklingen som vi har haft
              i Sverige de senaste decennierna är tobaksbruket fortfarande vårt
              största enskilda folkhälsoproblem. Jag tror att det är med folkhälsan
              ungefär som det är med demokratin, den är inte beständig utan
              måste erövras på nytt gång på gång. Den positiva utvecklingen
              kan vändas till något negativt om vi inte anstränger oss tillräckligt
              i folkhälsoarbetet och speciellt sätter stopp för användningen
              av tobak.
            </seg>
            <seg>
              Regeringens förändringar i tobakslagen, att skärpa reglerna för
              försäljningen av tobak, är bra men otillräckliga. Vänsterpartiet
              anser att förslaget måste utvidgas för att få den effekt som önskas,
              nämligen minskad tobaksanvändning. Med ratificeringen av tobakskonventionen
              2005 åtog sig Sverige att följa de förpliktelser som konventionen
              innebär, främst att utveckla, genomföra, regelbundet uppdatera
              och se över fullständiga multisektoriella strategier, planer och
              program för tobakskontroll. Vi har alltså krav på oss att förstärka
              åtgärder för minskat tobaksbruk. Enligt min mening saknas sådana
              åtgärder i förslaget.
            </seg>
            <seg>
              Herr talman! Först vill jag säga några ord om ett licens- eller
              tillståndssystem. Redan för tio år sedan presenterade Nationella
              folkhälsokommittén ett sådant förslag. Flera andra europeiska
              länder har också infört ett sådant system. I vårt östra grannland
              Finland har man nyligen infört en tillståndsplikt för tobaksförsäljningen.
              När man nu skärper lagen borde regeringen också ha berett frågan
              om tillstånd eller licens. Erfarenheterna från andra länder vittnar
              om att det finns många fördelar med ett sådant system. Vänsterpartiet
              menar tillsammans med Socialdemokraterna och Miljöpartiet att
              det är hög tid att införa ett tillståndssystem.
            </seg>
          </u>
          <note>
            Herr talman! Jag passar på att yrka bifall till reservation nr
            6.
          </note>
          <u who="elina_linna_aed53b" prev="cont">
            <seg>
              En annan åtgärd, som införts i många länder, är så kallad dold
              försäljning. I de flesta av våra nordiska grannländer har man
              förbjudit synlig tobak på säljställen. Återigen finns det gott
              om undersökningar som visar på att väl synliga tobaksvaror frestar
              både barn och vuxna att röka och fastna i ett tobaksbruk. Självklart
              är det svårare att sluta röka också då synliga tobakspaket i affärerna
              påminner om beroendet.
            </seg>
            <seg>
              Herr talman! När vi talar om tobak är det självklart för Vänsterpartiet
              att folkhälsoaspekterna är överordnade alla andra aspekter. Därför
              delar vi inte heller regeringens uppfattning att man ska låta
              bli att införa en bestämmelse i lagen om att näringsidkare inte
              får uppdra åt någon som är under 18 år att ensam ansvara för försäljning
              av tobaksvaror. Regeringen menar att en åldersgräns för försäljningen
              kan förorsaka småföretagare problem och försvåra för personer
              under 18 år att få en anställning inom vissa delar av handeln.
              Men är det folkhälsoaspekterna eller näringslivsaspekterna som
              väger tyngst? Vänsterpartiet delar utredningens uppfattning att
              det bör införas en åldersgräns på 18 år för den som säljer tobak.
              För oss väger folkhälsoaspekterna tyngst.
            </seg>
            <seg>
              Herr talman! Riksdagen beslutade år 2003 om ett tobaksmål där
              delmålen för arbetet mot tobak är
            </seg>
            <seg>
              Herr talman! Tiden går fort, det är bara fyra år tills dessa
              mål ska vara uppnådda, nästa mandatperiod. Jag kommer inte att
              kandidera till riksdagen för nästa mandatperiod. Detta är mitt
              sista anförande, men jag lovar att följa er som eventuellt kommer
              att sitta här och också kanske fortsätter att jobba med folkhälsofrågor
              och andra frågor som intresserar mig, som intresserar er också
              och som vi har haft att hantera i socialutskottet. Räkna med att
              jag med stort intresse kommer att kolla vad ni gör.
            </seg>
            <seg>
              Jag ska också passa på att tacka för de åtta åren jag har fått
              möjligheten att debattera här. Det är den tredje debatten i dag
              som jag deltar i, och det är ju vanligt för socialutskottet. Vi
              slår ihop många debatter och då blir det också sena kvällar. Men
              det har varit roligt, och jag tackar er alla som jag har fått
              debattera mot.
            </seg>
            <seg>
              Herr talman! Till det här betänkandet har Miljöpartiet fem reservationer
              som vi naturligtvis står bakom, men för tids vinnande yrkar jag
              bifall till enbart reservation nr 6.
            </seg>
            <seg>
              I den aktuella propositionen föreslår regeringen vissa förändringar
              i tobakslagen som ska bidra till att bestämmelserna om åldersgräns
              efterlevs bättre och att tillsynen blir effektivare.
            </seg>
            <seg>
              Vi i Miljöpartiet tycker att det i huvudsak är ett bra förslag
              till skärpningar på tobaksförsäljningens område. Vi menar dock
              att regeringen inte alls går tillräckligt långt för att verkligen
              få till stånd den förändring som man säger sig vilja ha.
            </seg>
            <seg>
              Samhället har ett övergripande ansvar för att öka förutsättningarna
              för att människor inte ska börja röka. Samhället har också ett
              stort ansvar för att hjälpa rökare att sluta röka. Vi vet att
              olika former av rökavvänjning är en av de absolut effektivaste
              formerna av folkhälsoarbete. Men fortfarande saknar många landsting
              och många vårdcentraler möjlighet att erbjuda rökavvänjning.
            </seg>
            <seg>
              Skattenivån på tobak har också stor betydelse. I den gemensamma
              rödgröna vårbudgetmotionen föreslås av detta skäl en tydlig skattehöjning
              på tobak motsvarande 2 kronor per cigarettpaket och 2:40 per dosa
              snus.
            </seg>
            <seg>
              Det övergripande målet för den svenska tobakspolitiken är att
              minska tobaksbruket, och de nationella etappmålen för tobaksområdet
              anges vara vägledande för regeringens satsningar och förslag på
              tobaksområdet.
            </seg>
            <seg>
              De etappmål som har nämnts tidigare är en tobaksfri livsstart
              från 2014, en halvering till år 2014 av antalet ungdomar under
              18 år som börjar röka eller snusa, en halvering till år 2014 av
              andelen rökare bland de grupper som röker mest samt att ingen
              ofrivilligt ska utsättas för rök i sin omgivning. För att uppnå
              dessa etappmål menar Miljöpartiet att det behövs en betydligt
              mer offensiv folkhälsopolitik som också är samordnad på regional
              nivå.
            </seg>
            <seg>
              Sverige ratificerade 2005 ramkonventionen om tobakskontroll.
              För att nå de mål som är satta för 2014 behöver det tobaksförebyggande
              arbetet ta ytterligare steg. Ramkonventionen är ett instrument
              för offensivt arbete. Men trots att Sverige har åtagit sig att
              följa konventionens inriktning och mål finns det för närvarande
              ett antal områden där Sverige inte lever upp till tobakskonventionens
              riktlinjer. Det gäller till exempel tobaksindustrins möjlighet
              att göra reklam via förpackningar och försäljningsställen, exponering
              av tobaksvaror på försäljningsställen, skydd mot passiv rökning,
              varningsbilder på tobaksförpackningar och skydd från påverkan
              av kommersiella och andra krafter inom tobaksindustrin.
            </seg>
            <seg>
              Miljöpartiet menar att Sverige måste bli betydligt mer offensivt
              genom att ta fram en tydlig strategi för hur man ska nå de mål
              som är uppsatta för 2014 samt för att nå målen i ramkonventionen
              om tobakskontroll. Det behöver bli ett tydligt uppdrag, inte bara
              en ambition.
            </seg>
            <seg>
              Herr talman! I propositionen och betänkandet föreslås att försäljning
              av tobaksvaror till konsumenter ska anmälas till kommunen innan
              försäljning får påbörjas. Vi anser att detta inte är tillräckligt.
              I stället vill vi i Miljöpartiet, tillsammans med Socialdemokraterna
              och Vänsterpartiet, att det bör finnas ett tillstånds- eller licensförfarande
              som man kan ansöka om och under vissa förutsättningar få och som
              också kan dras in om man inte följer lagar och regelverk. Ett
              system med tillstånd eller licens är tydligt och konkret, och
              vi tror att det skulle bidra till att tobak i mindre utsträckning
              säljs till minderåriga och även bidra till allmänt minskad rökning.
            </seg>
            <seg>
              Vi anser därför att regeringen snarast bör återkomma till riksdagen
              med ett förslag till tillstånds- eller licensförfarande för tobaksförsäljning
              och försäljning av nikotinläkemedel.
            </seg>
            <seg>
              En annan åtgärd vi förordar när det gäller försäljning av tobaksprodukter
              är så kallad dold försäljning, som innebär att produkterna inte
              får exponeras på försäljningsstället. Dold försäljning innebär
              att kunden aktivt måste efterfråga tobaksprodukter från personalen.
              Vi vet att några av de större affärskedjorna är positivt inställda
              till en sådan lagstiftning, och vi anser att det är något som
              bör bidra till att minska nyrekryteringen av tobaksbrukare.
            </seg>
            <seg>
              Miljöpartiet menar därför att regeringen snarast bör återkomma
              till riksdagen med ett förslag till lagstiftning om dold försäljning.
            </seg>
            <seg>
              Herr talman! Varningstext på tobaksförpackningar kan lätt förbises
              för den som inte vill läsa den. Texten är dock till för att förmedla
              och påminna om produktens risker. Bildinformation däremot är mer
              direkt och bidrar till att uppnå syftet, ofta bättre än vad enbart
              text kan göra. I en alltmer globaliserad värld, där både konsumenter
              och varor rör sig tämligen fritt och produkter förpackas för stora
              språkområden, är det dessutom svårt att informera begripligt med
              texter på små förpackningar. Därför tycker vi i Miljöpartiet att
              vi bör, i likhet med många andra länder inom EU och övriga världen,
              snarast införa varningsbilder på tobaksförpackningar.
            </seg>
            <seg>
              Herr talman! Utredningen om olovlig tobaksförsäljning kom till
              slutsatsen att en åldersgräns på 18 år bör införas för försäljning
              av tobak. Den slutsatsen får även stöd i innehållet i WHO-konventionen,
              artikel 16, punkt 7. Regeringen väljer att införa en bestämmelse
              i tobakslagen som föreskriver att en näringsidkare ska ge personal
              som anlitas för att sälja tobaksvaror till konsumenter den information
              och det stöd som behövs för att följa tobakslagens bestämmelser
              samt anslutande föreskrifter. Regeringen menar att den åldersgräns
              för försäljning som föreslås i utredningen kan förorsaka problem
              för småföretagare och försvåra för personer under 18 år att få
              anställning inom vissa delar av handeln. Regeringen säger att
              man kommer att följa utvecklingen och om det visar sig nödvändigt
              återkomma i frågan.
            </seg>
            <seg>
              Miljöpartiet värnar också om småföretagares situation och ungas
              möjligheter att få jobb. Samtidigt är det en mycket svår uppgift
              för en yngre person under 18 år att stå upp för krav på legitimation
              eller att neka någon i samma ålder eller äldre som framhärdar
              i att få köpa cigaretter. Dessa svårigheter är belagda i olika
              undersökningar, som också utredningen pekar på. Så länge det finns
              en annan vuxen i närheten som har huvudansvar är det inte något
              stort problem, men vi menar, liksom utredningen, att en näringsidkare
              inte ska få uppdra åt någon som inte har fyllt 18 år att ensam
              ansvara för försäljning av tobaksvaror till konsumenter.
            </seg>
          </u>
          <note>
            Anf. 70 THOMAS NIHLÉN (mp):
          </note>
          <note type="speaker">
            Anf. 71 JAN R ANDERSSON (m):
          </note>
          <u who="yvonne_andersson_c8fed3" xml:id="i-d49749de71ca6486">
            <seg>
              Herr talman! När vi diskuterar tobakspolitik i Sveriges riksdag
              tror jag ingen av oss behöver skämmas i grunden. Sverige är ett
              föregångsland när det gäller tobakspolitik på många områden, trots
              det som möjligtvis tidigare har sagts.
            </seg>
            <seg>
              När det gäller tobaksrelaterade dödsfall är vi förmodligen bäst
              i världen, och när det gäller andra mätmetoder, exempelvis andel
              rökare i befolkningen, tillhör också Sverige ett av de länder
              i världen som har absolut bäst resultat. Sverige är ett av få
              länder i världen som de facto har nått upp till WHO:s mål att
              andelen av befolkningen som röker ska vara lägre än 20 procent.
              Detta ska vi vara stolta över.
            </seg>
            <seg>
              Jag tror förklaringen till detta kan skrivas i två delar. Den
              ena delen handlar om att vi i Sverige har en mindre skadlig tobaksprodukt
              som heter snus. Den har varit ett alternativ till cigaretter.
              Den andra förklaringen ligger i att vi har haft en systematisk
              politik som har byggt på beprövade erfarenheter och på vetenskaplighet.
              Jag säger i huvudsak eftersom det inte alltid har varit så. Jag
              tycker inte alltid debatten nu för tiden heller präglas av detta.
            </seg>
            <seg>
              I dag tar vi nästa steg i det som är ett systematiskt arbete
              för att gå vidare och för att förhindra att unga människor får
              tillgång till tobak. I dag är tillgången tämlig god. Det är inte
              svårt för unga människor att få tag på tobak, trots att det finns
              ett sedan länge tydligt infört förbud mot att få köpa tobak om
              man är under 18 år. Nu kriminaliserar vi detta förfarande. Den
              som säljer tobak till underåriga kan dömas till upp till sex månaders
              fängelse. Vi gör det också möjligt att belägga en handlare med
              förbud, det vill säga den som säljer tobak ska inte bara få ett
              straff utan den ska få kännbara näringsproblem i form av att fråntas
              rätten att få sälja tobak. Detta är ett stort och viktigt steg
              som tas när vi beslutar om denna proposition.
            </seg>
            <seg>
              Vidare stärker vi informationsplikten. För näringsidkare ska
              det vara naturligt, något som måste göras, att informera alla
              som jobbar på ett näringsställe om hur tobakslagen fungerar och
              att det inte är okej att sälja tobak till någon under 18 år. Vi
              breddar också tillsynen. Vi behöver fler ögon och öron. Därför
              är det bra att polisen blir en av de tillsynsmyndigheter som ska
              se över att tobakslagen följs.
            </seg>
            <seg>
              Det är inte bara så att 18-åringar kan köpa tobak i vanliga affärer.
              När det gäller tobak, framför allt cigaretter, finns det också
              en utbredd organiserad brottslighet, som många gånger ligger bakom
              detta. Man räknar med att ungefär 15 procent av cigaretterna som
              röks i Sverige är illegalt införda. Den siffran är möjligtvis
              i underkant. När Handelns utredningsinstitut har gjort sina mätningar
              har man tittat på vilka cigarettpaket som har utländsk varningstext.
              Men det är inte alls ovanligt förekommande att man tillverkar
              illegala cigaretter med svenska varningstexter.
            </seg>
            <seg>
              Förutom att de som säljer illegala cigaretter också finansierar
              organiserad kriminalitet är det också naturligt att tro att de
              som säljer dessa cigaretter inte har så bra uppfattning om ålderskontroll,
              egenkontroll eller skatteredovisning. Därför finns det många anledningar
              att stoppa detta. I detta avseende, herr talman, kan jag konstatera
              att oppositionens politik förmodligen skulle leda till ökad smuggling.
              Incitamenten skulle öka och myndigheternas kontroll försvåras.
            </seg>
            <seg>
              Herr talman! För oss moderater är det viktigt att politiken utformas
              utifrån beprövad erfarenhet och vetenskap, inte bara som plakatpolitik.
              Risken om man ser förbi den beprövade erfarenheten är att politiken
              blir någonting som man inte hade räknat med. Det kanske till och
              med blir tvärtom.
            </seg>
            <seg>
              Herr talman! Låt mig, trots att tiden är knapp, ge ett exempel.
              I Kanada har man infört så kallad dold försäljning av tobak, vilket
              innebär att man inte får visa upp sina paket. Det har inte inneburit
              att man sett någon märkbar påverkan på konsumtionen. I vissa delstater
              har man till och med sett en ökning. Det man dock har sett är
              att många butiker har slagits ut. Det kanske vissa politiker kan
              leva med, men det som är ytterligare problematiskt är att de smugglade
              cigaretterna i vissa delar av Kanada står för 50 procent av den
              totala konsumtionen av cigaretter. Det är en situation som ingen
              av oss vill ha.
            </seg>
            <seg>
              Man har ställt frågan till svenska handlare: Hur tror ni att
              det skulle påverka smugglingen av cigaretter och förekomsten av
              illegala cigaretter om ett exponeringsförbud infördes? 44 procent
              av handlarna svarar att smugglingen förmodligen skulle öka.
            </seg>
          </u>
          <note>
            Herr talman! Med detta vill jag yrka bifall till förslaget i
            socialutskottets betänkande SoU25 och avslag på motionerna.
          </note>
          <note type="speaker">
            Anf. 72 LENNART AXELSSON (s) replik:
          </note>
          <u who="lennart_axelsson_82f7c1" xml:id="i-cac1a27f57bd63db">
            <seg>
              Herr talman! Jag kunde inte låta bli! Jag satt och lyssnade och
              hittade inte riktigt svaret på min undran om vad som hände vid
              införandet av förbudet mot rökning på restauranger. Det parti
              som Jan R Andersson tillhör ställde sig då vid sidan av och tyckte
              att det inte var någon bra idé.
            </seg>
            <seg>
              Med tanke på hur utvecklingen har varit och hur positivt alla
              har sett på detta efteråt kan man undra: Om beslutet hade fattats
              i dag, hade ni då tryckt ja?
            </seg>
          </u>
          <note type="speaker">
            Anf. 73 JAN R ANDERSSON (m) replik:
          </note>
          <u who="yvonne_andersson_c8fed3" xml:id="i-b7ade025206641f4">
            <seg>
              Herr talman! Helt ärligt kan jag säga att jag var lite tveksam
              till om det förbudet skulle få avsedd effekt. I dag kan vi konstatera
              att man inte bara i Sverige utan i de flesta europeiska länder
              har rökförbud i offentliga lokaler, på restauranger och i andra
              lokaler, och det fungerar bra. Det visar att den beprövade erfarenheten
              och vetenskapligheten är grundläggande när man fattar beslut.
              Vi kanske inte hade den då, men man fattade ändå ett beslut, som
              jag dock inte var med och deltog i. Du sade att du är stolt över
              det, och det är bra. Jag kan inte säga hur jag hade gjort vid
              det tillfället, eftersom jag inte satt i kammaren.
            </seg>
            <seg>
              Vi kan efteråt konstatera att det funkade väldigt bra. Det finns
              fler saker som jag tycker att man ska göra, exempelvis när det
              gäller tobakskontroll. Jag tycker inte att det ska vara lagligt
              att ha oskattade cigaretter i en försäljningslokal. Jag tycker
              att vi ska ha bättre tillsyn. Men jag tycker inte att vi ska gå
              in på det område som några av dina kolleger säger att vi ska gå
              in på. Vi ska inte ta steg som kan få helt motsatt effekt. Det
              är därför vi i dag inte vill gå vidare med exempelvis dold försäljning.
              Det är möjligt att det kan komma erfarenheter som visar att den
              vägen är möjlig att beträda, men i dag tycker vi inte det.
            </seg>
            <seg>
              Som sagt satt jag inte i riksdagen vid den tid då beslutet om
              rökfria restauranger fattades. I dag har vi accepterat beslutet
              och vill inte riva upp det. Jag hoppas att jag därmed har besvarat
              din fråga.
            </seg>
          </u>
          <note type="speaker">
            Anf. 74 LENNART AXELSSON (s) replik:
          </note>
          <u who="lennart_axelsson_82f7c1" xml:id="i-109303678d5a59fa">
            <seg>
              Herr talman! Det kanske är ytterligare ett tecken på att Nya
              moderaterna har ändrat uppfattning när det gäller att man inte
              ska störa marknaden alltför mycket.
            </seg>
            <seg>
              Men när det handlar om dold försäljning är det lite svårt att
              förstå tankegången att det skulle kunna öka smugglingen om man
              införde detta. De som har reagerat starkt där man har infört det
              här är tobaksbolag, och det är helt förståeligt att de inte vill
              att man ska plocka undan de cigarettpaket som de med stor omsorg
              har gjort bilder på för att det ska vara mer lockande för kunder
              att köpa dem.
            </seg>
            <seg>
              Det är lite grann samma linje som vid resonemanget om förbudet
              på restauranger; det skulle missgynna restauratörerna och restaurangerna,
              sades det. Men i det här fallet är det först och främst tobaksbolagen
              som gynnas om man inte i en förlängning vågar ta ett sådant steg.
              Det är till och med så, om jag minns rätt, att norska staten blivit
              stämd för att man fattat det beslutet.
            </seg>
            <seg>
              Nu har vi som parti ännu inte satt ned foten ordentligt, men
              vi tycker ändå att det är en klok väg att gå att titta över de
              möjligheter som finns för att ytterligare minska risken för att
              framför allt unga människor lockas in i det här. Det är hemskt!
              Jag vet inte om Jan R har rökt tidigare, men det är inte lätt
              att ta sig ur när man väl fastnat där. Det drabbar människor väldigt
              hårt, framför allt ungdomar. Det vore bra att kunna få ett lite
              utvecklat svar på det resonemanget.
            </seg>
          </u>
          <note type="speaker">
            Anf. 75 JAN R ANDERSSON (m) replik:
          </note>
          <u who="yvonne_andersson_c8fed3" xml:id="i-dd767dd85eb8ec44">
            <seg>
              Herr talman! Jag tror att vi alla delar uppfattningen att det
              är viktigt att ha service även på landsbygden. Jag, som bor i
              en av de glesast bebyggda delarna av södra Sverige och även har
              bott i de glesare bebyggda delarna av andra delar av landet, vet
              hur viktigt det är med närheten till en butik. Erfarenheten från
              många andra länder där man infört ett exponeringsförbud är att
              man driver handeln mot de större butikerna, mot städerna. Det
              gör att vi som bor på mindre orter får svårare att upprätthålla
              servicen. Inte minskar det heller nödvändigtvis försäljningen
              eller tillgången till tobak för unga. Därför tycker jag att det
              i dag inte finns någon anledning att införa sådana åtgärder.
            </seg>
            <seg>
              Även om ni säger er vara näringsvänliga andas det i er reservation
              ett annat perspektiv på företagande. I stället för anmälningsplikt
              vill ni ha tillståndsplikt. Det är klart att det i grunden bygger
              på att vi har olika perspektiv på företagande. Vi tycker att man
              ska vara tuff mot dem som missköter sig, men man ska inte göra
              det svårt för dem som vill driva näringar. I dag är det många
              butiker som har det väldigt svårt. Är det så att man gör det ännu
              svårare kanske detta blir droppen som får bägaren att rinna över.
              Då stänger butiken, och då minskar servicen. Därmed är det väldigt
              svårt för människor att flytta in på landsbygden.
            </seg>
            <seg>
              Den del som gäller smugglingen är också väldigt tydlig. När man
              frågar de mindre butikerna om de tror att detta kommer att driva
              fram ökad smuggling svarar nästan hälften ja. Vi vet i dag att
              det finns väldigt stora problem, speciellt för vissa mindre butiker.
              Det finns en organiserad brottslighet, och det är ibland väldigt
              svårt att motstå de hot som kommer från den organiserade brottsligheten.
              Frågan handlar om flera perspektiv som vi måste ha med oss. Ett
              av dem är att vi måste ha en bättre brottsbekämpning. Därför välkomnar
              jag också att polisen har fått en tillsynsroll i och med denna
              proposition.
            </seg>
          </u>
          <note type="speaker">
            Anf. 76 GUNNEL WALLIN (c):
          </note>
          <note>
            Herr talman! Jag vill först yrka bifall till utskottets förslag
            och avslag på reservationerna.
          </note>
          <u who="gunnel_wallin_e539c0" prev="cont">
            <seg>
              Den absolut viktigaste förebyggande åtgärden vad gäller tobak
              är att förmå människor, särskilt unga, att inte börja röka och
              att inte börja snusa. Det är lika farligt båda delarna. 18-årsgränsen
              tycker vi i Centerpartiet är ett viktigt streck för försäljningen.
            </seg>
            <seg>
              Det har redan sagts mycket från talarstolen, men jag kan säga
              att jag under mitt politiska liv har agerat mycket för förebyggande
              hälsovård och inte minst mot tobak.
            </seg>
            <seg>
              När jag kom med förslaget på skolan att man skulle minska rökningen,
              inte minst i lärarrummet, var det jobbigt. Jag var ordförande
              i ett sjukvårdsdistrikt och lade fram en motion om rökförbud i
              vården. Det var inte lätt att gå i korridorerna på sjukhuset då;
              stämningen var väldigt hätsk. Men i dag är det helt annorlunda.
              Jag är stolt över att vara svensk, att bo i Sverige och se hur
              vi har fått svenska folket med oss. Jag ber att få gratulera dig,
              Lennart Axelsson, till din prestation. Det är svårt att sluta,
              säger de som har rökt länge. Men det betyder mycket för din hälsa,
              och jag kan bara gratulera dig. Det är många som gjort på samma
              sätt som du. Det är allt fler som slutar röka och inser att man
              måste göra det, inte minst för sin hälsa.
            </seg>
            <seg>
              När jag var i riksdagen förra gången tog vi beslutet om rökförbud
              på restaurangerna. Vilket skri det var och vilken diskussion!
              Men nu när man kommer till länder där man inte har förbud mår
              man dåligt. Man kan inte förstå att vi har haft det så i Sverige.
              Att vi har haft sammanträden med kedjerökande ordförande det har
              jag upplevt är fruktansvärt. Vi har kommit jättelångt.
            </seg>
            <seg>
              Jag tror på den effektiva tillsynen. De som har företag som säljer
              cigaretter, snus och cigarrer får ta sitt ansvar. Jag pratade
              med några ungdomar. De sade: Nej, det går inte att köpa. Jag försökte
              tala om för dem hur viktigt det var för dem att inte börja röka.
              Men det går inte, det har våra kompisar sagt. Förut gick det,
              sade de.
            </seg>
            <seg>
              Bara genom att vi har haft uppe det här resonemanget i förberedelserna
              av det här ärendet har man skärpt till sig. Det som Jan R Andersson
              tog upp om straffet är viktigt. Det är inte roligt att komma i
              fängelse, så man har lite press på sig. Tillsynen är viktig, vi
              ska ha ordning och reda. Man ska stödja och hjälpa yngre försäljare
              så att de klarar motståndet. Det är viktigt.
            </seg>
            <seg>
              Dold försäljning tycker jag är jättebra. Det är många butiker,
              särskilt de stora butikskedjorna, som har lanserat det. Jag tycker
              att det är bra. Jag gillar inte mängder med snusreklam som finns
              vid disken i vissa affärer. Jag tror att dold försäljning kommer,
              men det är en kostnadsfråga, och det måste man balansera.
            </seg>
            <seg>
              Beträffande marknadsföring och bilder har man fått lära sig att
              den skrivna texten har ett visst värde, men en bild har ett större
              värde. Den sitter länge på hjärnan. Detta är under utredning på
              Folkhälsoinstitutet, så jag tror att det kommer varningstexter
              med bild. Så är det sagt i alla fall.
            </seg>
            <seg>
              Rökstopp är den bästa hälsoinvestering som du kan göra. Men du
              måste själv ta det beslutet. Tjat har en negativ effekt. Precis
              som Lennart gjorde gäller det att själv ta beslutet, inse hur
              viktig hälsan är.
            </seg>
            <seg>
              Det finns hjälp att få om man vill. Att få en bättre tillsyn,
              att inte få sälja till ungdomar som är så känsliga i sin kroppsuppbyggnad
              och att få dem rökfria är jätteviktiga steg.
            </seg>
            <seg>
              Jag måste säga att det är ganska festligt att jag som har jobbat
              för att man inte ska röka får sluta här i riksdagen med debatten
              i just den frågan. Jag hoppas verkligen att vi lever upp till
              det. I denna fråga kommer jag att särskilt bevaka hemifrån vad
              ni gör här i framtiden.
            </seg>
            <seg>
              Tack till kompisarna i utskottet under den lilla tid som jag
              har fått vara med och debattera med er!
            </seg>
          </u>
          <note type="speaker">
            Anf. 77 SOLVEIG HELLQUIST (fp):
          </note>
          <u who="solveig_hellquist_181a78" xml:id="i-6d6c08fb151a0ee7">
            <seg>
              Herr talman! Jag tycker att det var riktigt trevligt att höra
              på Lennart Axelsson. Det var befriande att höra att det fanns
              en rökare här som hade lyckats sluta.
            </seg>
            <seg>
              Jag vill börja med att yrka bifall till förslaget i betänkandet
              och avslag på motionerna. Mycket är redan sagt, men jag ska försöka
              få en liten annan vinkling på frågan och tänkte börja med statistik
              som kommit från EU och som visar att i Sverige röker vi minst
              i Europa, 16 procent av befolkningen. Man bolmar mest i Grekland,
              följt av Bulgarien och Turkiet. Det som motiverar folk att sluta
              röka är naturligtvis hälsoaspekten men även påverkan i familjen.
              Om föräldrar slutar röka hoppas jag att det leder till att färre
              barn börjar röka.
            </seg>
            <seg>
              Vi är alla införstådda med vad som sägs i betänkandet och regeringens
              förslag. Varningsbilder på tobak såg jag för första gången i Kanada
              förra mandatperioden, då som rökare. Jag tyckte att det var riktigt
              obehagligt. Vi får väl se vad Folkhälsoinstitutet som ska titta
              på frågan kommer fram till.
            </seg>
            <seg>
              Jag sade alldeles nyss att familjen spelar roll, och jag hoppas
              att herr talmannen inte har någonting emot att jag gör en liten
              utvikning från betänkandet. Det handlar väldigt mycket om ett
              föräldraansvar. Det är viktigt att ha regler och bestämmelser
              som ska skydda våra barn. Men föräldrarna har ett oerhört stort
              ansvar. Därför skulle jag vilja att alla föräldrar var tydliga
              och sade till sina barn att de inte ska röka alls, punkt.
            </seg>
            <seg>
              Jag vet att det i dag finns barn som redan i mellanstadieåldern
              snusar och röker. Trots att det är förbjudet och trots att de
              är minderåriga har de kunnat få tag i nikotinpreparat genom kanske
              mindre nogräknade försäljare. Jag tycker apropå föräldrar och
              andra vuxna, till exempel lärare, att om de inte kan sätta gränser
              för vad som är tillåtet och inte för 1012-åringar är det ett riktigt
              varningstecken. Kan man inte göra det när barnen är relativt små
              är frågan hur man ska kunna göra det när barnen kommer upp i tonåren
              och andra beroendeframkallande medel kommer i deras väg.
            </seg>
            <seg>
              Jag tror att alla rökare är medvetna om farligheten, så det handlar
              inte om ett stort behov av ytterligare information även om den
              ska fortsätta. Och jag vet att även barn är medvetna om rökningens
              farlighet. Jag hörde en liten flicka säga till sin tjuvrökande
              mamma: Men har du inget ansvar, mamma? Du vet väl att man kan
              dö av rökning.
            </seg>
          </u>
          <note type="speaker">
            Anf. 78 LARS-AXEL NORDELL (kd):
          </note>
          <u who="lars-axel_nordell_84076c" xml:id="i-b5558de49df8516f">
            <seg>
              Herr talman! Jag inser att jag har fått förmånen att avsluta
              en intressant debatt, som också är min sista debatt för socialutskottet
              här i kammaren under denna mandatperiod.
            </seg>
            <seg>
              Nikotinet uppfyller WHO:s kriterier för beroendeframkallande
              droger genom att det leder till tvångsmässig användning och har
              psykoaktiva effekter. Det övergripande målet för den svenska tobakspolitiken
              är att motverka tobaksbrukets medicinska skadeverkningar. Genom
              lagstiftning, information och stöd till ett allsidigt tobakspreventivt
              arbete vill staten förebygga tobaksdebut bland barn och ungdomar
              och uppmuntra till tobaksavvänjning och skydd mot skadeverkningar
              av passiv rökning.
            </seg>
            <seg>
              I regeringens proposition föreslås förändringar som syftar till
              en bättre efterlevnad av bestämmelserna om åldersgräns och en
              effektivare tillsyn. Som vi har hört tidigare är tobak i likhet
              med alkohol och narkotika inte vilken vara som helst. Det är därför
              nödvändigt att vi har en fungerande lagstiftning och att den kan
              efterföljas.
            </seg>
            <seg>
              Tobaken har tydliga negativa effekter på vår hälsa och leder
              också till påtagliga samhällskostnader. Dessa kostnader på grund
              av tobak för sjukvård och produktionsbortfall beräknas uppgå till
              ungefär 26 miljarder kronor per år. Jag har sett sådana beräkningar.
              Det är stora summor.
            </seg>
            <seg>
              Vi vet att alla organsystem i kroppen skadas av tobaksrökning.
              I genomsnitt dör rökaren tio år tidigare än ickerökaren. Lungcancer
              är den vanligaste cancerfonden i världen som leder till döden.
              Det är också den cancerform som har tydligast koppling till rökning.
              Man pratar om att riskökningen är så hög som 2030 procent. I Sverige
              har antalet fall av lungcancer minskat bland män, men samtidigt
              har den ökat bland kvinnor vilket anses spegla förändringen av
              rökvanor. Vi vet också att hela 3060 procent av lungcancerfallen
              i vårt land beräknas orsakas av passiv rökning. Sedan förbudet
              på restauranger infördes ser vi en tydlig nedgång. Det är glädjande
              att det är på det sättet, men vi vet att i hemmen exponeras fortfarande
              många barn för tobaksrök.
            </seg>
            <seg>
              Det finns siffror som pekar på att nästan vartannat hjärt- och
              kärlrelaterat dödsfall bland männen är kopplat till tobaksanvändningen,
              medan kvinnorna ligger något lägre.
            </seg>
            <seg>
              Det är riktigt att beslutet att sluta röka måste komma från den
              enskilde, men många gånger krävs det uppmuntran, stöd och hjälp
              framför allt när man vet att det finns medicinska skäl att sluta
              röka. Vid till exempel en hjärtoperation vet vi att det har stora
              effekter att sluta röka. Det underlättar också för en lyckad operation.
              Därför tycker jag att det är rimligt att man i samband med just
              hjärtoperationer stöttar människor att sluta röka.
            </seg>
            <seg>
              Regeringen bedriver ett omfattande arbete på tobaksområdet. Bland
              annat har en samordningsfunktion inrättats i Regeringskansliet
              i syfte att samordna regeringens insatser och effektivisera myndighetsstyrningen
              inom ANDT-politiken.
            </seg>
            <seg>
              Vidare har regeringen inrättat ett åtgärdsprogram för ANDT-politiken
              2010. Regeringen har som fokus att under 2010 inom ramen för 18
              särskilt prioriterade områden stärka och utveckla samverkan och
              samordningen inom ett antal delområden, till exempel barn och
              unga i riskzonen.
            </seg>
            <seg>
              Det är Folkhälsoinstitutet som är sektorsansvarig myndighet och
              nationellt samordningsansvarig för det tobaksförebyggande arbetet.
              Folkhälsoinstitutet är även tillsynsansvarig enligt tobakslagen.
            </seg>
          </u>
          <note>
            Herr talman! Jag yrkar bifall till utskottets förslag i betänkandet
            och avslag på de motioner som har inlämnats med anledning av propositionen.
          </note>
          <note>
            Överläggningen var härmed avslutad.
          </note>
          <note>
            14 § Uppskov med behandlingen av vissa ärenden
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            15 § Verksamheten i Internationella valutafonden, Världsbanken
            och de regionala utvecklingsbankerna under 20082009
          </note>
          <note>
            Föredrogs
          </note>
          <note type="speaker">
            Anf. 79 AMEER SACHET (s):
          </note>
          <u who="ameer_sachet_a38283" xml:id="i-56af8fe0b169e9a6">
            <seg>
              Herr talman! Vi har i dag att ta ställning till betänkande UU18
              om verksamheten i Internationella valutafonden, Världsbanken och
              de regionala utvecklingsbankerna under 2008 och 2009. Låt mig
              först yrka bifall till vår reservation nr 2 under punkt 2.
            </seg>
            <seg>
              Vi socialdemokrater bejakar globaliseringens fördelar, men vi
              är också medvetna om att all makt inte kan överlämnas till marknaden
              och att man sedan kan hoppas på att någon osynlig hand ska reglera
              allt till det bästa. Den finanskris som världen har upplevt har
              med all önskvärd tydlighet visat att det behövs en motvikt till
              marknaden. Det behövs politisk styrning och vilja. Det behövs
              en viss reglering av marknaden. Här spelar de finansiella institutionerna
              en viktig roll.
            </seg>
            <seg>
              Vi välkomnar de steg mot reformering som har tagits som bättre
              speglar marknadsförhållandena i världen. Länge riktades kritik
              mot IMF och Världsbanken för deras nyliberala hållning till länders
              reformeringsbehov. De har dock delvis förändrats och förbättrats,
              men det finns fortfarande arbete kvar att göra. I Världsbankens
              program tas i dag större hänsyn till ländernas egna prioriteringar
              när det gäller fattigdomsbekämpning. Det är bra, men vi menar
              att IMF och Världsbanken fortfarande har fler områden som måste
              förbättras.
            </seg>
            <seg>
              En utmaning är att det finns en utveckling i riktning mot att
              G20-länderna ökar i betydelse och tar över delar av det ansvar
              som de finansiella institutionerna har. Det är ett demokratiskt
              problem eftersom många fler länder är representerade i de institutionerna,
              trots deras brister.
            </seg>
            <seg>
              Vi vill också lyfta fram vikten av att kopplingen mellan FN-systemet,
              IMF och Världsbanken stärks. Vi menar att FN bör kunna fatta beslut
              som också de finansiella institutionerna måste rätta sig efter.
              En intressant idé är att göra om det ekonomiska och sociala rådet
              Ecosoc till ett handlingskraftigt råd för mänsklig utveckling.
            </seg>
            <seg>
              Herr talman! När det gäller styrande frågor och inflytandefrågor
              menar vi att det ändå är viktigt att betona att IMF och Världsbanken
              är självständiga institutioner som bygger på medlemmarnas kapitalinsatser.
              Så är det nu, och det är rimligt att anta att så kommer det att
              förbli. Men det är ett bekymmer att makten i organisationerna
              inte speglar de nuvarande ekonomiska förhållandena i världen.
              Det har dock fattats en del beslut för att stärka låg- och medelinkomstländernas
              inflytande i organisationerna. Det välkomnar vi. De fattade besluten
              är en bra början, men arbetet får inte stanna av. Länderna i tredje
              världen bör spela en viktigare roll i FN och andra viktiga internationella
              institutioner.
            </seg>
            <seg>
              Herr talman! Samhället och nationerna utvecklas i snabbare takt.
              Jag är övertygad om att nya krav kommer att ställas på förändringar
              inom dessa viktiga områden eftersom de frågor som vi inte kan
              besvara i dag blir fler och fler. Det behövs dels ändrade spelregler
              för kapitalandelar och röststyrka, dels ett ökat antal platser
              i organisationernas styrelse.
            </seg>
            <seg>
              Vi vill också framhålla behovet av en reformering av valet till
              ordförande och tillsättandet av chefer i IMF och Världsbanken.
              Det har varit en sluten process som bygger på överenskommelser
              som gjordes strax efter andra världskrigets slut. Vi menar att
              det ska vara en öppen process som bygger på meriter och är öppen
              för kandidater från hela världen.
            </seg>
            <seg>
              Slutligen, herr talman, vill jag säga något om Världsbankens
              arbete med miljö och klimat. Mycket kritik har med rätta riktats
              mot Världsbankens stora utlåning till kolkraftverk. I en rapport
              från amerikanska Bank Information Center, BIC, visas att Världsbankens
              finansiering av förnybar energi ökade med 11 procent från 2007
              till 2008. Samtidigt ökade bankens finansiering av kolkraft med
              642 procent. Det är inte acceptabelt att det är en så skev fördelning
              när vi alla vet vilka utmaningar vi står inför för att komma till
              rätta med den globala uppvärmningen. Vi anser i stället att Världsbanken
              ska vara en pådrivande kraft och ta aktiv del i den globala klimatomställningen.
            </seg>
          </u>
          <note type="speaker">
            Anf. 80 HANS LINDE (v):
          </note>
          <u who="hans_linde_f4736f" xml:id="i-28c9aa982e5f2adf">
            <seg>
              Herr talman! IMF, alltså Internationella valutafonden, och Världsbanken
              är två av de viktigaste internationella institutionerna. Deras
              betydelse har understrukits det senaste året genom framför allt
              IMF:s krisinsatser i länder som Grekland, Island och Lettland.
              Men det vi har kunnat se som tillfälliga krisåtgärder i en rad
              europeiska länder är för många utvecklingsländer en del av vardagen.
              I decennier har IMF och Världsbanken ställt långtgående krav på
              de fattigaste ländernas ekonomiska politik. Även i ljuset av klimatförändringarna
              har IMF och Världsbanken fått en central roll genom sitt omfattande
              stöd till energiproduktion världen över. Därför är IMF och Världsbanken
              två institutioner som inte går att bortse från om vi vill att
              fattigdomen i världen ska minska och att vi ska ta krafttag mot
              klimatförändringarna.
            </seg>
            <seg>
              Om vi ser tillbaka på de 66 år som IMF och Världsbanken funnits
              kan vi konstatera att dessa institutioner systematiskt försvårat
              arbete för demokratisering och fattigdomsbekämpning. På senare
              år har man dessutom blivit en central bromskloss i klimatomställningen.
            </seg>
            <seg>
              Under kalla kriget pumpade man in lån i miljardklassen i en rad
              västvänliga diktaturer. Pinochet i Chile, Mobutu i dåvarande Zaire,
              Baby Doc i Haiti och Suharto i Indonesien kunde alla kamma hem
              lån i mångmiljardklassen från IMF. Men även när diktaturerna fallit
              och ersatts av mer eller mindre demokratiska stater har de nyvalda
              ledarna snabbt insett att man tvingats återbetala gamla regimers
              illegitima skulder och administrera en politik som dikterats av
              IMF och Världsbanken.
            </seg>
            <seg>
              Låt mig ge ett exempel. År 2005 frös IMF utbetalningarna till
              Nicaragua på grund av den statsbudget som det valda parlamentet
              antagit. Man tvingade Nicaragua att frysa utgifterna för utbildning
              till 3 procent av bnp fram till 2008 trots att landet skulle behöva
              öka satsningarna på utbildning betydligt mycket mer för att uppnå
              millenniemålet om att alla barn ska ha tillgång till grundskoleutbildning
              2015.
            </seg>
            <seg>
              Enligt Världsbankens egen utvärderingsenhet var inte detta ett
              undantag. I 75 procent av Världsbankens olika projekt har det
              inte skett någon som helst demokratisk konsultation med dem som
              berörs av projekten.
            </seg>
            <seg>
              Under 80- och 90-talet genomförde de flesta länder i Afrika,
              Asien och Latinamerika så kallade strukturanpassningsprogram.
              Bara mellan 1982 och 1989 slöts 250 avtal mellan IMF och utvecklingsländer
              om strukturanpassningsprogram. Stommen i dessa program var omfattande
              privatiseringar, kraftiga nedskärningar i välfärdssystemen och
              avregleringar av finansmarknad och handel oavsett den ekonomiska
              situationen i det enskilda landet.
            </seg>
            <seg>
              Det brukar numera sägas att fonden och banken har förändrats
              och att kraven ändrat karaktär. Det är till viss del sant, men
              fortfarande ställer man långtgående krav på ekonomiska reformer.
              Det är reformer som möter massivt motstånd och massiv kritik från
              utvecklingsländerna, från deras regeringar och från frivilligorganisationer
              i nord.
            </seg>
            <seg>
              I en undersökning från Eurodad visade man att de undersökta länderna
              var tvungna att uppnå i genomsnitt 67 villkor för att kunna låna
              pengar från Världsbanken och IMF. Uganda var tvunget att uppfylla
              197 villkor för att få tillgång till avgörande resurser för att
              landet skulle kunna fungera.
            </seg>
            <seg>
              I flera fall har kraven varit nästan skrattretande detaljerade.
              År 2005 krävde Världsbanken att Burkina Faso införskaffade ett
              visst datasystem för att få låna pengar, och samma år krävde man
              att landet Mali flyttade ett regeringskontor till en annan ort
              för att få låna pengar.
            </seg>
            <seg>
              Drygt 50 procent av Världsbankens krav är relaterade till privatiseringar.
              I sin privatiseringsiver har få samhällssektorer varit fredade
              från kraven på utförsäljning. Sektor efter sektor har öppnats
              för multinationella företags kortsiktiga vinstintressen och stängts
              för offentlig och demokratisk styrning, insyn och ansvarsutkrävande.
            </seg>
            <seg>
              Mest uppmärksamhet har kraven på privatiseringar av vattendistributionen
              fått. I länder som Benin, Guinea-Bissau, Niger, Rwanda, Ghana
              och Tanzania har man villkorat lån och stöd med privatisering
              av vatten.
            </seg>
            <seg>
              De ekonomiska argumenten mot den förda politiken är starka. Under
              de senaste 20 åren har 75 procent av Internationella valutafondens
              medlemsländer hamnat i djupa finansiella kriser. Man har i spåren
              av dessa villkor, så kallad konditionalitet, sett ökade klyftor,
              ökad fattigdom, ökad hunger och svaga välfärdssystem som i land
              efter land slagits sönder. Men egentligen är de demokratiska argumenten
              mot den förda politiken så mycket starkare. Den centrala frågan
              är vem som ska utforma utvecklingsländernas ekonomiska politik.
            </seg>
            <seg>
              Som vänsterpartist är det min övertygelse att det måste vara
              människor i syd som sätter dagordningen för sin egen ekonomiska
              politik, precis som vi i Sverige kan göra där väljarna genom sin
              valsedel kan avgöra vilken ekonomisk politik vi ska föra här.
            </seg>
            <seg>
              Jag är övertygad om att svaren på utvecklingsländernas många
              utmaningar inte finns i Washington, Bryssel eller i Helsingfors
              utan hos småbönderna i Mali, de fackliga aktivisterna i Nicaragua
              eller i Indonesiens kvinnorörelser. Därför anser Vänsterpartiet
              att IMF och Världsbankens makroekonomiska krav måste avskaffas
              och det politiska handlingsutrymmet för länderna i syd öka. Därför
              vill jag yrka bifall till reservation 5.
            </seg>
            <seg>
              Herr talman! Klimatförändringarna är vår tids största ödesfråga.
              Om inte krafttag tas nu kommer förutsättningarna för fattigdomsbekämpning
              i syd och ekonomisk utveckling över hela vår planet slås i spillror.
              Tyvärr ser vi att den insikten inte fått fotfäste eller genomslag
              hos IMF och Världsbanken. Under 2008 ökade man visserligen utlåningen
              till förnybara energislag med 10 procent, men samtidigt ökade
              utlåningen till icke förnybara energislag totalt med 60 procent
              för hela världsbanksgruppen. Hitintills i år har finansieringen
              av icke förnybara energikällor ökat med 50 procent, och bara en
              bråkdel av IMF:s och Världsbankens totala stöd till energiinvesteringar
              går till förnybara energislag.
            </seg>
            <seg>
              Den 8 april röstade Världsbankens styrelse om ett lån på omkring
              20 miljarder svenska kronor till bygget av det enorma kolkraftverket
              Medupi i Sydafrika. Det kommer att bli världens fjärde största
              koldioxidintensiva kolkraftverk som beräknas släppa ut 26 miljoner
              ton koldioxid varje år.
            </seg>
            <seg>
              Sverige har varit en aktiv påhejare av denna utveckling trots
              retoriken här hemma. Man röstade ja till lånet till det sydafrikanska
              kolkraftverket, och samtidigt som man kraftigt ökat stödet till
              Världsbankens utlåning i energisektorn har man inte anslagit några
              pengar över huvud taget till anpassningsfonden under FN:s klimatpanel.
            </seg>
            <seg>
              Vänsterpartiet anser att Sverige borde göra precis tvärtom. Vi
              borde skyndsamt fasa ut stödet till Världsbankens energiprojekt,
              och resurserna borde föras över till FN:s klimatfonder. Därför
              vill jag yrka bifall till reservation 7.
            </seg>
            <seg>
              Herr talman! En förutsättning för att IMF och Världsbanken kunnat
              fortsätta med sin verksamhet under så många decennier är att organisationerna
              på inget sätt är demokratiska till sin karaktär. Till skillnad
              från alla andra FN-organ fördelas rösterna och platserna i styrelserna
              i huvudsak efter medlemsländernas ekonomiska styrka. Trots flera
              reformer av röstfördelningen, den senaste 2008, har USA fortfarande
              drygt 17 procent av rösterna i IMF medan Rwanda har 0,05 procent
              och Albanien har 0,03 procent av rösterna.
            </seg>
            <seg>
              Vid den senaste röstreformen i Världsbanken förlorade dessutom
              18 länder i Afrika söder om Sahara inflytande och röster. Om vi
              tittar på vårt eget land kan vi konstatera att Sverige i dag har
              24 gånger fler röster i IMF än Mali, trots att Mali har fler invånare.
              Då kanske det trots allt inte är så förvånande att IMF kunnat
              tvinga Mali att under de senaste åren privatisera företag inom
              bomullssektor, banker, järnvägar, telekom och vattendistribution.
            </seg>
            <seg>
              Om IMF:s och Världsbankens verksamhet ska förändras så att den
              främjar demokrati, fattigdomsbekämpning och klimatomställning
              måste organisationerna i grunden demokratiseras. De som drabbas
              av IMF:s och Världsbankens program måste kunna göra sina röster
              hörda. Därför krävs en verklig rösträttsreform i båda organisationerna.
            </seg>
            <seg>
              Herr talman! Ibland får vi frågan varför vi inte ser mer resultat
              av det svenska biståndet. När jag i juli deltog i en konferens
              i Rom om millenniemålen svarade en zambisk parlamentsledamot på
              just den frågan. Han sade: Det ni ger i bistånd med den ena handen
              slår ni sönder med den andra genom de krav som ni via IMF och
              Världsbanken påtvingar mitt land. Jag tror att han hade alldeles
              rätt.
            </seg>
            <seg>
              Om vi ska vara ett land som på allvar tar täten i arbetet för
              en rättvis värld, för minskad fattigdom och hunger, som tar fajten
              för kvinnors rättigheter och för att fler zambier, nicaraguaner
              och nepaleser ska få tillgång till utbildning och hälsovård måste
              vi diskutera IMF:s och Världsbankens roll i världen. Tyvärr har
              förutsättningarna för det varit usla i Sverige. Trots att riksdagen
              beslutat att regeringen regelbundet ska redovisa verksamheten
              i IMF och Världsbanken debatterar vi nu den första skrivelsen
              från regeringen sedan 2005, och ansvarigt statsråd har inte ens
              visat sig i kammaren, åtminstone inte hittills. I flera andra
              länder anordnas årligen öppna hearingar om politiken i IMF och
              Världsbanken, och representanterna för olika länder i IMF:s och
              Världsbankens styrelse rapporterar offentligt om sina ställningstaganden,
              men så sker inte i Sverige.
            </seg>
            <seg>
              Därför, herr talman, vill jag avsluta med att säga att vi inte
              bara behöver demokratisera och öppna upp IMF och Världsbanken,
              utan detsamma behöver ske med regeringens återrapportering till
              riksdagen.
            </seg>
          </u>
          <note type="speaker">
            Anf. 81 ANNE-MARIE PÅLSSON (m):
          </note>
          <u who="anne-marie_palsson_4f363b" xml:id="i-65e0145670f3bce8" next="cont">
            <seg>
              Herr talman! Ärendet om verksamheten i IMF, Världsbanken och
              de regionala utvecklingsbankerna är inget stort ärende, inte för
              att frågan är oviktig utan för att det råder en bred samsyn i
              kammaren om vikten av detta samarbete och hur det ska bedrivas.
              Särskilt i den finansiella krisens kölvatten blev det uppenbart
              vad det kan betyda att idka ett konstruktivt samarbete för att
              lösa de gemensamma problemen.
            </seg>
            <seg>
              När en gräns med obegränsad internationell räckvidd slår till
              räcker de nationella resurserna inte långt. Vad som har en internationell
              orsak måste lösas genom internationellt samarbete.
            </seg>
            <seg>
              Man kan med facit i hand förstås tycka att vissa insatser skulle
              ha gjorts bättre eller i varje fall annorlunda. Så är det alltid,
              men den kritiske måste då ställa sig frågan hur det skulle ha
              blivit om inga gemensamma ansträngningar alls hade gjorts. Det
              är frågan, inte hur den optimala lösningen hade sett ut. Den finner
              man nämligen aldrig mitt i krisen. Det är en sak för teoretikerna
              att fundera över när krutröken väl har lagt sig och möjligtvis
              också för Hans Linde.
            </seg>
            <seg>
              Trots den breda samsynen i kammaren finns det inslag av oenighet.
              Här tycks skiljelinjen emellertid inte gå mellan Alliansen och
              oppositionen utan mellan Alliansen och Socialdemokraterna å ena
              sidan och Vänsterpartiet å den andra, med visst stöd från Miljöpartiet.
              Det väcker förstås frågan hos lyssnarna hur den rödgröna oppositionen
              skulle hantera detta ifall olyckan vore framme och de vann valet.
              Vilken linje kommer i så fall att råda, den som Socialdemokraterna
              står för och som står mycket nära Alliansens, eller den som Hans
              Linde och Vänstern står för? Den frågan vore det intressant att
              få svar på.
            </seg>
            <seg>
              Vilka är då olikheterna om vi ska gå tillbaka till själva sakfrågan,
              den som delar riksdagen i en mycket stor och en liten del? Man
              kan säga att det finns fyra olika komponenter som det råder olika
              syn kring. Det första gäller medlemsländernas inflytande, det
              andra institutionernas uppdrag som sådant, det tredje bemanningen
              av dessa, och det fjärde, slutligen, vilka krav som rimligen bör
              ställas på låntagarna.
            </seg>
            <seg>
              Den viktigaste frågan är nog den om inflytande. Vänstern som
              demokratins självutnämnde fanbärare efterlyser ett inflytande
              som bygger på ett land en röst, detta för att stärka utvecklingsländernas
              inflytande. Det har på senare tid faktiskt gjorts vissa justeringar
              i denna riktning, justeringar som inneburit att vissa utvecklingsländer,
              framför allt de som har en snabbare ekonomisk utveckling, fått
              ett större inflytande. Men Vänstern anser uppenbarligen inte att
              det är tillräckligt. Systemet med inflytande efter kapitalandel
              bör överges eller i vart fall kompletteras med andra inflytandemått.
            </seg>
            <seg>
              Varför ska man stanna vid ett land en röst? Varför kan man inte
              gå hela vägen fram, som Hans Linde exemplifierade med tidigare,
              det vill säga en person en röst? Då skulle ju Mali få ett mycket
              större inflytande och Sverige ett mycket mindre, för att inte
              tala om vilket inflytande Kina och Indien skulle få. Varför skulle
              det vara mer demokratiskt? Vad ligger egentligen i kravet på demokrati
              och inflytande?
            </seg>
            <seg>
              När det gäller de ekonomiska institutionerna, herr talman, brukar
              inflytandet inte gestalta sig i form av en person en röst. I ekonomiska
              termer handlar det snarast om att den som gör de största ekonomiska
              uppoffringarna, tillskjuter mest kapital, också är den som får
              det största inflytandet. Det är egentligen en ganska rimlig utgångspunkt.
              De som ger ett stort ekonomiskt bidrag ska ha ett större ekonomiskt
              inflytande än de som bara ger ett lite ekonomiskt bidrag.
            </seg>
            <seg>
              För övrigt har vi fått många exempel på vad som händer när man
              bryter den kopplingen, vad som händer i en situation där man har
              att hantera andra människors pengar other peoples money brukar
              man tala om. Det leder nästan alltid till slöseri och onödigt
              risktagande. Det är lätt att handskas vårdslöst med andra människors
              pengar. Det är förmodligen i det skenet man ska se den struktur
              som i dag finns över internationella institutioner som IMF och
              Världsbanken. Det ska finnas en koppling mellan de länder som
              ger ekonomiska bidrag och det inflytande som ska gälla.
            </seg>
            <seg>
              Detta kan naturligtvis även kopplas till vilket ansvar långivarna
              har i de länder som tillskjuter kapital. Vilken möjlighet ska
              det svenska skattekollektivet ha att påverka hur pengarna används
              och hur de lånas ut? Det är trots allt det svenska skattekollektivet
              som tillskjutit kapitalet. Det har inte kommit som manna från
              himlen.
            </seg>
            <seg>
              Man kan även fråga sig vilka krav som ska ställas på låntagarna,
              vilket Vänstern tog upp. De krav som ska ställas handlar uppenbarligen
              inte så väldigt mycket om ekonomiska faktorer utan om demokratiutveckling,
              mänskliga rättigheter och så vidare. De är viktiga krav, självklart,
              men det är inget argument för varför det inte också ska ställas
              ekonomiska krav på låntagarna. I själva verket ställs det alltid
              krav på dem som lånar pengar.
            </seg>
            <seg>
              Det är alldeles uppenbart att de ganska rigida krav som från
              tid till annan har ställts även från IMF:s och Världsbankens sida
              uppfattats som alltför rigida, och därför har man kommit att inta
              en mer flexibel hållning. Som jag tidigare konstaterade är det
              alltid lätt att ha rätt i efterhand. Det gäller att när situationen
              är aktuell kunna se hur exakt man ska göra, och man kan glädja
              sig åt att IMF och Världsbanken kommit till en något annorlunda
              insikt och formulerat kraven på ett lite annorlunda sätt.
            </seg>
            <seg>
              Herr talman! Internationellt samarbete behöver sunda och rimliga
              villkor. Det är en förutsättning för att bidragsländer, långivare,
              ska vilja ställa upp. Förmodligen är den säkraste garantin för
              att samarbetet ska skjutas i sank just att införa det slags politik
              som Vänstern här förordar, och det är inget som någon i denna
              kammare skulle önska sig.
            </seg>
          </u>
          <note>
            Med dessa ord yrkar jag bifall till utskottets förslag i betänkandet
            och till propositionen och avslag på samtliga motioner.
          </note>
          <u who="anne-marie_palsson_4f363b" prev="cont">
            <seg>
              Herr talman! Detta är min sista ärendedebatt i denna kammare,
              och det får mig osökt att tänka på mitt första anförande. Hur
              egendomligt det än kan låta finns det många likheter. Då som nu
              hölls anförandet sent på kvällen. Jag tror att det var halv nio
              en onsdagskväll; nu är det halv nio en tisdagskväll.
            </seg>
            <seg>
              Då, precis som nu, var kammaren mycket glest befolkad. Jag kan
              säga att jag har fördubblat åhörarskaran fem gånger om sedan dess.
              Då var det bara en ledamot som satt och lyssnade inte för att
              lyssna på mig utan för att hålla sitt eget anförande efter mitt.
              I dag är det faktiskt en publik som är så stor som fem personer.
              Men där slutar också likheterna.
            </seg>
            <seg>
              Det anförande jag höll då var till sin karaktär långt mer ideologiskt
              och principiellt än detta. Det handlade om skatter och om hur
              viktigt det var att skatter inte skulle överlåtas till ekonomerna.
              Det tyckte jag då och det tycker jag fortfarande. Skatter är mycket
              mer en fråga för filosofer, jurister och ideologer och inte, som
              ofta i dag, för ekonomerna.
            </seg>
            <seg>
              Skillnaden mellan då och nu beror nog också på att utrikesutskottet
              är ett utskott som söker enighet och där de ideologiskt laddade
              talen kanske har lyst med sin frånvaro. Arbetet i utskottet har
              handlat väldigt mycket om att finna en samsyn, och det har vi
              också gjort i nästan alla frågor, mer eller mindre. Säkert är
              det också en förklaring till att arbetet i utskottet, inklusive
              kammardebatterna, alltid har präglats av gott humör och ett generöst
              sinnelag.
            </seg>
            <seg>
              Låt mig slutligen ta tillfället i akt och tacka mina kolleger
              i utskottet och kammaren, politiker och tjänstemän, för ett gott
              samarbete. Det har varit roliga, lärorika och händelserika år
              kort sagt oförglömliga. Jag kommer att sakna er alla, och jag
              önskar förstås er alla lycka till framöver.
            </seg>
          </u>
          <note type="speaker">
            Anf. 82 HANS LINDE (v) replik:
          </note>
          <u who="hans_linde_f4736f" xml:id="i-2a9bb6c5b81cf133">
            <seg>
              Herr talman! Eftersom det är Anne-Marie Pålssons sista anförande
              i riksdagen är detta också den sista möjligheten för mig att få
              replik på Anne-Marie Pålsson, och den vill jag ju inte försitta.
              Jag ska inledningsvis säga att jag nog, om jag får möjlighet att
              sitta kvar i utrikesutskottet, kommer att sakna Anne-Marie Pålsson.
              Hon har varit en fritänkare det måste man säga som ofta har satt
              sina principer högst och först, och det har många gånger ingett
              respekt, måste jag erkänna.
            </seg>
            <seg>
              Jag vill dock ändå ha en replik angående det ämne vi diskuterar.
              Moderaterna har den här mandatperioden gjort sig kända för att
              vara ett parti som när det gäller det breda utvecklingssamarbetet
              gärna och ofta pratar om effektivitet och att man ska kunna visa
              resultat. Just därför tycker jag att det är lite förvånande att
              man så okritiskt väljer att försvara den förda politiken inom
              IMF och Världsbanken. Den har ju många gånger varit direkt kontraproduktiv
              för det vi vill uppnå med biståndet.
            </seg>
            <seg>
              Låt mig ge ett väldigt konkret exempel som ligger i närtid och
              som inte är något slags historisk parentes. I början av året såg
              vi den fruktansvärda jordbävningskatastrofen på Haiti. Sverige
              gick in med mångmiljonbelopp för att stöta Haiti i denna svåra
              tid, och det var många människor, kanske även Anne-Marie Pålsson,
              som stoppade en slant i en bössa ute på gator och torg. Men samtidigt
              som världen pumpar in bistånd i Haiti är Haiti ett av världens
              mest skuldsatta länder. Man har enorma skulder och enorma utgifter
              för räntor och amorteringar. Det insåg också till exempel G7-gruppen,
              som valde att skriva av alla Haitis skulder. Även flera av landets
              stora bilaterala långivare, som Venezuela och Taiwan, valde att
              skriva av skulderna för Haiti efter katastrofen, däremot inte
              IMF och inte den amerikanska utvecklingsbanken.
            </seg>
            <seg>
              Jag ställde en fråga till Anders Borg om just detta, och han
              håller hårdnackat fast vid att vi ska behålla lånen och skulderna
              och tvinga Haiti att betala tillbaka. Nu begär jag inte att Anne-Marie
              Pålsson ska kunna svara om just Haiti, men någonstans måste man
              ändå försöka förklara: Var ligger det effektiva i att med ena
              hand ge bistånd och med den andra handen driva in gamla lån och
              räntor och amorteringar?
            </seg>
          </u>
          <note type="speaker">
            Anf. 83 ANNE-MARIE PÅLSSON (m) replik:
          </note>
          <u who="anne-marie_palsson_4f363b" xml:id="i-f1790420e72fb483">
            <seg>
              Herr talman! Tack för frågan, Hans Linde! Man brukar säga: En
              väldigt bra fråga jag skulle kunna svara på en annan.
            </seg>
            <seg>
              Visst är just Haiti ett sorgebarn. För att belysa utvecklingen
              just på Haiti skulle Hans Linde kanske ställa frågan till en gammal
              kollega till mig, Mats Lundahl, som är expert på Haiti och har
              varit professor på Handelshögskolan i Helsingfors. Han har vigt
              sitt liv åt utvecklingen på Haiti. Tyvärr tyder hans forskning
              på att Haiti är ett land som har haft problem ända sedan man blev
              fri var det från USA eller Frankrike? Detta som har drabbat Haiti
              är alltså ingenting nytt, utan det är egentligen en konsekvens
              av en lång tids misskötsel av den ekonomiska utvecklingen. Att
              det sedan drabbades av jordbävningen gör ju inte saker och ting
              bättre utan snarare förvärrar en redan tidigare mycket besvärlig
              situation.
            </seg>
            <seg>
              Nå, skulle man då ha ägnat sig åt att skriva av de skulder som
              landet har dragit på sig tidigare? Jag kan bara hänvisa till en
              ny forskningsrapport som visar att skuldavskrivningen inte har
              lett till de framgångar som man hade hoppats när man gjorde den.
              Den ekonomiska tillväxten har inte kommit i gång som man hade
              hoppats.
            </seg>
            <seg>
              Då blir nästa fråga: Om inte skuldavskrivningen nu har lett till
              det som man vill att den ska leda till, vad har man då för redskap
              att ta till för att lätt styra utvecklingen i utvecklingsländerna?
              Det är bara att konstatera att ingen sitter inne med de svaren
              i dag. Hade man haft de svaren i dag skulle inte tillståndet ha
              sett ut som det gör i Haiti och i många andra länder.
            </seg>
          </u>
          <note type="speaker">
            Anf. 84 HANS LINDE (v) replik:
          </note>
          <u who="hans_linde_f4736f" xml:id="i-7951a7c65753cc6d">
            <seg>
              Herr talman! Jag är trots allt lite förvånad över Anne-Marie
              Pålssons svar, där hon avfärdar behovet av skuldavskrivningar.
              Under den borgerliga regeringen, med en moderat som biståndsminister,
              har man ju faktiskt tagit 2 miljarder kronor från biståndsbudgeten
              just för att genomföra skuldavskrivningar. Samtidigt får vi här
              i debatten beskedet från Moderaternas talesperson att skuldavskrivningar
              inte är effektiva och inte leder till resultat. Varför har man
              då tagit 2 miljarder från biståndsbudgeten för just skuldavskrivningar?
            </seg>
            <seg>
              Jag skulle också vilja gå tillbaka till en av de frågor som Anne-Marie
              Pålsson berörde i sitt anförande, nämligen de krav och villkor
              man ställer på utvecklingsländerna, inklusive Haiti, när man lånar
              ut pengar. Jag förespråkar inte en kravlös politik. Självklart
              ska vi ställa krav på transparens, mänskliga rättigheter, en bra
              och fungerande revision och antikorruptionsarbete. Men var ligger
              det demokratiska i att det är vi som avgör viken ekonomisk politik
              man för i ett utvecklingsland?
            </seg>
            <seg>
              Jag vet att Anne-Marie Pålsson under sin tid i riksdagen bland
              annat har startat ett demokratinätverk och vill stärka parlamentets
              roll, för att parlamentsledamöterna här i Sverige ska få mer inflytande
              över den förda politiken. Varför gäller inte detsamma för, säg,
              parlamentsledamöter i Mali? Mali är ju ett exempel på ett land
              som är en hyfsat välfungerande demokrati där väljarna i regelbundna
              val kan möta en lång rad politiska partier med olika ekonomiska
              program men där väljarna aldrig får möjlighet att genom sin valsedel
              avgöra vilken ekonomisk politik som ska föras. Oavsett vilken
              kandidat de röstar på kommer nämligen regeringen i slutänden att
              tvingas genomföra en ekonomisk politik som har dikterats från
              IMF:s och Världsbankens huvudkontor i Washington.
            </seg>
            <seg>
              När Anne-Marie Pålsson nu har kämpat för att stärka parlamentsledamöternas
              inflytande och demokratin i Sverige, varför gäller inte detsamma
              för parlamentsledamöterna, de folkvalda, i Mali? Varför ska inte
              de få mer inflytande över sitt eget lands ekonomiska politik?
            </seg>
          </u>
          <note type="speaker">
            Anf. 85 ANNE-MARIE PÅLSSON (m) replik:
          </note>
          <u who="anne-marie_palsson_4f363b" xml:id="i-1f2a3c2c5e009d12">
            <seg>
              Herr talman! Låt mig först säga något kort om skuldavskrivning.
              Jag tillhör definitivt inte dem som avfärdar skuldavskrivning.
              Jag bara konstaterar att det kanske inte är det instrument som
              har kunnat leverera allt det vi har lovat, utan det finns fler
              komplikationer knutna till detta än vi kanske har trott.
            </seg>
            <seg>
              Nu kommer jag till de andra frågorna. Att man resonerar på detta
              sätt i IMF och Världsbanken jag kan ju bara försöka tolka beteendet,
              eftersom jag inte har varit inblandad i det direkt beror förmodligen
              på att man tror på att den ekonomiska utvecklingen främjas av
              fria marknader, fria byten, rätten för individer att göra transaktioner
              och kunna skapa en ekonomisk verksamhet och att man kan delta
              i detta inte bara på hemmaplan utan också göra det med andra länder.
              Det är friheten i det ekonomiska beteendet som man uppfattar som
              ledstjärna och det som leder till framgång.
            </seg>
            <seg>
              Mot det kan ställas den ekonomiska verklighet som Hans Lindes
              parti länge har försvarat, alltså en situation där det är de politiska
              beslutsfattarna som styr de ekonomiska aktiviteterna, där kontrollen
              ligger i politikerna händer och där staten har ett dominerande
              inflytande. Vi har ett antal exempel på sådana länder. Det vi
              kan konstatera är att i de länderna har den ekonomiska utvecklingen
              inte varit särskilt god, om man ska uttrycka sig väldigt försiktigt.
            </seg>
            <seg>
              Det är troligtvis lärdomen från dessa länders utveckling som
              har varit det som har väglett IMF i deras uppfattning att det
              är de fria marknaderna och den privata äganderätten som är en
              mycket bättre garant för en ekonomisk utveckling än statlig och
              politisk kontroll. Politiken ska verka på sin arena och ekonomin
              på den andra arenan, och jag tror att det är bra att hålla isär
              dessa båda begrepp.
            </seg>
          </u>
          <note type="speaker">
            Anf. 86 KERSTIN LUNDGREN (c):
          </note>
          <u who="kerstin_lundgren_66285f" xml:id="i-211be94f09b213d0">
            <seg>
              Herr talman! Det här handlar om ett betänkande som är baserat
              på regeringens skrivelse där man redogör för verksamheten i IMF,
              Världsbanken och de regionala utvecklingsbankerna under 20082009.
            </seg>
            <seg>
              Det finns, herr talman, en kritik från oppositionen, åtminstone
              delar av den, när det gäller regeringens återrapportering av den
              här verksamheten. Jag noterar att det under förra mandatperioden
              förelåg en skrivelse. Den här mandatperioden är det en skrivelse
              plus, herr talman, återkommande möten, träffar, som utrikesutskottet
              varit inbjudet till för att lyssna inför årsmöten i bankerna.
              Det har varit möten i Washington, där utskottet har varit på besök
              och kunnat följa verksamheten. Dessutom, herr talman, har det
              varit en debatt i samband med regeringens skrivelse om politik
              för global utveckling och resultatet av biståndet och budgetarbetet.
            </seg>
            <seg>
              Det har alltså funnits ett antal möjligheter att lyfta de här
              frågorna, och det har också gjorts.
            </seg>
            <seg>
              Under innevarande riksmöte har vi dessutom, herr talman, redan
              godkänt en ändring av stadgarna för IMF och Världsbanken, vilket
              inneburit att vi sagt ja till ett ökat inflytande för utvecklings-
              och tillväxtländerna och ja till mindre inflytande för oss själva
              i vår valkrets. När man hör oppositionen, åtminstone delar av
              oppositionen, låter det som att man nästan har missat det.
            </seg>
            <seg>
              Sverige är en stor givare, och bankerna har betydelse för utvecklingsländernas
              möjligheter och också, har det visat sig genom den finanskris
              som vi har upplevt, för många länder i vår närhet. De har betydelse
              för ekonomisk stabilitet.
            </seg>
            <seg>
              Man kan då titta på den reservation som Socialdemokraterna tillsammans
              med Miljöpartiet har ställt sig bakom. Där lyfter man just frågan
              om styrning och önskar förändring i den delen. Men, herr talman,
              så sent som under det här riksmötet har vi fattat beslut i den
              riktningen. Jag funderar på om man har missat någonting i den
              delen, för vi har faktiskt åstadkommit resultat, inte bara i debatten
              här i kammaren utan också i verkligheten när det gäller ländernas
              delaktighet.
            </seg>
            <seg>
              Tittar vi på frågan om reformeringen av ordförandeval kan vi
              också se, herr talman, att det så sent som i våras, i april 2010,
              klarades ut att ledningen för IMF ska tillsättas genom en öppen,
              meritbaserad och transparent process. Det är en riktning som vi
              har bejakat. De förändringarna är betydelsefulla för att åstadkomma
              en ökad legitimitet. Det har varit brister i de här delarna. Därför
              är det bra att vi kunnat nå förändringar. Jag vill inte säga att
              det är slutet på en sådan förändringsprocess. Det kan mycket väl
              ske och bör ske ytterligare steg. Men alldeles klart har vi gjort
              genombrott.
            </seg>
            <seg>
              Vi kan se till miljö- och klimatområdet, ett område som också
              berörs i flera av reservationerna. Då kan man väl också konstatera
              att Världsbanken och världsbanksgruppen har gjort förändringar,
              bland annat genom det program som antogs 2008, som innebär att
              man ska stödja klimatåtgärder och stödja snabbare utveckling och
              spridning av teknologi. Och man har utvecklat nya finansieringsalternativ.
              Detta har också lett till, herr talman, att Världsbanken 2009
              ökade sin utlåning när det gäller förnybar energi och energieffektivisering
              med 24 procent. Det kan tyckas lite, men det är en tydlig förändring
              och en tydlig ökning.
            </seg>
            <seg>
              Man klargör också att det årliga åtagandet för förnybar energi
              och energieffektivisering inom en tvåårsperiod ska uppgå till
              minst 50 procent. Även här är det en tydlig förändring.
            </seg>
            <seg>
              När jag läser detta betänkande verkar det som att det finns en
              stark opposition som intar en annan hållning. Men, herr talman,
              så är icke fallet. Det finns åtta reservationer. Fyra är från
              enbart Vänsterpartiet. Tre reservationer står Miljöpartiet bakom
              tillsammans med Vänsterpartiet. Och Socialdemokraterna har en
              reservation tillsammans med Miljöpartiet. Den rör just styrning
              och transparens när det gäller de områden som vi faktiskt har
              förändrat under det gångna riksmötet.
            </seg>
            <seg>
              Socialdemokraterna och Miljöpartiet varnar dessutom för att G20
              ska ta en större roll. Det är ingenting, herr talman, som vi kan
              göra någonting åt i denna kammare, i detta beslut, utan detta
              handlar om att ha en väl fungerande ordning när det gäller Världsbanken
              och IMF och de regionala utvecklingsbankerna.
            </seg>
            <seg>
              Sedan får vi se om man klarar det uppdraget. Det var ju också
              tydligt att G20 för sin del väljer att gå vägen via världsbanksgruppen
              och IMF, inte minst.
            </seg>
            <seg>
              Men, som sagt var, när man läser de här reservationerna och hör
              Hans Linde verkar det som att vi befinner oss i en annan tid.
              Det låter som att Hans Linde har en historisk retorik, som att
              han inte märkt att det hänt någonting, inte märkt den förnyelse
              som ägt rum inom den verksamhet som vi här berör.
            </seg>
            <seg>
              Herr talman! Jag vet egentligen inte om det skulle ha gjort någon
              skillnad om vi hade haft ytterligare någon debatt och ytterligare
              någon skrivelse från regeringen i den här delen. Jag vet inte
              om det hade förändrat den historiska retorik som Hans Linde bygger
              sin argumentation och sina reservationer på. Jag tillåter mig,
              herr talman, att tvivla på den saken.
            </seg>
            <seg>
              Med detta vill jag yrka bifall till förslaget i utskottets betänkande
              och avslag på samtliga reservationer.
            </seg>
          </u>
          <note type="speaker">
            Anf. 87 HANS LINDE (v) replik:
          </note>
          <u who="hans_linde_f4736f" xml:id="i-4612e2e7f01b82b8">
            <seg>
              Herr talman! Kerstin Lundgren använder huvuddelen av sitt anförande
              till att recensera oppositionen och oppositionens reservationer.
              Man skulle kunna misstänka att Kerstin Lundgren tillhör dem som
              redan i förskott har tagit ut en borgerlig förlust i september
              och förutsätter att det rödgröna samarbetet ska vinna makten.
            </seg>
            <seg>
              Det är lite spännande att lyssna på Kerstin Lundgren. Centerpartiet
              brukar lansera sig som Alliansens gröna röst. Men om vi tittar
              på den politik som den borgerliga regeringen, med Centerpartiet,
              har fört inom IMF och Världsbanken kan vi se att man på alla punkter
              verkligen har varit en koldioxidgrå röst.
            </seg>
            <seg>
              Kerstin Lundgren pratar om ökningarna när det gäller investeringar
              i förnybara energikällor. Det är helt sant. Det har skett ökningar
              på dessa områden. Men samtidigt har ökningarna när det gäller
              stöd till investeringar i icke förnybara energikällor ökat långt
              mycket mer. Det är inte historia. Det är det som sker just nu.
              Både jag och Ameer Sachet kunde i våra anföranden redovisa statistik
              som visar på att ökningen har varit oerhört kraftig när det gäller
              att investera i kolkraftverk och liknande.
            </seg>
            <seg>
              Nu tyckte Kerstin Lundgren att jag pratade för mycket historia,
              även om jag tror att nästan alla konkreta exempel som jag tog
              upp var från de senaste åren. Jag tänkte trots allt ge ett konkret
              exempel från april. Det är möjligt att det ligger för långt tillbaka
              i historien för att Kerstin Lundgren ska tycka att det är relevant
              för den här diskussionen. Jag tycker nog trots allt att det är
              relevant att diskutera vad som hänt i vår egen närtid.
            </seg>
            <seg>
              Då hade vi en omröstning i Världsbanken om stödet till kolkraftverket
              Medupi i Sydafrika som kommer att bli världens fjärde största
              kolkraftverk om det byggs. Jag brukar sällan hylla USA i den här
              kammaren, men USA valde faktiskt att avstå i den här omröstningen.
              Men Sverige, med den borgerliga regeringen, där Centerpartiet,
              Alliansens gröna röst, ingick, valde att rösta ja till det här
              kolkraftverket.
            </seg>
            <seg>
              Vad är det rimliga, Kerstin Lundgren, i att man inte bara fortsätter
              att stödja Världsbanken utan dessutom kraftigt ökar stödet till
              Världsbanken när vi samtidigt ser att Världsbanken tydligt väljer
              att fokusera på och öka investeringarna i icke förnybara energikällor?
            </seg>
          </u>
          <note type="speaker">
            Anf. 88 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-67475576a797aa23">
            <seg>
              Herr talman! Det är naturligtvis helt rätt som Hans Linde säger,
              att vi utgör Alliansens gröna röst. Det är måhända därför som
              vi har varit aktiva när det gäller att verka för en förändring
              och att också Världsbankens och IMF:s möjligheter ska tas till
              vara för att åstadkomma en satsning på förnybar energi och på
              energieffektivisering, för här finns oerhört mycket att göra.
            </seg>
            <seg>
              Det är också därför Sverige i många bilaterala sammanhang vilket
              vi inte diskuterar här, herr talman, så jag ska bara smita förbi
              det på det sättet har försökt stärka möjligheterna för utvecklingsländerna.
              Det finns också med i vår politik för global utveckling och är
              en självklar utgångspunkt för vårt arbete.
            </seg>
            <seg>
              Herr talman! Precis som Hans Linde tidigare argumenterade för
              måste vi naturligtvis lyssna till låntagarna. Det var precis den
              kritiken Hans Linde hade, nämligen att man inte lyssnar på låntagarna
              och inte tar vara på det lokala ägarskapet utan att vi eller någon
              annan sitter och dikterar vad som är rätt och fel.
            </seg>
            <seg>
              Det är klart att i energiförsörjningen av Sydafrika har man sett
              kol som en möjlighet. Låt oss hoppas att detta också kan kombineras
              med en rad andra åtgärder för att samla upp eller hitta lösningar
              på koldioxidinsatserna och att man framför allt kan nå ett resultat
              när det gäller klimatmötet. Här har ju Världsbanksgruppen och
              IMF möjligheter, och de har också signalerat beredskap att vara
              med och stötta. Det är en viktig del, men många utvecklingsländer,
              bland annat Sydafrika, vill inte gå med.
            </seg>
          </u>
          <note type="speaker">
            Anf. 89 HANS LINDE (v) replik:
          </note>
          <u who="hans_linde_f4736f" xml:id="i-5cb762354aa1f0e6">
            <seg>
              Herr talman! Det blir lite upp- och nedvända världen när man
              lyssnar på Kerstin Lundgren. Hon säger att när det gäller nya
              kolkraftverk ska vi lyssna på utvecklingsländerna, men när det
              gäller till exempel om ett vattenverk ska vara offentligt eller
              privatägt ska vi inte lyssna på utvecklingsländerna, utan då ska
              vi sätta upp villkor och krav och tvinga utvecklingsländerna att
              privatisera sitt vattenverk.
            </seg>
            <seg>
              Jag tycker att det finns en central skillnad mellan ett vattenverk
              i Mali och ett kolkraftverk i Sydafrika, nämligen att det inte
              kommer att påverka någon utanför Mali om detta vattenverk är privat
              eller offentligt ägt. Det kommer inte att påverka oss och hur
              vi lever våra liv här i Sverige. Men om man bygger ett enormt
              kolkraftverk i Sydafrika, det fjärde största i världen, kommer
              det att få en global påverkan genom de kraftigt ökade utsläppen.
              Då borde det också vara rimligt att vi aktivt med våra ekonomiska
              styrmedel främjar en energiomställning och uppmuntrar förnybara
              energikällor i stället för att pumpa in pengar i den här typen
              av kolkraftverk.
            </seg>
            <seg>
              Jag blir lite förvånad när jag hör Kerstin Lundgren säga att
              vi ska vara med i Världsbanken och IMF för att förändra. Hur förändrade
              Sverige när man i april valde att rösta ja till kolkraftverket
              Medupi i Sydafrika? Medan andra länder uppenbarligen både kunde
              rösta nej och avstå omröstningen valde Sverige att rösta ja till
              ett lån i mångmiljardklassen till ett gigantiskt koldioxidprojekt,
              detta år 2010 när vi har all den kunskap som vi har om klimatförändringarna.
            </seg>
            <seg>
              Jag har väldigt svårt att se hur man förändrar genom att rösta
              ja till den typen av projekt. Tyvärr har vi inte sett några resultat
              av den förändring som Kerstin Lundgren hävdar att Sverige bedriver.
              Utvecklingen går snarare i negativ riktning. Visst, utlåningen
              till förnybara energikällor ökar, men utlåningen till icke förnybara
              energikällor ökar betydligt mer. Det innebär hela tiden att den
              del av utlåningen som går till förnybara energikällor krymper
              och krymper och den andel som går till icke förnybara energikällor
              bara ökar och ökar.
            </seg>
            <seg>
              Jag har väldigt svårt att se att Sverige har fått några resultat.
              Varför får inte detta konsekvenser? Om vi ser att Världsbanken
              går i negativ riktning, varför satsar vi då inte våra pengar och
              skattemedel på bättre projekt i andra organisationer?
            </seg>
          </u>
          <note type="speaker">
            Anf. 90 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-fb61d9519f86f0ad">
            <seg>
              Herr talman! Helt klart är det så att vi måste jobba för att
              stärka de förnybara energikällorna och för att skapa möjligheter
              för utvecklingsländerna att välja dessa vägar. Men det är också
              så, och det är ju en del av den stora klimatdebatten, att många
              av utvecklingsländerna säger att de måste ha rätt att ta vara
              på sina resurser och att utveckla sina resurser och lösa sina
              energiproblem utifrån sina förutsättningar.
            </seg>
            <seg>
              Att hitta lösningar som vi får med hela världen på i ett nytt
              klimatavtal är en del av den stora diskussionen. Låt oss hoppas
              att vi lyckas nå ett sådant avtal i Mexiko eller i närheten av
              det Mexikomöte som vi har i slutet av året. Då kommer naturligtvis
              det att påverka.
            </seg>
            <seg>
              Det innebär å andra sidan inte att vi kan säga nej, här får ni
              inte låna pengar för att utnyttja de kolresurser som ni har i
              Sydafrika, men vi ska däremot använda våra egna företag, vilket
              man gjorde under den förra mandatperioden, för att investera i
              kolkraft i till exempel Tyskland.
            </seg>
            <seg>
              Det är inte heller någon hållbar lösning och inte något som ger
              trovärdighet. Det är en avvägning som måste göras när man från
              Sydafrikas sida vill utnyttja sina egna energiresurser.
            </seg>
            <seg>
              Det som är viktigt är att det inte stannar där utan att man också
              tar vara på energieffektivisering, förnybar energi och tekniköverföring
              för att ge möjligheter till förändring och också lösa klimatåtagandet
              totalt över vårt jordklot. Det är det som är det stora uppdraget
              inte varje enskilt land.
            </seg>
          </u>
          <note type="speaker">
            Anf. 91 FREDRIK MALM (fp):
          </note>
          <u xml:id="i-b71f6c17aa364ae7" who="unknown">
            <seg>
              Herr talman! Jag vill börja med att yrka bifall till förslaget
              i det betänkande vi nu diskuterar, det vill säga utrikesutskottets
              betänkande 18 om verksamheten i Internationella valutafonden,
              Världsbanken och de regionala utvecklingsfonderna under 2008 och
              2009. Detta handlar om att regeringen med regelbundna intervall
              ska redovisa för riksdagen hur arbetet går i de här olika institutionerna
              och vilka prioriteringar Sverige gör.
            </seg>
            <seg>
              I den finansiella kris som vi har sett ser vi att det blir viktigare
              hur IMF, Världsbanken och andra aktörer agerar, att det finns
              kapital så att länder som är i behov av stöd kan få det och så
              vidare.
            </seg>
            <seg>
              Man kanske kan tro att ett land som inte är så integrerat i globaliseringen
              inte skulle drabbas lika hårt av den finansiella krisen, men så
              är det inte. Vi ser hur många fattiga länder har drabbats ohyggligt
              hårt av den finansiella krisen, och därmed har också efterfrågan
              ökat för att få stöd från IMF och Världsbanken.
            </seg>
            <seg>
              Herr talman! Jag skulle vilja nämna några principer som vi i
              Folkpartiet och Alliansen tycker är viktiga när vi tittar på hur
              de här institutionerna fungerar och bör fungera i framtiden.
            </seg>
            <seg>
              Det första är, precis som Anne-Marie Pålsson mycket förtjänstfullt
              har fört fram, att den som lånar ut pengar också måste kunna ställa
              krav. Dessa krav ska förstås vara rimliga, men det går inte att
              utesluta att den som skjuter till pengar för att hjälpa ett land
              i en svår sits också ska kunna ställa vissa krav på reformer.
              Vi tycker att det är rimligt att man gör det. Sedan måste det
              hela tiden vara en diskussion, och där har vi också sett en förändring
              inom regelverken och framför allt inom praxis hos både IMF och
              Världsbanken som går i en riktning att man tar större hänsyn till
              hur det ser ut i olika länder. Det är viktigt att man gör det,
              men vi kommer aldrig ifrån det centrala elementet av att man måste
              kunna ställa krav också på reformer.
            </seg>
            <seg>
              Det andra som är viktigt är förstås att man inte bygger upp de
              här systemen, vare sig det handlar om lån eller bistånd, på ett
              sätt så att länder fastnar i beroende.
            </seg>
            <seg>
              Det tredje som är viktigt, herr talman, och som jag skulle vilja
              peka på är att för att få en ekonomi att fungera måste länder
              också, menar vi, i grund och botten bygga upp en ekonomisk struktur
              som bygger på privat ägande, entreprenörskap och inflationsbekämpning.
              Man måste vara en del av globaliseringen och tillämpa marknadsekonomi,
              kapitalistiska principer och så vidare.
            </seg>
            <seg>
              Här finns förstås en skillnad mellan olika partier här i kammaren,
              men det är vår uppfattning att det är väldigt viktigt att man
              kan bygga upp detta, och då tycker vi också att man bör kunna
              ha krav som går i den riktningen om man lånar ut pengar. Men givetvis
              måste kraven vara rimliga.
            </seg>
            <seg>
              Det fjärde som jag vill peka på som sällan noteras i den här
              diskussionen är det som rör behovet av demokrati och yttrandefrihet
              för ett lands ekonomiska utveckling. Detta kan inte nog betonas
              nu. Vi ser ett antal länder i världen som har haft en mycket hög
              tillväxt, men dessa länder är fortfarande mycket auktoritära.
              Det är länder som exempelvis Kina och ett antal länder som har
              fått en hög tillväxt tack vare det höga oljepriset 2007 och 2008.
              Dessa länder kommer dock på lång sikt inte att klara av den ekonomiska
              utvecklingen om man inte samtidigt genomför en demokratisering
              i landet.
            </seg>
            <seg>
              Om vi tittar på många länder som är i behov av stöd, både av
              utvecklingsstöd och av lån från IMF och framför allt Världsbanken,
              ser vi att det är länder som ofta har stora problem med korruption.
              Det är omöjligt, skulle jag säga, att på allvar bekämpa korruptionen
              om man inte har en grad av yttrandefrihet som innebär att man
              i medierna kan rapportera om korrupta politiker, att människor
              kan protestera mot korruptionen, att människor kan tala fritt
              om korruptionen, att man har ett rättsväsen så att människor ställs
              till svars för korruptionen. Det är liksom ett tydligt exempel.
            </seg>
            <seg>
              Det har talats en del om miljön här också. Det är samma sak där.
              Det är ingen som vill se multinationella storföretag begå rovdrift
              på naturen eller agera på ett sätt i fattiga länder så att ursprungsbefolkningen
              rycks upp från sin jord eller från något annat. För att bekämpa
              detta krävs det fackliga rättigheter i ett land. Det är oerhört
              viktigt. Det krävs att människor har rätt att protestera, att
              kunna demonstrera och så vidare. Det är en väldigt viktig hemläxa
              att göra för alla världens länder, tror jag, för att förstå hur
              viktigt det är att demokrati och en god ekonomisk utveckling också
              går hand i hand.
            </seg>
            <seg>
              Med dessa ord, herr talman, vill jag yrka bifall till förslagen
              i utskottets betänkande och givetvis också tacka Anne-Marie Pålsson
              för den här tiden i utskottet.
            </seg>
          </u>
          <note type="speaker">
            Anf. 92 ROSITA RUNEGRUND (kd):
          </note>
          <note>
            Herr talman! Jag börjar med att yrka bifall till förslagen i
            betänkandet och avslag på reservationerna.
          </note>
          <u who="rosita_runegrund_d92564" prev="cont">
            <seg>
              Vi kristdemokrater menar att villkor och krav måste ställas på
              en sund ekonomisk politik, en demokratisk utveckling och respekt
              för mänskliga rättigheter, liksom på tydliga och konkreta handlingsplaner
              för att just bekämpa fattigdom. Det är krav som inte underminerar
              mänskliga rättigheter eller demokratiska processer. Världsbanken
              måste sätta de fattigas intressen högst på dagordningen och inte
              som det har varit tidigare många gånger ge råd som stått i konflikt
              med fattigdomsbekämpandet.
            </seg>
            <seg>
              Precis som betänkandet i dag tar upp har den finansiella och
              ekonomiska krisen påverkat olika grupper av länder och hur institutionerna
              på ett övergripande plan har hanterat krisens utmaningar. Det
              har bland annat medfört att medel- och låginkomstländer väsentligt
              har ökat sin efterfrågan på lån från Världsbanken och de regionala
              utvecklingsbankerna, något som lett fram till beslut om kapitalförstärkningar.
            </seg>
            <seg>
              Precis som framgår av betänkandet finns det i dag en större insikt
              om att stärkt samverkan måste till mellan olika multilaterala
              institutioner och organ, och på alla nivåer inom dem, för att
              framgång ska kunna nås såväl i kampen mot den globala finansiella
              och ekonomiska krisen som i ansträngningar att nå FN:s millenniemål.
              Jag tycker att det är oerhört viktigt att regeringen fortsätter
              att driva att institutionerna ska ha tillräcklig kapacitet för
              att kunna hantera nya utmaningar, men också att ökad transparens
              och öppenhet inom IMF blir en reell verklighet och inte bara vackra
              ord.
            </seg>
            <seg>
              Det är glädjande men också nödvändigt, som jag ser det, att regeringen
              ska stödja reformer som säkrar att institutionerna även i fortsättningen
              ska kunna spela en grundläggande roll i den internationella finansiella
              arkitekturen och stödja hållbar ekonomisk utveckling samt fattigdomsbekämpning.
            </seg>
            <seg>
              Herr talman! Slutligen vill jag ta upp det som var finansutskottets
              ställningstagande när det gäller ägarskapet. Som alla vet är jag
              starkt engagerad i Awepa och när det gäller parlamentens roll.
              Jag tycker att det som betänkandet tar upp är bra, att det är
              viktigt att man förstärker ländernas ägarskap, precis som framkom
              genom principen i Parisdeklarationen och Accra-avtalet. Att utskottet
              tar upp det här på ett så bra sätt visar på att det är detta som
              regeringens politik går ut på.
            </seg>
            <seg>
              Herr talman! Förra gången vi hade debatt i utrikesutskottet tackade
              jag så mycket, för jag trodde att det var mitt sista anförande.
              Jag visste inte att jag skulle delta i debatten i dag. Härmed
              vill jag säga tack, och jag vill säga tack till Anne-Marie Pålsson
              också. Det har varit väldigt trevligt att lära känna dig i utrikesutskottet.
              Tack också till personalen!
            </seg>
          </u>
          <note type="speaker">
            Anf. 93 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-ee3052ce22368f37">
            <seg>
              Herr talman! I denna sena, avslutande debatt för i dag vill jag
              bara ta tillfället i akt och tacka Rosita Runegrund men också
              Anne-Marie Pålsson för det arbete som de har lagt ned i vårt utskott.
              Det har varit en spännande resa tillsammans med er, givande att
              få möta er. Tack för ert bidrag, tack för ert kamratskap! Lycka
              till i fortsättningen!
            </seg>
          </u>
          <note type="speaker">
            Anf. 94 ROSITA RUNEGRUND (kd) replik:
          </note>
          <u who="rosita_runegrund_d92564" xml:id="i-a8606e2d48ad5666">
            <seg>
              Herr talman! Jag vill bara säga att jag hoppas att vi kanske
              träffas i andra sammanhang, för det internationella engagemanget
              hoppas jag ta med mig efter riksdagstidens slut.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Uppskov till 2010/11 års riksmöte med behandlingen av vissa
            ärenden
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            17 § Ett undantag från skyldigheten att upprätta koncernredovisning,
            m.m.
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Kammaren åtskildes kl. 20.56.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
