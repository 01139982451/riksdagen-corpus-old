<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--83</head>
          <docDate when="1995-01-01">1995-01-01</docDate>
        </div>
      </front>
      <body>
        <div>
          <note xml:id="i-b6a583d3112aa7ae-0">
            Det justerade protokollet beräknas utkomma om 3 veckor
          </note>
          <note xml:id="i-01057deed2edaabc-0"/>
          <note xml:id="i-8815da7a5f2de937-0">
            Protokoll
          </note>
          <note xml:id="i-93417294155956a4-0">
            1995/96:83
          </note>
          <note xml:id="i-08024766adce9100-0">
            --------------------------------------------------------------
          </note>
          <note xml:id="i-01057deed2edaabc-1"/>
          <note xml:id="i-3f0daf4b0390ef14-0">
            1 § Avsägelser
          </note>
          <note xml:id="i-686c32ecb74a8bbf-0">
            Förste vice talmannen meddelade att Lena Klevenås (s) avsagt
            sig uppdraget att vara ledamot i utrikesutskottet.
          </note>
          <note xml:id="i-b6e2b22868aad607-0">
            Kammaren biföll denna avsägelse.
          </note>
          <note xml:id="i-ba97d66f0b5f6076-0">
            Förste vice talmannen meddelade att Martin Nilsson (s) avsagt
            sig uppdraget att vara suppleant i socialutskottet.
          </note>
          <note xml:id="i-b6e2b22868aad607-1">
            Kammaren biföll denna avsägelse.
          </note>
          <note xml:id="i-ad573ad74dad1f7c-0">
            2 § Anmälan om kompletteringsval till utrikesutskottet och socialutskottet
          </note>
          <note xml:id="i-85b0c4a4b5989917-0">
            Förste vice talmannen meddelade att på grund av uppkomna vakanser
            hade Socialdemokratiska riksdagsgruppen anmält Carina Hägg som
            ledamot i utrikesutskottet efter Lena Klevenås, Agneta Brendt
            som suppleant i utrikesutskottet efter Carina Hägg och
          </note>
          <note xml:id="i-db78b9c9d8ee732a-0">
            Urban Ahlin som suppleant i socialutskottet efter
          </note>
          <note xml:id="i-6aa884d8f7b043cc-0">
            Martin Nilsson.
          </note>
          <note xml:id="i-9535402359db709f-0">
            Förste vice talmannen förklarade valda till
          </note>
          <note xml:id="i-7f5f8babf9f17baa-0">
            ledamot i utrikesutskottet
          </note>
          <note xml:id="i-da7f675c4454bb18-0">
            Carina Hägg (s)
          </note>
          <note xml:id="i-629c5f4931624782-0">
            suppleant i utrikesutskottet
          </note>
          <note xml:id="i-969ee32d02327e6d-0">
            Agneta Brendt (s)
          </note>
          <note xml:id="i-6502f0b7370a5d21-0">
            suppleant i socialutskottet
          </note>
          <note xml:id="i-c7e8558105d8ec09-0">
            Urban Ahlin (s)
          </note>
          <note xml:id="i-197b71e999737dfa-0">
            3 § Anmälan om ny ordförande i socialförsäkringsutskottet
          </note>
          <note xml:id="i-054ae202ff1624e3-0">
            Förste vice talmannen meddelade att Börje Nilsson
          </note>
          <note xml:id="i-46342ce309553a1b-0">
            (s) utsetts till ordförande i socialförsäkringsutskottet fr.o.m.
            den 18 april.
          </note>
          <note xml:id="i-7ebd1f1a4969d5a3-0">
            4 § Meddelande om frågestunden
          </note>
          <note xml:id="i-25f79d483abd8fba-0">
            Förste vice talmannen meddelade att vid frågestunden torsdagen
            den 25 april kl. 14.00 skulle följande statsråd närvara:
          </note>
          <note xml:id="i-e82eebbefd5b212c-0">
            Statsminister Göran Persson, utrikesminister Lena
          </note>
          <note xml:id="i-10b0563101561e2e-0">
            Hjelm-Wallén, justitieminister Laila Freivalds, inrikesminister
            Jörgen Andersson, statsrådet Ylva Johansson, statsrådet Björn
            von Sydow och statsrådet
          </note>
          <note xml:id="i-b38c8636c6306950-0">
            Maj-Inger Klingvall.
          </note>
          <note xml:id="i-31c6c1343e0ffc84-0">
            5 § Svar på interpellation 1995/96:141 om näringspolitiken
          </note>
          <note xml:id="i-0fffb3b81f403f33-0">
            Anf. 1 Näringsminister ANDERS
          </note>
          <note xml:id="i-1cd26f7c595bed9c-0">
            SUNDSTRÖM (s)
          </note>
          <note xml:id="i-73dfe0af99eea31d-0">
            Herr talman! Karin Falkmer har frågat mig om regeringen kommer
            att medverka till avregleringar och minskade pålagor för företagare.
          </note>
          <note xml:id="i-ca60761f93d29b19-0">
            Jag vill svara på frågan, men låt mig börja med en kort historik,
            eftersom det verkar som om Karin
          </note>
          <note xml:id="i-a7e31ea178932c4b-0">
            Falkmer och jag inte riktigt har samma minnesbild av de senaste
            årens politiska händelser.
          </note>
          <note xml:id="i-2a4f8ccabad56084-0">
            När den socialdemokratiska regeringen tillträdde
          </note>
          <note xml:id="i-45f86392e61e3d49-0">
            1994 inriktades alla krafter på att leda nationen ut ur det statsfinansiella
            moras som åstadkommits under den borgerliga regeringsperioden.
            Det stod uppenbart för oss i den nytillträdda regeringen att det
            inte skulle gå att föra en framgångsrik tillväxtpolitik baserad
            på de höga räntenivåer och den ekonomiska instabilitet som rådde
            hösten 1994.
          </note>
          <note xml:id="i-5c19424bb32c48bf-0">
            Att regeringen nu, när vi skriver 1996, kan tillgodoräkna sig
            såväl kapitalmarknadens som den allmänna opinionens uppskattning
            beror på att den ekonomiska politik den socialdemokratiska regeringen
            bedrivit varit mycket framgångsrik. Räntan har gått ned och trenden
            är fortsatt nedåtgående, inflationen har stabiliserats på en låg
            nivå och vi är på god väg att uppnå balans i statens budget. Redan
            1998 - långt tidigare än de flesta trodde var möjligt - kommer
            statsbudgetens inkomster och utgifter att balansera varandra.
          </note>
          <note xml:id="i-51f6f7a7fee63f55-0">
            Den förda politiken kommer företagen till del genom en stärkt
            konkurrenskraft och stabilt goda förutsättningar för investeringar
            och utveckling. Efter en lång tid av motigheter och försiktighet
            bland företagare finns det nu fog för framtidsoptimism och nysatsningar.
            Med den framgångsrika ekonomiska politiken som grund skall regeringen
            gå vidare med bl.a. en stabil energipolitik och en konstruktiv
            näringspolitik.
          </note>
          <note xml:id="i-fbf4c6449d6db1ea-0">
            Den integration som sker i regeringen mellan näringsoch handelspolitiken
            kommer också att ge oss en bredare bas för tillväxtpolitiken.
            Målet är att arbetslösheten skall halveras till år 2000.
          </note>
          <note xml:id="i-5bea1687fa76bc97-0">
            Företagandets villkor påverkas positivt av att Sverige präglas
            av en öppen ekonomi med ett litet statligt ägande och en stark
            marknad. Den svenska ekonomin är heller inte särskilt hårt reglerad.
            Svenska företag möter inte större byråkrati än andra företag inom
            EU.
          </note>
          <note xml:id="i-73fd8ca0f313d74c-0">
            Tvärtom är villkoren för företagande i Sverige i grunden bra,
            och den större marknad som öppnade sig vid
          </note>
          <note xml:id="i-470589d2b3a5b948-0">
            EU-inträdet ger svenska företag nya möjligheter utifrån denna
            goda position.
          </note>
          <note xml:id="i-615bbc7ba471981f-0">
            Saneringen av budgeten medför förvisso på kort sikt en börda
            för många grupper i samhället. Även företagen får bära sin del,
            bl.a. genom att många företag fr.o.m. 1996 har fått betala in
            momsen tätare och tidigare än förut. Flertalet små och medelstora
            företag har dock redan undantagits från systemet med tidigare
            betalning av moms. Regeringen har nyligen föreslagit ytterligare
            lättnader, vilket medför att ca 98 % av företagen kommer att betala
            moms enligt den ordning som gällde t.o.m. år 1995.
          </note>
          <note xml:id="i-72344ec283aae4b4-0">
            De mindre företagen har under senare år skapat ett stort antal
            nya arbetstillfällen, vilket visar att Sverige redan nu har bra
            villkor för företagsamhet.
          </note>
          <note xml:id="i-7adedec0e37ee553-0">
            Regeringen avser att fortsätta förbättra företagandets villkor
            bl.a. genom hjälp med kompetensutveckling och riskkapital.
          </note>
          <note xml:id="i-4b51c0f341a4a56d-0">
            Staten vidtar redan nu en rad riktade åtgärder för att kompensera
            för brister i marknadens sätt att fungera. Det gäller bl.a. finansiering
            och rådgivning genom
          </note>
          <note xml:id="i-f99fac12e1113805-0">
            ALMI Företagspartner AB.
          </note>
          <note xml:id="i-e14e430f7bf74c47-0">
            Till detta kommer frågor om internationalisering och avreglering,
            eller kanske snarare omreglering, samt regelförenkling som Karin
            Falkmer direkt tar upp i sin interpellation.
          </note>
          <note xml:id="i-e49211686eabdc72-0">
            En hög och stabil ekonomisk tillväxt förutsätter ett ordentligt
            omvandlingstryck i ekonomin.
          </note>
          <note xml:id="i-421e889a080aec93-0">
            Det är därför en mycket viktig uppgift för regeringens näringspolitik
            att med olika åtgärder upprätthålla en väl fungerande marknad.
            Sådana åtgärder är exempelvis konkurrenslagen och lagen om offentlig
            upphandling.
          </note>
          <note xml:id="i-9fb2dad0618b4bfd-0">
            Men det är också viktigt att svenska företag kan konkurrera på
            marknader inom EU på samma villkor som de inhemska företagen.
            Det är av särskild betydelse med tanke på den begränsade hemmamarknad
            som svenska företag har jämfört med många andra länders företag.
          </note>
          <note xml:id="i-27f3ef8d0f719a41-0">
            Det är givetvis svårare för regeringen att motverka marknadshinder
            på utländska marknader är sådana här hemma. Men att ytterligare
            öppna upp EU-
          </note>
          <note xml:id="i-dd057489514895de-0">
            gemenskapens marknad för svenska företag är en högt prioriterad
            uppgift. Den drivs parallellt med arbetet på departementet med
            att systematiskt och löpande gå igenom de inhemska regler som
            berör företagen.
          </note>
          <note xml:id="i-e732e2f2816d0b7b-0">
            Detta program inleddes förra året, och syftet är att belysa enskilda
            regelsystems effekter på marknaden och motverka onödiga kostnader.
          </note>
          <note xml:id="i-996a3dbfdfe9a6ba-0">
            Programmet är särskilt inriktat på att motverka att de mindre
            företagen missgynnas i förhållande till de större och mer resursstarka
            företagen. Arbetet sker i nära samarbete med näringslivets organisationer
            och företrädare för de centrala arbetsgivar- och arbetstagarorganisationerna.
            Konkret hämtas information in om effekterna på marknaden av enskilda
            regelsystem.
          </note>
          <note xml:id="i-cf3d3c6987edafc8-0">
            Regeringen fortsätter också arbetet med att se över företagens
            uppgiftslämnande i syfte att åstadkomma förenklingar.
          </note>
          <note xml:id="i-ca40b5c22ce5f42a-0">
            Där Sverige och några andra länder gått före med regelreformering
            och omreglering bör andra följa efter. Annars kan konkurrensen
            snedvridas till nackdel för våra företag, särskilt de mindre.
          </note>
          <note xml:id="i-f93e877698e55716-0">
            Vad gäller EU-gemenskapens regelsystem har
          </note>
          <note xml:id="i-babf47f3ec065708-0">
            Sverige senast i februari i år vid inre marknadsrådets möte framhållit
            att mer kraft måste läggas ned på att förenkla gemenskapens regler
            och göra dem mer tillgängliga. Vi har också agerat för att EU
            skall genomföra effektivare konsekvensanalyser och utvärderingar
            av sina regler samt att ett brett samråd skall ske inom kommissionens
            förberedelsearbete.
          </note>
          <note xml:id="i-0331f94ad7ad8d60-0">
            Vad jag har sagt visar att regeringen lägger ned ett fortlöpande,
            systematiskt och engagerat arbete för regelreformeringen. Vi ser
            det som en mycket viktig uppgift att understödja ett sunt och
            tillväxtfrämjande konkurrenstryck med likartade förutsättningar
            för alla företag. Ett viktigt inslag är en praktiskt inriktad
            och konstruktiv dialog med näringslivet. Arbetet kommer att fortsätta
            konsekvent och målmedvetet. Möjligheterna att underlätta för företagandet
            och då särskilt för de mindre företagen skall tas tillvara.
          </note>
          <note xml:id="i-99ee876c57062ad9-0">
            Med fortsatt allt sundare statsfinanser och en aktiv socialdemokratisk
            konkurrenspolitik för att ytterligare öppna marknader här hemma
            och utomlands förbättras företagandets villkor. Det är nödvändigt
            om vi skall åstadkomma ökad tillväxt och minskad arbetslöshet,
            och här måste en stor vikt fästas vid villkor som styr de mindre
            företagens verksamhet. Det är, fru
          </note>
          <note xml:id="i-48c23b7626c36f6f-0">
            Falkmer, regeringens fasta föresats.
          </note>
          <note xml:id="i-4f3d1a22aa8e9764-0">
            Anf. 2 KARIN FALKMER (m)
          </note>
          <note xml:id="i-17fd821ded1fc327-0">
            Herr talman! Jag börjar med att tacka Anders
          </note>
          <note xml:id="i-080ac2d62bfa301a-0">
            Sundström för svaret. Samtidigt kan jag konstatera att det var
            tämligen förutsägbart. Jag tror faktiskt inte att vare sig svenska
            folket eller Anders Sundström själv tror på den det-var-ert-fel-myt
            som reflexmässigt sprids från regeringen.
          </note>
          <note xml:id="i-00488f7d9411be55-0">
            Vi har i dag ett allt annat överskuggande problem i
          </note>
          <note xml:id="i-6f6aa32e1f8bcea5-0">
            Sverige, och det är bristen på arbete. Det arbetslöshetens stålbad
            som så många i vårt land i dag befinner sig i är en direkt följd
            av en felaktigt förd politik under 70- och 80-talen.
          </note>
          <note xml:id="i-2ee31be1cb096d8c-0">
            Kjell-Olof Feldt insåg varthän det barkade. Han kom med varningar
            och fick lämna sin ministerpost.
          </note>
          <note xml:id="i-edb3007647fb6129-0">
            Carl Bildt varnade år ut och år in och blev kallad för svartmålare.
          </note>
          <note xml:id="i-f4431a1a7497e395-0">
            Den borgerliga regeringen fick överta en ekonomi i fritt fall.
            1991 ökade konkurserna, varslen och arbetslösheten, och bankkrisen
            briserade mitt framför fötterna på Bo Lundgren.
          </note>
          <note xml:id="i-dcde16e27daef9d7-0">
            1994 minskade konkurserna, varslen och arbetslösheten tack vare
            skattesänkningar för särskilt de mindre företagen och en företagarvänlig
            politik.
          </note>
          <note xml:id="i-93f530899e23bc2e-0">
            Antalet arbetslösa i dag är ett mått på den nuvarande regeringens
            misslyckande. Jag kallar inte ett ökat antal konkurser och varsel,
            minskat nyföretagande och fortsatt höga ränteskillnader gentemot
            Tyskland för en framgångsrik ekonomisk politik. Under ett och
            ett halvt år har vi haft en regering som med stor frenesi ägnat
            sig åt att försämra företagsklimatet, särskilt för de mindre företagen,
            samtidigt som man ordar väl om dem. Det är inte konstigt att inte
            ens regeringen själv tror på målet att halvera arbetslösheten,
            när det som hittills åstadkommits har lett till ökade varsel.
          </note>
          <note xml:id="i-482d441533341460-0">
            Anders Sundström säger att företagarnas villkor i
          </note>
          <note xml:id="i-e7b7c3929b38b4e0-0">
            Sverige präglas av att vi har en öppen ekonomi, ett litet statligt
            ägande, inte någon hårt reglerad ekonomi och inte någon stor byråkrati.
            Jag tolkar det som att
          </note>
          <note xml:id="i-223d339280108a45-0">
            Anders Sundström menar att slutenhet, statligt ägande och regleringar
            är negativt.
          </note>
          <note xml:id="i-8c3a977bb8f59bd4-0">
            Då måste jag fråga varför ministern inte gör något för att minska
            regleringen av det statliga ägandet och för att öka öppenheten,
            t.ex. genom att låta privata företag konkurrera på områden som
            i dag är reserverade för den offentliga sektorn. Varför har regeringen
            stoppat privatiseringar, konkurrensutsättningar och avregleringsdelegationen?
          </note>
          <note xml:id="i-b7d3d341b167fbb4-0">
            En budgetsanering som bygger på höjda skatter på produktion och
            arbete är inte någon hållbar sanering, eftersom den slår mot det
            som skapar välstånd och arbeten.
          </note>
          <note xml:id="i-93e7fb5f381b0476-0">
            Momshistorien visar bara hur litet regeringen förstår om företagarens
            verklighet. Ni borde ha lyssnat på oss moderater och alla andra,
            så hade denna bedrövliga plåga för småföretagare kunnat undvikas
            från början.
          </note>
          <note xml:id="i-3f39f906baf5cfeb-0">
            När det gäller regelförenkling och avregleringar har regeringen
            saknat konkreta förslag. Hittills har regeringen återreglerat
            och krånglat till tillvaron för dem som driver företag.
          </note>
          <note xml:id="i-0a5491e25bbc21e0-0">
            På EU-nivå talar svenska ministrar om regelförenkling och konsekvensanalyser.
            På hemmaplan gör man tvärtom - eller gjordes det någon konsekvensanalys
            av momsförändringen, Anders Sundström?
          </note>
          <note xml:id="i-431b8a686bbd0a75-0">
            Om nu regeringen i EU-sammanhang lyfter fram de mindre företagens
            betydelse för att bygga välfärden och klara jobben måste jag fråga
            varför regeringen på hemmaplan visar en sådan oförståelse för
            företagarens villkor och en sådan ovilja mot att inse hur skadlig
            den bedrivna politiken är för näringsklimatet.
          </note>
          <note xml:id="i-a755e7b63eaf9da0-0">
            Anf. 3 Näringsminister ANDERS
          </note>
          <note xml:id="i-1cd26f7c595bed9c-1">
            SUNDSTRÖM (s)
          </note>
          <note xml:id="i-817269d739b3ccac-0">
            Herr talman! Jag försökte i mitt svar att svara på de frågor
            som Karin Falkmer tog upp i interpellationen.
          </note>
          <note xml:id="i-b9b37569d9f78c7f-0">
            Jag tror inte att jag och Karin Falkmer kommer att bli överens
            om hur verkligheten ser ut och vem som är skyldig. Jag tror inte
            att vi kommer att lyckas med det här i dag.
          </note>
          <note xml:id="i-26d57cca6d16f778-0">
            Men vi kan väl bli överens om en sak i alla fall, oavsett vem
            som var ansvarig, nämligen att hösten
          </note>
          <note xml:id="i-22dc848280078791-0">
            1994 tillträdde en socialdemokratisk regering vid en tid då vi
            hade västvärldens högsta budgetunderskott, de högsta realräntorna
            och ett jättestort räntegap till utlandet. Så såg läget ut. Sedan
            kan vi kivas om vem som var ansvarig för det.
          </note>
          <note xml:id="i-81425765532b0183-0">
            Ett och ett halvt år senare kan vi konstatera vad den här regeringen
            har gjort åt det problemet. Vi har de facto åstadkommit saker
            som jag tror att också
          </note>
          <note xml:id="i-11b4a2c2dd6b369c-0">
            Karin Falkmer är rätt imponerad av. Vi har gett oss på tre viktiga
            saker som är viktiga för att klara tillväxten.
          </note>
          <note xml:id="i-6b93059cb591d235-0">
            Vi har för det första rensat upp i statsfinanserna så att företagare
            och hushåll kan börja tro på att statsfinanserna fungerar och
            därmed skapa stabilitet i samhället. Stabilitet är oerhört viktigt
            för att klara tillväxten.
          </note>
          <note xml:id="i-ed0fced75456f32e-0">
            Regeringen har för det andra lyckats med att pressa ned inflationen
            och därmed få ned räntorna. Räntegapet till utlandet har halverats
            under den period på ett och ett halvt år som har gått sedan vi
            tillträdde. Jag tror att Karin Falkmer också känner att det har
            väldigt stor betydelse för företagande och tillväxt.
          </note>
          <note xml:id="i-0f19080052858dab-0">
            Vi har för det tredje inom statsbudgeten genom skattehöjningar
            och besparingar - hälften höjda skatter och hälften höjda besparingar
            -finansierat en gigantisk satsning på utbildning och kompetens
            på sammanlagt 10 miljarder kronor.
          </note>
          <note xml:id="i-516077fea9bff97d-0">
            Jag förstår att det är svårt för Karin Falkmer att säga det,
            men jag tror faktiskt att Karin Falkmer innerst inne är rätt imponerad
            av att det går att utifrån ett sådant omöjligt läge åstadkomma
            en sådan stor förändring på så kort tid som ett och ett halvt
            år. Rätt imponerad tror jag faktiskt att hon är, men det är svårt
            att säga.
          </note>
          <note xml:id="i-e9c77f3e0e92ba51-0">
            Nästa fråga var om socialdemokratin är intresserad av omvandling,
            ett hårt omvandlingstryck i samhället, för att åstadkomma tillväxt
            och sysselsättning.
          </note>
          <note xml:id="i-e7c7e9b5eaf14fb0-0">
            Jag tycker att man kan svara ett obetingat ja på den frågan.
            Man kan gå ganska långt tillbaka i tiden för att också finna detta
            intresse. När Sverige på 50-
          </note>
          <note xml:id="i-e89fc6b09f560a4d-0">
            och 60-talen formulerade den solidariska lönepolitiken handlade
            det om både fördelningspolitik och tillväxt, och om att se till
            att vi i samhället hade ett omvandlingstryck som var så hårt att
            vi hela tiden drev fram bättre företag och mer avancerade produkter
            med allt högre förädlingsvärde.
          </note>
          <note xml:id="i-aec58388ec219751-0">
            Att Sverige har haft ett litet statligt ägande i alla tider sammanhänger
            inte med borgerliga regeringar.
          </note>
          <note xml:id="i-94d3240bda764d6b-0">
            Under de borgerliga regeringarna, 1976-82 och 1991-
          </note>
          <note xml:id="i-7d4d049336b8efbe-0">
            94, var det faktiskt fler företag som förstatligades än som privatiserades.
            Under socialdemokratiska epoker har det alltid varit tvärtom.
            Ibland skiljer sig alltså praktiken från retoriken. Socialdemokratin
            tog den fajten för väldigt länge sedan därför att vi är konsumentintressets
            parti, och omvandlingstrycket är oerhört centralt för oss.
          </note>
          <note xml:id="i-56475c427c776156-0">
            Jag tror att Karin Falkmer egentligen är rätt imponerad över
            vad som har åstadkommits under ett och ett halvt års tid.
          </note>
          <note xml:id="i-6090bc1b8169aade-0">
            Anf. 4 KARIN FALKMER (m)
          </note>
          <note xml:id="i-5c162cfdf725db9b-0">
            Herr talman! Det förvånar mig att Anders Sundström i en debatt
            om det värsta problem vi någonsin har haft, bristen på arbete
            och hög arbetslöshet, är så nöjd med situationen.
          </note>
          <note xml:id="i-000f53e525d2fd41-0">
            Menar Anders Sundström verkligen - är det budskapet till alla
            människor i Sverige som i dag saknar arbete - att ni har lyckats?
            Måttet på hur ni har lyckats är ju hur det går med tillkomsten
            med nya arbeten.
          </note>
          <note xml:id="i-3e90e7c7ee515edf-0">
            Er inställning till företagare, särskilt till egenföretagare,
            spelar en väsentlig roll.
          </note>
          <note xml:id="i-feb6061f6c5334fe-0">
            Jag har ett litet urklipp från Aftonbladet som jag skall läsa
            upp för näringsministern, som visar att t.o.m. rörelsens egen
            tidning har vaknat och förstått det som uppenbarligen Anders Sundström
            har svårt att inse. Det står: Traditionellt har socialdemokratin
            aldrig haft svårt att acceptera gynnsamma villkor för företagandet,
            men väl för företagarna. För de små företagen är företagets och
            ägandets villkor dock ofta gemensamt. Med den enas framgång följer
            den andras. Har socialdemokratin lärt den läxan nu?
          </note>
          <note xml:id="i-58a0383f09b6a960-0">
            Min fråga till Anders Sundström är: När kommer
          </note>
          <note xml:id="i-df2b04de7dae326d-0">
            Anders Sundström att lära den läxan? Vi behöver i vårt land fler
            företagare som vill och vågar starta och driva företag och anställa
            medarbetare. Villkoren för företagande och nivån på arbetslösheten
            är kommunicerande kärl.
          </note>
          <note xml:id="i-32ddc7376f0cc6a1-0">
            Och hur kan Anders Sundström ta ordet omvandlingstryck i sin
            mun, när ni inte har gjort annat än återställt sedan ni kom till
            makten? Den politik som ni för nu är samma gamla politik som skapade
            krisen.
          </note>
          <note xml:id="i-c3c28b0917a2d0c9-0">
            Det är en högskattepolitik. Höga skatter motverkar tillkomsten
            av nya företag och nya arbeten. Även nya pålagor som förändringen
            av momsen eller av sjukförsäkringen skapar tveksamhet hos den
            som går och funderar över om han eller hon skall starta ett företag.
          </note>
          <note xml:id="i-6c5eaf627a4c8d07-0">
            Återställarna inom arbetsrätten gör att företagarna blir tveksamma.
            Även om de skulle kunna och vill anställa tvekar de, beroende
            på att det är så fruktansvärt krångligt. Det är krångligt för
            den lille företagaren, egenföretagaren.
          </note>
          <note xml:id="i-d0990614fc2cc2e3-0">
            Socialdemokraterna lade ned Avregleringsdelegationen och har
            inte redovisat något konkret fortsatt arbete. De små företagen
            har krävt att arbetsrätten skall anpassas till dem - ingenting
            är gjort. Och skatterna på företagandet rekordhöjs. Sådan politik
            motverkar tillkomsten av arbete.
          </note>
          <note xml:id="i-84fd11586d87a593-0">
            Jag tycker att det är tråkigt att Anders Sundström inte verkar
            inse sambandet mellan den lille företagarens verklighet, hans
            eller hennes vardag, och möjligheterna att få till stånd nya arbeten.
            Jag skulle hoppas att vi med Anders Sundström skulle ha fått en
            näringsminister som skulle se som sin första uppgift att bevaka
            företagarnas, särskilt de mindre företagarnas intressen - inte
            för att vara snäll emot den här gruppen utan därför att det är
            den enda möjligheten för alla dem i vårt land som i dag saknar
            arbete att kunna få ett rejält jobb. Det finns mycket att rätta
            till. Börja!
          </note>
          <note xml:id="i-5568fba39b08c4eb-0">
            Anf. 5 Näringsminister ANDERS
          </note>
          <note xml:id="i-1cd26f7c595bed9c-2">
            SUNDSTRÖM (s)
          </note>
          <note xml:id="i-c6c93734c4cb64c5-0">
            Herr talman! Jag håller med om att det finns mycket att rätta
            till. En av anledningarna till att jag reser 200 mil varje vecka
            är att jag tycker att det finns mycket att göra och att rätta
            till. Jag vill gärna passa på att säga till Karin Falkmer att
            jag har den inställningen att det är ett mycket starkt samband
            mellan företagandet och företagaren.
          </note>
          <note xml:id="i-853ddfc2c302c26b-0">
            Jag har ägnat 15 år av mitt liv åt att i en hårt utsatt bygd
            med mycket hög arbetslöshet jobba tillsammans med de små företagen.
            Jag har väldigt liten erfarenhet av att jobba tillsammans med
            de stora. Jag tror alltså att jag mycket tydligt känner det här
            sambandet. Men de små företagarna har också sett värdet av att
            det finns en offentlig sektor som fungerar.
          </note>
          <note xml:id="i-d6fa0e1115d9cee8-0">
            Det är intressant att få höra vari lösningarna ligger. Det är
            riktigt, som Karin Falkmer säger, att vi trots de stora insatser
            som vi har gjort under dessa ett och ett halvt år har kvar en
            mycket hög arbetslöshet.
          </note>
          <note xml:id="i-7806a00d4d790ad7-0">
            Trots sysselsättningsökning och trots fler företag har vi fortfarande
            bekymmer.
          </note>
          <note xml:id="i-3d48bc87b8240528-0">
            Frågan är då: Är lösningen på dessa bekymmer att gå tillbaka
            till en politik där vi inte har ordning på statsfinanserna? Kan
            vi sänka skatter och tro att det finns någon sorts dynamisk effekt
            som gör att det bara ramlar in pengar för att klara den offentliga
            sektorn?
          </note>
          <note xml:id="i-d55091df872d01c8-0">
            Har inte Karin Falkmer blivit litet skrämd av den teorin? Det
            fungerade faktiskt inte när ni provade den modellen.
          </note>
          <note xml:id="i-454a9457b957fa55-0">
            Detta begriper den lille företagaren, för denne är van att titta
            i sin egen plånbok och vet att inkomster och utgifter måste gå
            ihop. Den lille företagaren har alltså inte alls svårt att inse
            att staten måste ha ordning på finanserna. Det fungerar faktiskt
            inte att sänka skatter utan att samtidigt också göra sig av med
            utgifter. Det var det som ni så totalt misslyckades med under
            er period och som ledde till världens högsta räntor, världens
            största budgetunderskott och Sveriges genom tiderna högsta konkursfrekvens.
          </note>
          <note xml:id="i-1d2ca77cfbd1eea4-0">
            De allra flesta små företag lever nämligen av hushållen ute på
            marknaden, och hushållen är beroende av en fungerande välfärdsstat.
            Det sambandet har
          </note>
          <note xml:id="i-eb6a12bb796dd7bf-0">
            Karin Falkmer inte sett, men det har de allra flesta små företag
            har mycket tydligt gjort.
          </note>
          <note xml:id="i-3a2be38764edf88f-0">
            Så kort över till några frågor. Då det först gäller företagandet
            i Sverige är problemet inte att vi har väldigt få företag. Vi
            har faktiskt fler företagare än de allra flesta nordeuropeiska
            länder - fler än i länder som Tyskland och Beneluxländerna. Det
            är i Nordeuropa egentligen bara Storbritannien som kommer upp
            på samma nivå som Sverige. Och att Sverige har fått så många små
            företag beror på att vi har lyckats med levnadsstandard och hushållsstandard.
          </note>
          <note xml:id="i-31b482e9c4aa9b25-0">
            Vårt problem är att dessa små företag borde växa och bli större.
            Jag ser som en viktig uppgift för mig som näringsminister att
            se till att de små företagen får samma konkurrensvillkor som de
            stora. Det är genomgående så att det lilla företaget har större
            svårigheter med priset på pengar, med tillgång till kompetens
            och kunnande, med möjlighet att komma ut på nya marknader och
            på nästan varje område med att konkurrera med det stora företaget.
          </note>
          <note xml:id="i-582c25f55ad46dde-0">
            Detta är alltså något som jag ser som en uppgift.
          </note>
          <note xml:id="i-8210c8c8d3060ea0-0">
            Jag vill definitivt säga till Karin Falkmer att jag är himla
            nöjd med det som vi har åstadkommit under ett och ett halvt år.
            Men det innebär inte att jag tycker att världen ser bra ut, utan
            väldigt mycket är ogjort. En sådan viktig sak är att se till att
            det lilla företaget får samma konkurrensfördel som det stora.
          </note>
          <note xml:id="i-4b58c2c8f6e30ded-0">
            Anf. 6 KARIN FALKMER (m)
          </note>
          <note xml:id="i-cc13623fbac93444-0">
            Herr talman! Näringsministern undervärderar dem som åhör denna
            debatt när han påstår att anledningen till att läget ser ut som
            det gör är en kort period under borgerlig regering. Moraset övertog
            vi från er.
          </note>
          <note xml:id="i-60d11f673514f240-0">
            Lösningen på uppgiften att få fram nya företagare och nya jobb,
            Anders Sundström, ligger faktiskt i attityderna till företagaren
            och den politik som man därmed skapar. Skall vi klara jobben måste
            det skapas en tillförsikt inför framtiden hos dem som överväger
            att bedriva företagsamhet. Det skall finnas tillförlitliga och
            konkurrenskraftiga spelregler och ges tydliga budskap om att det
            är viktigt och hedervärt att starta och driva företag liksom även
            - vilket är oerhört viktigt - att det är hedervärt att tjäna pengar.
            Det är grundvillkor för att nya företag och nya arbeten skall
            komma till.
          </note>
          <note xml:id="i-f6603a959f026637-0">
            Jag har alltsedan jag har blivit politiskt aktiv förundrats över
            hur illa den socialdemokratiska retoriken stämmer med det som
            man utför i praktiken. Att resa
          </note>
          <note xml:id="i-23be981594703e2e-0">
            200 mil och prata hjälper inte när man för en politik som försämrar
            villkoren för den mindre företagaren.
          </note>
          <note xml:id="i-d6b1e40f79bc73a3-0">
            Jag håller med Anders Sundström om att grundproblemet är att
            vi har många små företagare som kämpar, men vi har också regler
            och hinder som står i vägen för dem som skulle kunna och vill
            växa. Ett grundfel är den orättvisa beskattningen av egenföretagaren
            i förhållande till exempelvis bolagen. Alltihop beror på den inställning
            av missunnsamhet som den socialdemokratiska regeringen har haft
            till företagaren. Det gäller särskilt det som hände under 70-talet.
          </note>
          <note xml:id="i-4ece6d91be27a163-0">
            Retorisk skönsång skapar inga företag. Det måste föras en politik
            som ger bästa möjliga villkor för företagaren.
          </note>
          <note xml:id="i-3c2c1ba83500443a-0">
            Anf. 7 Näringsminister ANDERS
          </note>
          <note xml:id="i-1cd26f7c595bed9c-3">
            SUNDSTRÖM (s)
          </note>
          <note xml:id="i-f6bdb2185a8c9cd0-0">
            Herr talman! Det hjälper inte att Karin Falkmer höjer rösten.
            Jag sade faktiskt inte att allt elände skapades under de tre åren
            med en borgerlig regering, utan det som jag sade var att vi inte
            kommer sams vad gäller anledningen till problemen. Men vi kan
            ändå vara överens om hur det såg ut hösten 1994. Vi hade ett stort
            budgetunderskott, världens största; höga realräntor, i stort sett
            världens högsta, och ett stort gap mellan svenska och internationella
            räntor. Det var vad jag sade, Karin Falkmer, ingenting annat.
          </note>
          <note xml:id="i-a5245e44addec5a9-0">
            Vidare säger Karin Falkmer att man inte kan prata bort saker.
            Jag tycker att det är en bra utgångspunkt.
          </note>
          <note xml:id="i-8d4b928e9b19faf7-0">
            Låt oss friska upp minnet litet grand.
          </note>
          <note xml:id="i-b517cab58ece64f3-0">
            Under er tid i regeringen gick räntorna upp - under vår tid har
            de gått ned. Man kan inte prata bort en sådan sak.
          </note>
          <note xml:id="i-d5ab5e3aa605aa39-0">
            Under er tid i regeringsställning minskade sysselsättningen -
            under vår tid har den ökat. Tror ni att man kan prata upp sysselsättningen?
          </note>
          <note xml:id="i-7f87d26e693d8a73-0">
            Under er tid i regeringsställning steg budgetunderskottet - under
            vår tid har budgetunderskottet sjunkit.
          </note>
          <note xml:id="i-53406d123d649e54-0">
            Tror ni att man kan resa och prata bort budgetunderskott? Det
            var det som ni försökte med.
          </note>
          <note xml:id="i-3fafa7b8ea799a93-0">
            Under er tid hade vi negativ tillväxt i ekonomin.
          </note>
          <note xml:id="i-46d8919b6eeecd54-0">
            Under vår tid har vi haft positiv tillväxt i ekonomin.
          </note>
          <note xml:id="i-4f488c209cc0dcac-0">
            Tror Karin Falkmer att man kan prata upp tillväxten?
          </note>
          <note xml:id="i-725d45e5059ede7d-0">
            Så där ser det ut på punkt efter punkt, på område efter område,
            siffra efter siffra, kurva efter kurva, fakta efter fakta. Man
            kan inte prata bort och resa bort budgetunderskott, Karin Falkmer.
            Man måste arbeta bort det. Det är vad vi har hållit på med under
            ett och ett halvt år, och det har företagen glädje av.
          </note>
          <note xml:id="i-5b3ec66644bdf8e5-0">
            Överläggningen var härmed avslutad.
          </note>
          <note xml:id="i-be5134ccd0f05a78-0">
            6 § Svar på interpellation 1995/96:155 om energipolitiken
          </note>
          <note xml:id="i-76c5f31e4437e5bb-0">
            Anf. 8 Näringsminister ANDERS
          </note>
          <note xml:id="i-1cd26f7c595bed9c-4">
            SUNDSTRÖM (s)
          </note>
          <note xml:id="i-1ffa83af45130051-0">
            Herr talman! Mikael Odenberg har i en interpellation ställt frågor
            till mig med anknytning till de överläggningar om energipolitiken
            till vilka statsministern i regeringsförklaringen inbjöd samtliga
            riksdagspartier.
          </note>
          <note xml:id="i-42ba399e0a3f1739-0">
            En tryggad energiförsörjning är en förutsättning för en utvecklad
            industrination. En säker tillgång på el till ett rimligt pris
            är en viktig förutsättning för den svenska industrins internationella
            konkurrenskraft.
          </note>
          <note xml:id="i-123044b3b983aa69-0">
            Energiförsörjningen och energianvändningen är dessutom frågor
            som i hög grad engagerar det svenska folket. De energipolitiska
            huvudfrågorna rymmer målkonflikter - åtminstone om man är ute
            efter att lösa dem på kort sikt. Det som frågorna handlar om är
            av yttersta vikt för oss alla - det gäller jobben, välfärden och
            miljön. Energipolitiken har också stått på den dagspolitiska dagordningen
            under de senaste tjugo åren.
          </note>
          <note xml:id="i-81e4de603f5b95a5-0">
            År 1990 tog dåvarande statsminister Ingvar Carlsson initiativet
            till energipolitiska överläggningar mellan Socialdemokraterna,
            Centerpartiet och Folkpartiet liberalerna. Resultatet blev en
            överenskommelse som bl.a. innebär en samsyn om målen för energipolitiken.
          </note>
          <note xml:id="i-ed98e118488d08ee-0">
            Genom att Moderata samlingspartiet och Kristdemokratiska samhällspartiet
            senare också ställde sig bakom uppgörelsen har vi nu under några
            år haft en bred parlamentarisk enighet om de grundläggande principerna
            på energiområdet.
          </note>
          <note xml:id="i-44124c7414e161fc-0">
            Under dessa år har också stora framsteg gjorts när det gäller
            att få fram el och värme från nya energikällor samtidigt som medvetenheten
            om vikten av att hushålla på energiområdet har ökat. De åtgärder
            som vidtogs i samband med 1991 års beslut lade grunden för en
            konkurrenskraftig och miljöriktig svensk energiförsörjning.
          </note>
          <note xml:id="i-d2488eb0ce3257d9-0">
            1991 års energipolitiska åtgärdsprogram löper nu ut. Under åren
            har det också skett betydelsefulla förändringar i vår omvärld
            som påkallar en översyn av åtgärderna. Det är därför nödvändigt
            att ta upp en diskussion om utformningen av den framtida energipolitiken.
            1991 års energipolitiska överenskommelse,
          </note>
          <note xml:id="i-6a1124387a7d0c64-0">
            Energikommissionens betänkande och remissvaren på detta bör vara
            grundvalen för överläggningarna.
          </note>
          <note xml:id="i-c740dd4fc904379c-0">
            Erfarenheterna från 1990-talet visar att den breda parlamentariska
            enigheten i de grundläggande energipolitiska frågeställningarna
            har varit till gagn för energisystemens utveckling. Regeringens
            strävan är att genom brett parlamentariskt samförstånd skapa underlag
            för långsiktigt hållbara beslut om energipolitiken. På så sätt
            får vi de politiska förutsättningarna som krävs för att vi skall
            kunna skapa de nödvändiga stabila villkoren för uppbyggnaden av
            en konkurrenskraftig och miljöriktig framtida svensk energiförsörjning.
          </note>
          <note xml:id="i-15e32241a82e31a9-0">
            Därmed har jag också besvarat Mikael Odenbergs första fråga.
          </note>
          <note xml:id="i-b4e8b66775e5fa0a-0">
            Jag tror att alla kan vara överens om att en uppgörelse med ett
            brett parlamentariskt stöd är nödvändig.
          </note>
          <note xml:id="i-64fa23ef04aa1566-0">
            Detta förutsätter dock kompromisser och strävan till samförstånd
            hos alla. Det kan naturligtvis inte uteslutas att något eller
            några partier kommer att välja att ställa sig utanför en uppgörelse
            om energipolitiken. I
          </note>
          <note xml:id="i-aa5b5f94f4699cc3-0">
            sin andra fråga spekulerar Mikael Odenberg i vilka politiska
            konstellationer som kan tänkas komma att stå bakom en överenskommelse.
            Det är en diskussion som jag inte tänker medverka i här och nu.
            Det gagnar på intet sätt de förestående överläggningarna att nu
            föra en sådan diskussion, som jag närmast vill beteckna som destruktiv.
          </note>
          <note xml:id="i-14eaac5f1c07b664-0">
            Den tredje frågan gäller vilka åtgärder regeringen avser att
            vidta med anledning av energifrågans internationalisering. Svaret
            på frågan är att regeringen är djupt engagerad i det internationella
            energiarbetet och har vidtagit många åtgärder. Inom regeringskansliet
            har numera en betydande del av arbetet med energifrågorna internationell
            inriktning.
          </note>
          <note xml:id="i-4985c363b5526b64-0">
            Som exempel kan jag nämna att vi under en längre tid arbetat
            med den gemensamma nordiska elmarknaden. Arbete pågår med ny lagstiftning
            som bl.a. berör utlandshandeln med el och försörjningstryggheten.
          </note>
          <note xml:id="i-322e81399a7007f6-0">
            Sedan början av 1990-talet har Sverige deltagit i utarbetandet
            av den europeiska energistadgan och dess underprotokoll. I de
            pågående EU-förhandlingarna om de europeiska el- och gasmarknaderna,
            och om en gemensam europeisk energipolitik, är Sverige en aktiv
            part.
          </note>
          <note xml:id="i-76c90966271d2c76-0">
            Från svensk sida för vi en mycket aktiv politik i klimat- och
            miljöfrågor - vilka i hög grad berör energiförsörjningen och energianvändningen.
            Jag kan som ett exempel nämna arbetet i samband med klimatkonventionen.
            Den första uppföljande s.k. partskonferensen efter 1992 års Riokonferens
            hölls i Berlin våren
          </note>
          <note xml:id="i-dcc771d6587446fa-0">
            1995. För närvarande pågår förberedelser för den andra partskonferensen
            som skall äga rum nu under sommaren 1996.
          </note>
          <note xml:id="i-4aba0a7f9ca446dc-0">
            Ett annat exempel är det omfattande internationella kärnsäkerhetssamarbetet,
            som jag strax återkommer till.
          </note>
          <note xml:id="i-304bbe3933101aee-0">
            Frågan om utlandshandeln med el och andra länders elproduktionsunderlag,
            som Mikael Odenberg tar upp i sin interpellation, har beröringspunkter
            med huvudfrågorna i de energipolitiska överläggningarna.
          </note>
          <note xml:id="i-0dcce413d2f2b598-0">
            Moderaterna är inbjudna till förhandlingarna och har möjlighet
            att ta upp den diskussionen där.
          </note>
          <note xml:id="i-2f69d72075ed668b-0">
            Mikael Odenbergs fjärde fråga är om regeringen är beredd att
            verka för att de östeuropeiska grafikmodererade reaktorerna ställas
            före de svenska.
          </note>
          <note xml:id="i-9fbfb01bac96434f-0">
            Låt mig inledningsvis slå fast att det är en orealistisk tanke
            att riksdagen och regeringen skall kunna styra elproduktionen
            i andra länder.
          </note>
          <note xml:id="i-ce423a6699043206-0">
            Låt mig därefter konstatera att det är en samfälld bedömning
            - senast uttryckt i Energikommissionens betänkande - att de öst-
            och centraleuropeiska kärnkraftverken endast undantagsvis uppfyller
            internationellt överenskomna säkerhetsriktlinjer och säkerhetskrav.
            De brister i reaktorsäkerheten som uppdagades efter Tjernobylolyckan
            samt den miljöförstöring från framför allt den militära kärntekniska
            verksamheten som huvudsakligen blivit känd efter Sovjetunionens
            upplösning, har drivit fram ett internationellt samarbete på kärnsäkerhets-
            och strålskyddsområdet med
          </note>
          <note xml:id="i-bc76f1617669f394-0">
            Central- och Östeuropa och de nya oberoende staterna. Västländerna
            har dessutom ett direkt intresse av förbättra kärnsäkerhet i dessa
            länder, då detta minskar riskerna för radioaktiva utsläpp.
          </note>
          <note xml:id="i-5e5e8fab89943dfc-0">
            De svenska insatserna för att öka säkerheten i
          </note>
          <note xml:id="i-31b5ac32b81be513-0">
            Nordens närområde är betydande. I övrigt vill jag hänvisa till
            miljöministerns svar senare i dag på Lennart Daléus interpellation
            om kärnsäkerheten.
          </note>
          <note xml:id="i-2c8a64c516651c96-0">
            Sverige bidrar också med stöd för utvecklingen av alternativen
            till kärnkraft i de baltiska staterna. Våra insatser där har framför
            allt gällt effektivisering av energianvändningen och konvertering
            av kraftvärmeverk till biobränsleeldning i syfte att minska klimatpåverkan
            av dessa länders energisystem. Det finns oerhört mycket att göra
            på dessa områden, men de nya staterna saknar i många fall de ekonomiska
            resurser som krävs för att kunna satsa där. Insatser inom detta
            område är en viktig del av den svenska energipolitiken.
          </note>
          <note xml:id="i-c1abcbe402f25147-0">
            Anf. 9 MIKAEL ODENBERG (m)
          </note>
          <note xml:id="i-5dbfbaf04d768cde-0">
            Herr talman! Jag får tacka näringsministern för svaret. Jag har
            full förståelse för att näringsministern inte vill föregripa de
            förestående energipolitiska överläggningarna. Även med den restriktionen
            får jag dock säga att svaret var ovanligt substanslöst.
          </note>
          <note xml:id="i-2f21745b1c77274e-0">
            Jag har tagit upp två saker i min interpellation. Det första
            gäller de egentliga motiven till regeringens inbjudan till partiöverläggningar
            om energipolitiken.
          </note>
          <note xml:id="i-f8d4392b583158da-0">
            Skälet till det är att den normala beslutsgången här i riksdagen
            är att regeringen lägger fram sina förslag, sedan kompromissar
            vi i berörda fackutskott i riksdagen, och därefter fattar vi beslut.
            Jag tyckte det var viktigt att peka på att i energipolitiken är
            det parlamentariska läget sådant att regeringen och näringsministern
            kan få beslut och majoritet i riksdagen för snart sagt vilken
            energipolitik som helst.
          </note>
          <note xml:id="i-0fa85e7ea4ed8121-0">
            Nu säger näringsministern i sitt svar på min interpellation att
            skälet är att: "Regeringens strävan är att genom brett parlamentariskt
            samförstånd skapa underlag för långsiktigt hållbara beslut om
            energipolitiken."
          </note>
          <note xml:id="i-b0e706e2d30c9e9b-0">
            Det är naturligtvis en lovvärd strävan. Men det är litet originellt
            som svar på interpellationens fråga, eftersom det skulle indikera
            att det inte alltid var regeringens strävan att nå så brett samförstånd
            som möjligt.
          </note>
          <note xml:id="i-ed7782d62f3c54c4-0">
            Man kan väl inte rimligen tolka det så, att så fort regeringen
            lägger fram ett förslag utan att först inbjuda till partiöverläggningar
            innebär det att regeringen vill ha konfrontation i frågan? Jag
            utgår från att näringsministern och regeringen alltid eftersträvar
            så bred enighet som möjligt.
          </note>
          <note xml:id="i-74a768d34e0984b8-0">
            Jag har tyckt att det varit viktigt att i interpellationen peka
            på sakläget som det framstår i den energipolitiska debatten i
            dag. Vi har en situation där man skulle kunna åstadkomma ett mycket
            brett samförstånd. Om regeringen avhöll sig ifrån att genom politiska
            beslut framtvinga en förtida stängning av kärnkraftsreaktorer
            skulle man få en mycket bred parlamentarisk majoritet och stöd
            av Moderaterna och
          </note>
          <note xml:id="i-754a049700089abd-0">
            Folkpartiet liberalerna. Man skulle då lägga grunden till en
            energipolitik som fick uppslutning från snart sagt hela den svenska
            industrin och en samlad fackföreningsrörelse. Nåväl, vi får återkomma
            till den frågan när energiöverläggningarna tar sin början.
          </note>
          <note xml:id="i-a821ddb764baa38c-0">
            Herr talman! Jag vill ändå peka på att regeringen i andra sammanhang
            - även om näringsministern nu inte gör det i detta svar - ägnar
            sig åt att just föregripa de förestående energipolitiska överläggningarna.
          </note>
          <note xml:id="i-024ce8bc0f759ad3-0">
            Senast i vårpropositionen för några dagar sedan går man in och
            petar i hela energibeskattningssystemet.Styrmedelsfrågorna, avgifter
            och skatter på energi- och miljöområdet, borde vara en viktigt
            ingrediens i de förestående överläggningarna.
          </note>
          <note xml:id="i-4a266a839c8d4332-0">
            Nu har man gått in och föreslagit en höjning av energiskatterna
            med fem miljarder kronor. Samtidigt är olika regeringsföreträdare
            från tid till annan ute och uttrycker den uppenbara ambitionen
            att syftet med överläggningarna är att försöka samla någon sorts
            majoritet kring en förtida avveckling av kärnkraftverk.
          </note>
          <note xml:id="i-fb0f56e1716d55a4-0">
            Jag tillåter mig återigen att peka på det lätt Kafkaartade i
            situationen. Regeringen lade för några dagar sedan fram en vårproposition
            i vilken det svart på vitt indikeras att det egna viktigaste politiska
            målet, nämligen att halvera arbetslösheten till sekelskiftet,
            sannolikt inte kommer att kunna uppnås.
          </note>
          <note xml:id="i-0c552d85dce9b807-0">
            100 000-tals människor riskerar att låsas fast i långtidsarbetslöshet.
            Vi befinner oss i en situation där alla politiska krafter och
            alla politiska beslut borde samverka till en enda sak - att åstadkomma
            tillväxt och jobb. I det läget inbjuder regeringen till partiöverläggningar
            med syfte att diskutera hur landet bäst skall kunna avhända folkhushållet
            produktionsresurser som står till landets förfogande - i det här
            fallet fullt fungerande, lönsamma och säkra kärnkraftverk.
          </note>
          <note xml:id="i-4b55c1a859f8db9d-0">
            Den andra frågan jag tog upp i min interpellation gäller den
            internationella koppling som energipolitiken har fått. Det är
            någonting nytt, jämfört med situationen 1980. Med tanke på tiden
            ber jag att få återkomma till denna andra del av interpellationen
            i mitt nästa inlägg.
          </note>
          <note xml:id="i-6bdab8975ae7cab1-0">
            Anf. 10 DAN ERICSSON (kds)
          </note>
          <note xml:id="i-884c2cb95451d21f-0">
            Herr talman! När jag läste interpellationssvaret bestämde jag
            mig för att gå in i debatten. Jag vill direkt markera att jag
            inte deltar i Moderaternas kampanj för interpellationer till regeringen
            - tvärtom, törs jag nog säga i denna fråga. När Mikael Odenberg
            nu tar upp frågan om förtida avveckling igen måste jag nämligen
            markera att det inte är som han säger. Avvecklingen börjar faktiskt
            för sent, men äntligen har vi möjlighet att få i gång processen.
          </note>
          <note xml:id="i-2b20ea2e27726dfc-0">
            Jag vill ta upp ett par meningar i näringsministerns svar. Han
            skriver att regeringens strävan är att genom brett parlamentariskt
            samförstånd skapa underlag för långsiktigt hållbara beslut om
            energipolitiken. Det var det som var huvudtanken bakom tillblivelsen
            av
          </note>
          <note xml:id="i-f368ddc53ba80d75-0">
            Energikommissionen. Det var något som vi kristdemokrater tog
            initiativ till, och syftet var att vi nu verkligen skulle få ett
            underlag för att kunna lägga fast politiken för en lång tid. Därmed
            skulle vi få de stabila spelregler som är nödvändiga för aktörerna
            på marknaden.
          </note>
          <note xml:id="i-ed4780e5a54ac1e5-0">
            Energikommissionens majoritet - kristdemokrater, socialdemokrater
            och folkpartister - har redovisat hur kärnkraftsavvecklingen kan
            inledas och hur omställningen av energisystemet skall kunna genomföras.
          </note>
          <note xml:id="i-c2ae180160946e40-0">
            Som ministern också skriver i sitt svar är detta ett resultat
            av kompromisser och strävan till samförstånd.
          </note>
          <note xml:id="i-492f1e1338767324-0">
            Det måste vara utgångspunkten i den fortsatta diskussionen. Resultatet
            blev att vi kom fram till en möjlig omställning av energisystemet,
            byggd på eleffektivisering och energihushållning. Det rörde sig
            om betydligt större tal än vad som framkom i vissa inslag i medierna.
            Det verkar som om man i vissa medier inte ens har läst Energikommissionens
            betänkande. Där redovisas stora möjligheter för eleffektivisering
            och energihushållning, liksom att det nya energisystemet skall
            bygga på förnybara energikällor och att vi skall ha en förnybar
            elproduktion. Framför allt tror vi på kraftvärmetekniken byggd
            på biobränslen och på förgasningstekniken, som ser mycket lovande
            ut.
          </note>
          <note xml:id="i-386deb641445fd52-0">
            Kommissionens majoritet tror att detta kan ge ett väldigt tillskott
            så småningom, även om vi inte kan klara det till år 2010. Det
            kan ta längre tid.
          </note>
          <note xml:id="i-0c277342f2db19a2-0">
            Diskussionen har handlat om ifall vi skall satsa på fossilgasen,
            som är en ytterligare parentes i systemet, eller ifall vi skall
            ta den längre omställningstiden.
          </note>
          <note xml:id="i-3759ae7c0256256b-0">
            Majoriteten har fastnat för den längre omställningstiden, just
            för att få ett ekologiskt och hållbart energisystem för framtiden.
          </note>
          <note xml:id="i-d1a6e1fef52c54c1-0">
            Herr talman! Jag vill ta upp en liten fråga till näringsministern.
            Den gäller eftervården av Energikommissionens betänkande. Det
            fanns ändå en majoritet som byggde på en strävan att komma överens
            och att kompromissa. Jag tycker inte att regeringen riktigt har
            skött denna eftervård. I uttalanden efteråt kan jag höra att Folkpartiet
            håller på att vackla, och gå ifrån detta. Vi kristdemokrater har
            hela tiden hållit fast vid uppgörelsen. Vi skall nu lyssna till
            remissinstanserna, inför de slutliga överläggningarna.
          </note>
          <note xml:id="i-5601d7bd76f9df9d-0">
            Jag vill fråga näringsministern hur han ser på
          </note>
          <note xml:id="i-e2111f91f76a7610-0">
            Energikommissionens betänkande och den bas som ändå finns där
            i form av en mycket tydlig majoritet.
          </note>
          <note xml:id="i-9b9db7f9743c8f44-0">
            Har detta någon betydelse inför fortsättningen? Mikael Odenberg
            tog upp synsättet att det gäller att börja se efter vilka partier
            som skall vara med. Då tror jag att man är farligt ute. Det gäller
            att bygga på en politisk sakbas.
          </note>
          <note xml:id="i-bf8a1f296766b348-0">
            Anf. 11 LENNART DALÉUS (c)
          </note>
          <note xml:id="i-5bd24844518567c4-0">
            Herr talman! Jag vill ta upp två frågor som tidigare har berörts
            i diskussionen.
          </note>
          <note xml:id="i-5214ed8ba7731925-0">
            Den ena gäller det som Dan Ericsson kallar för eftervården av
            Energikommissionens betänkande.
          </note>
          <note xml:id="i-cf116e3b65311bef-0">
            Från tid till annan kan man läsa redovisningar av vad som hände,
            eller snarare inte hände, i Energikommissionen. Det fanns material
            som inte tycks ha kommit fram och material som borde ha funnits
            med. Att döma av tidningarna fanns det även material där författarna
            själva anser att det gick litet för snabbt och att de borde ha
            haft mer tid. Kort sagt finns det en redovisning av händelseförloppet
            som i alla fall ger mig intrycket av att här finns saker som kanske
            inte var -
          </note>
          <note xml:id="i-d311ad168ab16a38-0">
            jag vet inte vad jag skall använda för ord - optimala, alldeles
            riktiga eller som kunde ha varit bättre. Möjligen har dessa lett
            till fel slutsatser och fel resultat.
          </note>
          <note xml:id="i-3748261fd94f2897-0">
            Möjligen har de inneburit att Energikommissionen har haft fel,
            eller åtminstone inte tillräckligt, underlag vid ställningstagandet.
          </note>
          <note xml:id="i-420b0e7edc67c2f1-0">
            Jag undrar om energiministern tänker rätta till detta på något
            sätt. För egen del, i sitt eget underlag, eller genom något agerande
            mot den nu, som man får hoppas, avsomnade Energikommissionen.
            Kommer energiministern att försäkra sig om att de kantigheter
            som har framkommit i den offentliga debatten kring materialet
            blir korrigerade, så att vi få det riktiga underlaget? Det får
            inte finnas några rapporter som ligger och skvalpar utanför systemet
            därför att de inte togs in i den offentliga eller officiella hanteringen
            i
          </note>
          <note xml:id="i-00911224411e52e2-0">
            Energikommissionen.
          </note>
          <note xml:id="i-dfbf935abec2d6ba-0">
            Herr talman! Nu kommer jag till min andra fråga.
          </note>
          <note xml:id="i-b8f1a3c41c4f0724-0">
            Jag har all förståelse för att man inte skall föregripa partiöverläggningarna.
            Ändå är energiministern ute i olika sammanhang och talar om saker
            som har att göra med energiöverläggningarna. Det gäller t.ex.
          </note>
          <note xml:id="i-f0fd638addc6fe3d-0">
            synen på energikällor, på vad som är ekonomiskt möjligt att åstadkomma
            och inte, och flera frågor av det slaget. Jag litar inte på allt
            jag läser i tidningarna, så det kunde vara bra om energiministern
            här kunde berätta litet om det han synes ha berättat om i andra
            sammanhang.
          </note>
          <note xml:id="i-27f26cf398bd43de-0">
            Enligt ett pressreferat säger t.ex. energiministern att sol och
            vind inte är framkomliga som energikällor, och att de inte är
            någonting som kan ersätta kärnkraften. Nej, det är riktigt - men
            vi har någonting som heter biobränslen också. Min undran är vad
            energiministern har för syn på biobränslenas möjligheter i energisystemet.
            Eller ser han sol och vind som de huvudsakliga alternativen till
            kärnkraften? Jag tror i så fall att det är en förlegad syn på
            alternativen och deras möjligheter.
          </note>
          <note xml:id="i-d807306718e79bba-0">
            Energiministern är också ofta ute och kommenterar en annan fråga.
            Den gäller det som förr hette naturgasen, och numera heter fossilgasen.
            Han synes ha sagt att detta är det enda kommersiellt intressanta
            alternativet. Jag undrar varifrån han får de uppgifterna, i ett
            läge där t.ex. biobränslena tränger in på den svenska energimarknaden
            med ungefär tre TWh per år. Det motsvarar ungefär en halv ordinär
            reaktor. Det finns uppenbarligen inga intressenter i något fossilgasalternativ
            eller projekt - dessbättre, skulle man kunna säga. Kan energiministern
            här i kammaren tala om vad han har för syn på fossilgasen? Är
            det vad han förordar som det intressanta i avvecklingen av kärnkraften?
          </note>
          <note xml:id="i-e2f3e7eb1913fc58-0">
            Herr talman! Jag vill på en gång markera att det inte är det
            alternativ som jag tycker att vi borde inrikta oss på.
          </note>
          <note xml:id="i-07ce4133203cab33-0">
            Jag har en liten fråga till. I Energikommissionen talas det om
            en utredning om en energimyndighet eller avvecklingsmyndighet.
            Det synes vara ett ganska okontroversiellt förslag att tillsätta
            en utredning som skall förbereda det som skall bli fortsättningen
            efter energiöverläggningarna. När tänker energiministern tillsätta
            denna utredning?
          </note>
          <note xml:id="i-54fc2ed1d14dd4f3-0">
            Anf. 12 Näringsminister ANDERS
          </note>
          <note xml:id="i-1cd26f7c595bed9c-5">
            SUNDSTRÖM (s)
          </note>
          <note xml:id="i-f209e78b7abeb91c-0">
            Herr talman! Jag börjar med att vända mig till Mikael Odenberg.
            Hans resonemang handlade om avveckling av kärnkraften. Han använde
            uttrycket
          </note>
          <note xml:id="i-c90a76a6fcbe0dca-0">
            "förtida" avveckling. Man kan naturligtvis föra ett resonemang
            om vad som är förtida och vad som är för sent. Dan Ericsson sade
            att det var för sent, att det var fråga om en "sentida" avveckling.
            Det är den diskussionen som är viktig för aktörerna på den svenska
            marknaden.
          </note>
          <note xml:id="i-d84b13aa6e66771f-0">
            Alla vet att det svenska folket har beslutat att kärnkraften
            skall avvecklas. Alla som vet det och som tar det på allvar inser
            naturligtvis att denna avveckling måste ta betydande tid. Ju längre
            tiden går innan vi bestämmer oss för att påbörja denna avveckling,
            desto större blir osäkerheten hos alla de aktörer som måste göra
            investeringar med mycket långa avskrivningstider.
          </note>
          <note xml:id="i-49562e1c02d704a6-0">
            Jag som lever och verkar uppe i Norrbotten, där basindustrierna
            dominerar och där gruvindustrin, stålindustrin och pappers- och
            massaindustrin är tunga, vet vilka kalkyler och avskrivningstider
            som dessa industrier har att jobba med. När LKAB skall ta ställning
            till en ny huvudnivå i Malmberget är avskrivningstiden 15 år.
            Under 15 år framåt skall man i sin kalkyl alltså veta hur energisystemet
            kommer att se ut.
          </note>
          <note xml:id="i-917420d72a6c56df-0">
            Mikael Odenberg, det ligger faktiskt en väldigt stor risk i att
            inte ge besked om långsiktighet i energipolitiken. Eftersom jag
            förutsätter att Mikael Odenberg står kvar vid den uppfattningen
            att vi inte skall bygga nya kärnkraftverk, blir han faktiskt svaret
            skyldig till alla investerare som skall fatta beslut som får mycket
            långsiktiga konsekvenser. Det ligger alltså i vårt gemensamma
            intresse att kunna ge besked.
          </note>
          <note xml:id="i-30e0d17d7778b7db-0">
            Därför har regeringen sagt att man kommer att kalla till partiöverläggningar.
            Man vill få i gång en process som kan lösa denna mycket gamla
            och svåra fråga.
          </note>
          <note xml:id="i-93d5b96563ac7dc4-0">
            Dan Ericsson undrade hur vi sköter eftervården.
          </note>
          <note xml:id="i-0471b942f0c10388-0">
            Jag tycker att vi sköter den bra. Energikommissionens förslag
            är nu ute på remiss. Det är rimligt att remisstiden får ha sin
            gång. Det finns ju synpunkter på Energikommissionens arbete -
            Lennart Daléus har varit inne på det. I Sverige finns väldigt
            många kloka människor som har jobbat med denna fråga under mycket
            lång tid. Jag är övertygad om att det kommer att ta tid att gå
            igenom remissvaren, eftersom det finns många synpunkter som skall
            vägas in.
          </note>
          <note xml:id="i-9e6c6984b3c4903b-0">
            Sedan skall de politiska partierna också ha möjlighet att gå
            igenom remissvaren innan man kan skapa den organisation som kommer
            att krävas för dem som vill vara med i samtalen om att försöka
            få till stånd en uppgörelse om energipolitiken.
          </note>
          <note xml:id="i-eb3062f0968102c0-0">
            Jag vill understryka att vi vårdar detta. Vi stressar inte. Vi
            försöker att hitta en bra lösning där alla kan vara med.
          </note>
          <note xml:id="i-6ca944df1d31b7ab-0">
            Jag har delvis svarat på Lennart Daléus frågor om remisser, Energikommissionen
            och det som saknas i underlaget. Jag tror att de som länge har
            sysslat med dessa frågor kommer att redovisa den styrka och de
            svagheter som finns i Energikommissionens rapport.
          </note>
          <note xml:id="i-cce39690826481c5-0">
            Både Lennart Daléus och jag kommer att få möjlighet att ta del
            av det materialet.
          </note>
          <note xml:id="i-74cab18243f0364c-0">
            Sedan kort över till frågorna.
          </note>
          <note xml:id="i-453ae5a4869b403e-0">
            Jag har sagt att med den teknik som i dag finns så ser jag inte
            sol och vind som någon lösning.
          </note>
          <note xml:id="i-7aed6763560ee8e9-0">
            Som svar på frågor om biobränsle har jag sagt att jag hör till
            dem som tror att biobränsle är ett utmärkt alternativ till kärnkraft.
            Däremot tror jag att det fortfarande fattas en del när det gäller
            teknikutveckling för att vi skall nå det som både Lennart Daléus
            och jag vill åstadkomma, nämligen ett effektivt biobränslesystem.
          </note>
          <note xml:id="i-c35d8cd51c9c53b6-0">
            Jag har sagt att naturgas kommer att användas för elproduktion.
            Jag återkommer till det senare, men låt mig bara konstatera att
            redan nu planeras stora investeringar i Norge för att konvertera
            naturgas för distribution till Sverige. Det kommer att komma oavsett
            vad Lennart Daléus och jag tycker och tänker.
          </note>
          <note xml:id="i-bc1c00081158c42c-0">
            Anf. 13 MIKAEL ODENBERG (m)
          </note>
          <note xml:id="i-507e97a08af9c29d-0">
            Herr talman! När jag talar om förtida kärnkraftsavveckling ger
            jag inte uttryck för någon värdering. Med förtida avveckling menar
            jag att man genom politiska beslut framtvingar en stängning av
            kärnkraftverk, trots att de av ägarna bedöms som företagsekonomiskt
            lönsamma och trots att reaktorerna ifråga lever upp till de säkerhetskrav
            som har fastställts i lagstiftningen. Det är i förhållande till
            dessa krav som avvecklingen blir förtida när man framtvingar den.
            Det är klart att detta innebär en samhällsekonomisk kostnad.
          </note>
          <note xml:id="i-aa1cf16d0bd22a5f-0">
            1980 var motivet för linje 2 liksom för linje 1 att säga att
            man borde utnyttja kärnkraftverken under deras tekniska livslängd
            för att utnyttja den investering som man hade gjort. Oavsett vilken
            inställning man har till kärnkraften borde man, när de nu har
            byggts, se till att "suga ut det göttaste" av dem.
          </note>
          <note xml:id="i-f70bc20b3dc12fad-0">
            För mig är argumentet att det gäller att utnyttja de investeringar
            som är gjorda och undvika att dra på landet stora samhällsekonomiska
            kostnader genom en förtida avställning fortfarande giltigt. Näringsministern
            säger att det är väldigt viktigt att vi inleder avvecklingen,
            eftersom kärnkraften inte har någon evig framtid. Vi måste alltså
            sätta i gång någon gång. Men då kan man fråga sig: I vilken annan
            bransch skulle näringsministern vilja föreslå att man stimulerar
            produktutveckling genom att förbjuda de nuvarande produkterna?
            Det är en mycket besynnerlig ståndpunkt, enligt min uppfattning.
          </note>
          <note xml:id="i-e471b5c159d5d06c-0">
            Låt mig sedan gå över till den andra delen av interpellationen,
            nämligen den internationella kopplingen. Anledningen att jag tar
            upp dessa frågor i interpellationen är ju inte att föregripa energiöverläggningarna
            utan det är för att vi den här vintern har haft en rekordimport
            av el, trots att kärnkraften har körts för fullt. I praktiken
            har vi t.o.m. importerat rysk kärnkraftsel via Finland. Lantbrukarnas
            riksförbund, LO
          </note>
          <note xml:id="i-67f0e572685211c2-0">
            och andra har i remissvaren till Energikommissionens betänkande
            pekat på det lätt bisarra i att vi här i Sverige diskuterar att
            ställa av mycket säkra kärnkraftsreaktorer inom landet samtidigt
            som det i vårt närmaste närområde finns reaktorer som spelar i
            en helt annan division och som borde ha stängts redan i går.
          </note>
          <note xml:id="i-3a128146b3e93239-0">
            Energiministern säger i svaret att det är en orealistisk tanke
            att riksdag och regering skall kunna styra elproduktionen i andra
            länder. Det må vara så. Men om vi nu leker med tanken att vi hade
            en påse med pengar som kunde användas för avställning av kärnkraftsreaktorer
            är det klart att frågan uppkommer huruvida vi borde försöka att
            styra dessa resurser för att få till stånd en avstängning i andra
            länder. Och detta i synnerhet som vi befinner oss i den situationen
            att vi genom avveckling av reaktorer i Sverige indirekt på en
            internationaliserad elmarknad faktiskt riskerar att förlänga driftstiden
            hos de osäkra reaktorerna i närområdet. Det är ett perspektiv
            som enligt min uppfattning är utomordentligt oroande.
          </note>
          <note xml:id="i-0ec71d092921ae67-0">
            På den socialdemokratiska partikongressen diskuterades den här
            frågan, vilket jag tog upp i min interpellation. Man sade i sitt
            beslut att säkerhetskraven skall vara desamma vid Europas alla
            kärnkraftverk.
          </note>
          <note xml:id="i-d149a8f5e039a9ec-0">
            Även om jag inte hör till dem som betraktar den socialdemokratiska
            partikonkressen som kongressen med stort K kan jag inte låta bli
            att erkänna att jag ändå följde kongressen med ett visst intresse,
            särskilt när det gällde dessa frågor - dra nu inte alltför vittgående
            slutsatser av det, Anders Sundström.
          </note>
          <note xml:id="i-cf660c03af19bda3-0">
            Jag vet ju att Anders Sundström var partistyrelsens talesman
            och accepterade denna formulering på partistyrelsens vägnar. Jag
            vet också att många LO-
          </note>
          <note xml:id="i-e74e98093a71ba27-0">
            företrädare fäste ett mycket stort avseende vid denna formulering.
            Mot den bakgrunden tycker jag - utan att föregripa några energipolitiska
            energiöverläggningar
          </note>
          <note xml:id="i-e31e0c3ef39b70e2-0">
            - att det är högeligen relevant att ställa näringsministern frågan:
            Vilka slutsatser drar näringsministern egentligen av just den
            här meningen i ert kongressbeslut?
          </note>
          <note xml:id="i-1408d279b5d7bd9e-0">
            Anf. 14 DAN ERICSSON (kds)
          </note>
          <note xml:id="i-f6058f70fe55399d-0">
            Herr talman! Angående detta med avstängning i andra länder vill
            jag först vända mig till Mikael
          </note>
          <note xml:id="i-479c55b303f891e4-0">
            Odenberg. Eftersom Mikael Odenberg har deltagit i
          </note>
          <note xml:id="i-e00da7ce3c86a1d5-0">
            Energikommissionen där också jag har varit ledamot känner han
            ju till det som sägs utomlands om detta. Vi vet vad de litauiska
            myndigheterna säger om ett sådant resonemang när det t.ex. gäller
            Ignalina. Så vi kan helt enkelt bortse från mycket i den diskussionen.
          </note>
          <note xml:id="i-3602beed1316f8a1-0">
            Lennart Daléus talade om underlagen, kantigheter och saker som
            inte togs med i Energikommissionens arbete. Jag har ju varit med
            i kommissionen och jag kan säga att alla de delar som vi enligt
            medierna inte har haft på bordet, de har verkligen funnits med.
            De har bedömts och värderats, och sedan har man kanske i den politiska
            slutprodukten försökt att väga samman det som är realistiskt,
            rimligt och möjligt. Underlagen har alltså funnits med och stora
            delar av dessa redovisas ju också i kommissionens betänkande.
          </note>
          <note xml:id="i-0235293bf6cfd9b4-0">
            Jag blir litet fundersam över näringsministerns svar på min lilla
            fråga om vad Energikommissionens betänkande och dess politiska
            majoritet har för betydelse. Betyder den basen någonting?
          </note>
          <note xml:id="i-1e67fc6471e15c4d-0">
            Det är ju ändå resultatet av just det som ministern säger i sitt
            svar, nämligen att man skall kompromissa och söka en gemensam
            lösning. Även om man inte får med allting, har vi i majoriteten
            angett hur kärnkraftsavvecklingen skall inledas och hur omställningen
            av energisystemet skall genomföras. Det är klart att det då ger
            en litet oroväckande signal om strävan i kommissionens arbete
            inte betyder någonting och inte utgör någon sorts bas för de fortsatta
            diskussionerna.
          </note>
          <note xml:id="i-4e8f2a78736508fe-0">
            Då kan man ju fundera över hur mycket man skall anstränga sig
            fortsättningsvis. Jag tror att det är viktigt med den eftervård
            till vad man har kommit överens om, vilket jag faktiskt har saknat
            i frågan från regeringens sida.
          </note>
          <note xml:id="i-1b84ae0d98d9c0cc-0">
            Anf. 15 LENNART DALÉUS (c)
          </note>
          <note xml:id="i-ee5e092f0e9a0861-0">
            Herr talman! Först vill jag sälla mig till Mikael
          </note>
          <note xml:id="i-f94a65f99cb08ae5-0">
            Odenbergs synpunkt om det gamla sättet att se på hur man skall
            styra andra länders energisystem och energipolitik. Det liknar
            någon sorts energiimperialism, där man ger sig ut och agerar på
            andra länders områden, vilket de naturligtvis med rätta betackar
            sig för.
          </note>
          <note xml:id="i-30084adceebb61cc-0">
            Det kanske finns ett ödmjukare sätt att nalkas det internationella
            samarbetet.
          </note>
          <note xml:id="i-baf3a5a36c01c154-0">
            Herr talman! Både Dan Ericsson och energiministern har kommenterat
            det material som funnits på bordet. Det är klart att om man har
            deltagit i arbetet, så vill man säga att det är ett bra arbete.
            Det har jag förståelse för. Men var det då så att allt material
            av vitalt intresse, som beställdes av Energikommissionen och publicerades,
            blev en del av kommissionens underlag på ett officiellt och offentligt
            sätt? Om det är på det sättet, faller naturligtvis en del av kantigheterna
            bort. Om det är så att inte någon av författarna i efterhand har
            sagt att man hade litet ont om tid och att arbetet gick litet
            för fort, börjar det naturligtvis likna en stabilare situation.
            Energiministern säger i det sammanhanget att det finns många kloka
            ute i systemet i Sverige som kommer att kommentera detta och möjligen
            slipa av kanterna. Då är det också viktigt att veta om alla vid
            de svenska universiteten och tekniska högskolorna, för att ta
            en bred gruppering, har fått detta på remiss eller om det är någon
            eller några som har exkluderats från remissomgången. Vad skulle
            i så fall skälet vara att exkludera dem från remissomgången?
          </note>
          <note xml:id="i-fd6625375a0ed721-0">
            Slutligen, herr talman, är det med viss oro som jag noterar att
            energiministern ställer sig bakom gashanteringen. Även om den
            sker i Oslo eller andra delar av
          </note>
          <note xml:id="i-2fb64d894376542d-0">
            Norge, framför allt norröver, når den Sverige via elkabel.
          </note>
          <note xml:id="i-bcb3b45e2fd1567d-0">
            Anf. 16 Näringsminister ANDERS
          </note>
          <note xml:id="i-1cd26f7c595bed9c-6">
            SUNDSTRÖM (s)
          </note>
          <note xml:id="i-0bf8bf1ab79f35ca-0">
            Herr talman! Jag vill börja med att rikta mig till
          </note>
          <note xml:id="i-e9cbec5d869f4bec-0">
            Mikael Odenberg. Jag har litet svårt att följa Mikael
          </note>
          <note xml:id="i-beeff55877be3eaf-0">
            Odenbergs resonemang. Kärnkraften skall ju stängas av som ett
            resultat av politiska beslut. Det är inte marknaden som kommer
            att stänga kärnkraftverken, utan det är det regelverk som vi har
            byggt upp. Om vi inga krav hade, skulle kärnkraften kunna se ut
            långt mycket värre än i Östeuropa. Vi har ju ett regelverk för
            den här branschen, liksom för många andra branscher. Detta regelverk
            är det krav som politiken ställer på branschen för att den skall
            få finnas.
          </note>
          <note xml:id="i-c521713e27de01d8-0">
            När det gäller förtida avveckling vill jag säga att det faktiskt
            är det svenska folket som i en folkomröstning har sagt att vi
            inte skall bygga nya reaktorer, att vi skall använda dem vi har
            och att vi också skall ha ett regelverk som gör att de är säkra
            och trygga. Vi har också ett annat ansvar, att klara en avstängning
            på ett sådant sätt att investerarna kan känna trygghet, och då
            kan man inte stänga alla kärnkraftverk samtidigt.
          </note>
          <note xml:id="i-5fdfe02d48c17f40-0">
            Dessutom är de byggda ungefär samtidigt. Däri ligger naturligtvis
            problemet med avstängning och stabilitet.
          </note>
          <note xml:id="i-d3895708ecfa8d03-0">
            Men det är politiken som egentligen anger ramarna.
          </note>
          <note xml:id="i-891a6afdc24e06b3-0">
            Mikael Odenberg frågade i vilken annan bransch vi förbjuder farliga
            produkter. I alla branscher har vi förbjudit farliga produkter.
          </note>
          <note xml:id="i-a6167c1491eb1240-0">
            I min hemkommun har man under 15-20 års tid byggt ut vatten-
            och avloppssystem samt luftreningssystem. Jag har varit med om
            alla dessa debatter, där vi med industrin har tagit fajten om
            rening i vattenverk och i luftutsläpp. Det har varit politiska
            beslut som har drivit fram detta. Men det har också varit en oerhörd
            tillgång för företagen när marknaden har börjat kräva ekologiskt
            uthålliga produkter, tillverkade i ekologiskt uthålliga processer.
            Så politiken kommer alltid att lägga ribban för hur en bransch
            får verka. Det är inget ovanligt. Mikael Odenberg har ju varit
            med om att fatta massor av beslut inom andra branscher om att
            förbjuda farliga produkter. Det som är svårt i den här branschen
            är att det är så stora och tunga investeringar och att de har
            så lång ledtider.
          </note>
          <note xml:id="i-960a488c4bb45ddd-0">
            Men det är inget unikt att vi diskuterar på det här sättet. Det
            finns många exempel på det.
          </note>
          <note xml:id="i-cb5338bd3ad6e723-0">
            Jag var i förrgår i Småland, där jag träffade ett företag som
            tillverkar stolar. Där sade man att anledningen till att man är
            så duktiga på att tillverka ergonomiska stolar är att de svenska
            arbetsmiljökraven på
          </note>
          <note xml:id="i-ae22156b08fd5ba9-0">
            70-talet drev fram dessa stolar. Det gäller alla branscher. Vi
            driver frågan om en omställning av energisystemet därför att vi
            tror att det långsiktigt är bra också för de svenska företagen
            att vi har ett ekologiskt och uthålligt system.
          </note>
          <note xml:id="i-84cd9d099d29a6a8-0">
            Det är glädjande att Mikael Odenberg följer partikongressen rad
            för rad. Det är inget litet jobb, för det var ju rätt många motioner
            - ett antal tusen sidor.
          </note>
          <note xml:id="i-919a6b7712e90884-0">
            Vi har naturligtvis ett intresse av att miljön fungerar bra även
            utanför vårt eget land när det gäller den här branschen liksom
            andra branscher. Men vi har aldrig i andra branscher infört restriktioner
            för import från andra länder, därför att man där har haft en dålig
            arbetsmiljö t.ex.
          </note>
          <note xml:id="i-02d1fec5d0bf4607-0">
            Dan Ericsson, än en gång vill jag säga att kommissionen är viktig.
            De har gjort ett bra jobb, men jag vill vänta med mina kommentarer
            till dess att också remissinstanserna har fått chans att tycka
            till. Det är inte bara Dan Ericsson som jag vill lyssna på, utan
            jag vill också lyssna på alla andra som har en chans att tycka
            till innan jag gör en värdering. Det är också mitt svar till Lennart
            Daléus. Jag kan inte nu svara på frågan om vilka som har fått
            möjlighet att yttra sig via en särskild förfrågan om remiss. Men
            enligt den information som jag har är det i alla fall oerhört
            många som har fått den möjligheten. Om det är någon som känner
            sig förfördelad kan han eller hon höra av sig, så kan de också
            få möjlighet att yttra sig över kommissionens betänkande.
          </note>
          <note xml:id="i-c8ffb9f2cbc7deb2-0">
            Anf. 17 MIKAEL ODENBERG (m)
          </note>
          <note xml:id="i-eb012c65002ef269-0">
            Herr talman! Jag begär givetvis inte importrestriktioner. Vad
            jag begär är att näringsministern och regeringen tar sig en funderare
            över vad internationaliseringen av elmarknaden och energimarknaden
            betyder. Annars riskerar vi att genom en oklok inhemsk energipolitik
            och en förtida avveckling av svenska reaktorer skapa förutsättningar
            för att osäkra grafitmodererade kanalkokarreaktorer i vår närhet
            drivs längre tid än vad som eljest skulle vara fallet.
          </note>
          <note xml:id="i-c8623e4ad72394e7-0">
            Det är enligt min mening ett illavarslande perspektiv.
          </note>
          <note xml:id="i-2d3cee435283ef24-0">
            Det är illavarslande från säkerhetssynpunkt och från miljösynpunkt.
            Jag är inte ensam om den uppfattningen. Den delas, som jag tidigare
            nämnde, av bl.a. Lantbrukarnas Riksförbund och Landsorganisationen
            i
          </note>
          <note xml:id="i-a610818a2dc3a03e-0">
            Sverige.
          </note>
          <note xml:id="i-82d36eb860af6ccb-0">
            När det sedan gäller en förtida avveckling är det klart att det
            är politikerna som lägger ribban. Jag har aldrig sagt någonting
            annat. Det är också klart att vi skall ha ett regelverk. Naturligtvis
            skall det politiska systemet kunna förbjuda farliga produkter.
            Därför har jag också uppfattningen att om näringsministern eller
            någon annan kunde övertyga mig om att svensk kärnkraft är en farlig
            produkt, så skall alla tolv reaktorerna stängas redan i morgon.
          </note>
          <note xml:id="i-2a85b591568d67ed-0">
            Nu har vi i stället gjort en annan, historisk bedömning av säkerheten
            i svensk kärnkraft, och vi har etablerat ett regelsystem - en
            lagstiftningsram för den verksamheten. Mitt enda krav är att vi
            bibehåller regelsystemet och de stränga säkerhetskraven. En förtida
            avveckling innebär per definition att man går in och ändrar i
            regelsystemet och framtvingar en avveckling i förtid, trots att
            reaktorerna uppfyller säkerhetskraven och trots att de av ägarna
            bedöms som företagsekonomiskt lönsamma. Det innebär en kapitalförstöring
            och en samhällsekonomisk kostnad.
          </note>
          <note xml:id="i-0f000ee595261772-0">
            Om vi bibehåller säkerhetssystemet kommer kärnkraften att avvecklas.
            Den kommer att avvecklas någon gång under första hälften av 2000-talet.
            Den dagen säkerhetskraven på reaktorerna inte längre kan upprätthållas
            eller den dagen ägarna inte anser det meningsfullt och lönsamt
            att göra de underhåll och reinvesteringar som behövs, så avvecklar
            vi reaktorerna och annan produktion sätts in i stället. Det vi
            vinner är tid, och tid är viktigt, både både sysselsättningen
            i
          </note>
          <note xml:id="i-e3ec60cbf811f138-0">
            Sverige och för den svenska miljön.
          </note>
          <note xml:id="i-9c41b4fefed08b3e-0">
            Anf. 18 Näringsminister ANDERS
          </note>
          <note xml:id="i-1cd26f7c595bed9c-7">
            SUNDSTRÖM (s)
          </note>
          <note xml:id="i-67a2f04e4aa5b19c-0">
            Herr talman! Jag tycker att Mikael Odenbergs resonemang har en
            viktig brist. Det är nämligen så att alla som skall investera
            i nya fabriker, företag och byggnader måste kunna bedöma hur de
            skall få sin energi.
          </note>
          <note xml:id="i-7ea3bf7752e9b647-0">
            Svenska folket har bestämt att kärnkraften skall avvecklas. Vi
            skall inte bygga nya kärnkraftverk, utan vi skall avveckla. Ju
            längre tiden går utan att vi kan ge basindustrierna besked om
            hur det ser ut den dag då kärnkraftverken inte finns, desto större
            är risken att dessa företag inte kan fatta de långsiktiga beslut
            som behövs. Det är därför vi som politiker är inne i detta nu.
          </note>
          <note xml:id="i-2ac2fc2951daa6fa-0">
            Eftersom alla kärnkraftverk byggdes under ungefär samma epok,
            inträffar också förslitningen ungefär samtidigt. Det kommer att
            ställa så stora krav på omställning av energisystemet att vi faktiskt
            måste agera med långsiktighet och uthållighet.
          </note>
          <note xml:id="i-9725ceddd599f7e4-0">
            Det är inget nytt för energisystemet. Så var det också när man
            byggde ut vattenkraften. Det krävde också oerhört långsiktiga
            beslut. Det krävdes politiska ingripanden och regleringar av olika
            slag för att garantera infrastrukturen för industrin och för hushållen.
          </note>
          <note xml:id="i-ddadd646337d912a-0">
            Så har det varit på många andra områden också när man står inför
            en stor omställning.
          </note>
          <note xml:id="i-f7c3ffd6e5eb3378-0">
            Jag måste säga att jag har väldigt svårt att förstå hur Mikael
            Odenberg kan blunda för detta, och säga till det svenska folket
            och till den svenska industrin: vi kör så länge det går, och sedan
            får vi se vad som händer.
          </note>
          <note xml:id="i-11a78fef868cb21b-0">
            Hur skall svenska och utländska investerare kunna bygga och investera
            i stora pappersmaskiner, stålugnar och gruvor med sådana besked?
            Det är fullständigt orimligt.
          </note>
          <note xml:id="i-b8d423d0efe227e6-0">
            Ju närmare vi kommer den dag då dessa avstängningar måste ske,
            desto mer kommer vi faktiskt att försvåra för industrin att växa.
            Så jag tycker att Mikael Odenbergs resonemang är väldigt kortsiktigt.
          </note>
          <note xml:id="i-5b3ec66644bdf8e5-1">
            Överläggningen var härmed avslutad.
          </note>
          <note xml:id="i-968e004d5b91e370-0">
            7 § Svar på interpellation 1995/96:117 om kvicksilverhaltigt
            avfall
          </note>
          <note xml:id="i-82ccb41c5171eab5-0">
            Anf. 19 Miljöminister ANNA LINDH (s)
          </note>
          <note xml:id="i-d37bede5b96dae04-0">
            Herr talman! Gudrun Lindvall har frågat mig om jag avser att
            verka för ett importförbud av kvicksilverhaltigt avfall till Sverige
            samt om jag avser att verka för att Naturvårdsverket bemyndigas
            att för statens räkning teckna avtal med någon eller några av
            marknadens aktörer om säker lagring av insamlat kvicksilver intill
            dess att upparbetning och slutförvaring har kunnat ordnas. Vidare
            har det frågats mig om jag avser att verka för att återvinning
            av kvicksilver ur kvicksilverhaltiga restprodukter och ur avfall
            förbjuds.
          </note>
          <note xml:id="i-25e4e449762b91f0-0">
            Avfallstransporter över nationsgränserna inom EU
          </note>
          <note xml:id="i-30cf9a3144cb0768-0">
            regleras genom EU:s förordning 259/93 om övervakning och kontroll
            av avfallstransporter inom, till och från Europeiska gemenskapen
          </note>
          <note xml:id="i-794423ec9e9bf488-0">
            (Transportförordningen).
          </note>
          <note xml:id="i-886607f29f2f5039-0">
            Naturvårdsverket får i enlighet med gällande regler en anmälan
            av den exporterande staten före varje import av farligt avfall,
            t.ex. kvicksilveravfall. Naturvårdsverket skall bl.a. ta ställning
            till om införsel strider mot nationell lagstiftning eller nationell
            avfallsplan och till om tillräcklig behandlingskapacitet finns
            i landet.
          </note>
          <note xml:id="i-aac5b212bab8731f-0">
            När det gäller import och export av farligt avfall för återvinning
            från länder utanför EU vilka är parter i
          </note>
          <note xml:id="i-3ce1094e390e40b5-0">
            Baselkonventionen finns också regler för sådana transporter.
          </note>
          <note xml:id="i-78735c4af35818bc-0">
            Arbete med underlag för en svensk nationell avfallsplan pågår
            inom Naturvårdsverket.
          </note>
          <note xml:id="i-b7d2d3102096fb79-0">
            Jag vill också peka på att jag tillsammans med de övriga nordiska
            miljöministrarna genomdrivit förbud mot export av farligt avfall
            för återvinning från
          </note>
          <note xml:id="i-22ce663c9223640e-0">
            OECD-länder till icke-OECD-länder som skall träda i kraft den
            1 januari 1998.
          </note>
          <note xml:id="i-e41ee3fb970dc8ac-0">
            Beträffande kvicksilveravfallshanteringen i de nordiska länderna
            vill jag peka på att Nordiska ministerrådet har initierat arbete
            med att bl.a. få till stånd en gemensam nordisk behandlingsstrategi
            för hur kvicksilverhaltigt avfall skall upparbetas och slutligt
            omhändertas.
          </note>
          <note xml:id="i-9e18df2970aa5e42-0">
            Riksdagen har uttalat (prop. 1993/94:110, bet.
          </note>
          <note xml:id="i-463a38b354c44259-0">
            1993/94:JoU16, rskr. 1993/94:210) att under avvecklingsperioden
            för kvicksilveranvändningen fram till år 2000 bör återvinningen
            av gammalt kvicksilver ske där så är tekniskt möjligt på ett för
            miljön säkert sätt.
          </note>
          <note xml:id="i-019ec567413eccb1-0">
            En sådan återvinning är enligt riksdagen att föredra framför
            fortsatt användning av nytt kvicksilver som ökar behovet av slutförvaring
            av kvicksilver.
          </note>
          <note xml:id="i-460cd112c27e9991-0">
            Vid sidan av de åtgärder som regeringen har vidtagit, och som
            Gudrun Lindvall har pekat på, vill jag också understryka att regeringen
            avser att förbjuda yrkesmässig export eller utförsel ur Sverige
            av kvicksilver och vissa kvicksilverhaltiga varor med sikte på
            ett ikraftträdande den 1 juli 1997. Ett sådant förbud innebär,
            tillsammans med avvecklingsplanen, att förutsättningarna för att
            upparbeta kvicksilver i
          </note>
          <note xml:id="i-4253b8828709f52a-0">
            Sverige för utförsel från Sverige blir kraftigt begränsade.
          </note>
          <note xml:id="i-8d409c84ad040e5e-0">
            Inom ramen för det uppdrag som regeringen gett till Naturvårdsverket
            beträffande det femåriga åtgärdsprogrammet för insamling av uttjänta
            varor och produkter som innehåller kvicksilver ingår också att
            beträffande slutförvar för upparbetat kvicksilverhaltigt avfall
            peka på ansvars- och lagstiftningsfrågor samt att ange investeringsbehov
            och driftskostnader för sådant slutförvar. Uppdraget skall i denna
            del redovisas senast den 1 september 1997.
          </note>
          <note xml:id="i-b6d1a23128f6cc5a-0">
            Jag vill betona vikten av att insamlat kvicksilver lagras på
            ett säkert sätt i avvaktan på att slutförvar ordnats. Innan regeringen
            kan ge Naturvårdsverket i uppdrag att teckna eventuella avtal
            om temporär lagring av kvicksilveravfall behövs underlag för ett
            sådant ställningstagande. Naturvårdsverkets utredning syftar bl.a.
            till att ge regeringen sådant erforderligt beslutsunderlag.
          </note>
          <note xml:id="i-3e63dcc696078506-0">
            Naturvårdsverket och Kemikalieinspektionen har fått i uppdrag
            av regeringen att följa kvicksilveravvecklingen och att rapportera
            hur den fortgår. Rapportering därom skall ske den 1 juli 1996
            respektive den
          </note>
          <note xml:id="i-bb2af8d4b30344c2-0">
            1 juli 1998.
          </note>
          <note xml:id="i-23b46f3e3e6c5d76-0">
            Jag vill sammanfattningsvis framhålla att genom de initiativ
            och åtgärder som redan vidtagits vad gäller kvicksilver skapas
            således förutsättningar för att avvecklingen av kvicksilveranvändningen
            kommer att kunna ske inom den av riksdagen fastlagda tidsramen.
          </note>
          <note xml:id="i-010832f7a69ba64f-0">
            Jag kommer självfallet att verka för skärpta åtgärder vad gäller
            såväl kvicksilveranvändningen som kvicksilveravfallshanteringen
            om det, bl.a. mot bakgrund av myndigheternas rapporter, visar
            sig att kvicksilveravvecklingen inte sker i enlighet med vad som
            lagts fast av riksdagen.
          </note>
          <note xml:id="i-a8b2f157ef849596-0">
            Anf. 20 GUDRUN LINDVALL (mp)
          </note>
          <note xml:id="i-fe4948e81e0b2694-0">
            Herr talman! Miljöministern! Jag får tacka så mycket för svaret.
            Kvicksilver är ett av de grundämnen som vi vet inte hör hemma
            i naturen. Det orsakar mycket problem. Det anlagras i fettvävnad
            osv. Därför har också riksdagen beslutat att kvicksilverhanteringen
            skall avvecklas i Sverige. Det är ett mycket bra beslut. Men det
            kräver också att vi fattar beslut på vägen som gör att detta blir
            möjligt att genomföra.
          </note>
          <note xml:id="i-c822746da7621e15-0">
            Riksdagen har slagit fast att kvicksilvret inte hör hemma i ett
            kretsloppssamhälle och att en diffus spridning inte är acceptabel.
            Vi har också bestämt att kvicksilvret skall försvinna ur amalgamet
            1997. Allt det här är mycket bra.
          </note>
          <note xml:id="i-2721a91b7e353c12-0">
            Om vi tittar på vad vi har, kan vi se att vi har ett lager på
            ungefär 100 ton kvicksilver i varor som är i cirkulation i dag.
            Detta kvicksilver kommer, om vi inte hanterar det på ett riktigt
            sätt, förr eller senare att komma ut i naturen, i kretsloppet.
            Därmed kommer det att anrikas på ett sätt som vi inte önskar.
          </note>
          <note xml:id="i-441a1b74a1bf32ea-0">
            Naturvårdsverket har alltså tittat på hur vi skall hantera det
            här. Slutsatsen är att kvicksilver inte skall återvinnas. Vi skall
            se till att få ett stopp på hanteringen. Vi skall också se till
            att ha ett säkert slutförvar för det som vi kan komma åt.
          </note>
          <note xml:id="i-bf222626b508bd72-0">
            Med anledning av detta är det förvånande att konstatera att Koncessionsnämnden
            har givit tillstånd för verksamhet i Urshult vars uppgift just
            är att återvinna kvicksilver ur amalgam. Det har bestämts att
            man skall få ta hand 15 000 slamavskiljare, eller amalgamavskiljare,
            från hela Norden. Man skall få ha mottagning och mellanlagring
            av 4 ton låghaltigt amalgamavfall och lagring av 12 ton amalgamslam.
          </note>
          <note xml:id="i-600e0480c4ce2055-0">
            Det innebär att det alltså är fråga om en rejäl hantering av
            kvicksilver. Det intressanta i sammanhanget är att beslutet har
            kommit samtidigt som Naturvårdsverket i Koncessionsnämnden avslagit
            detta, men inte fått gehör för sina synpunkter. Naturvårdsverket
            framför mycket klara skäl till varför man inte får komma i gång
            med den här verksamheten. Ger man i dag tillstånd för en verksamhet
            som skall återvinna kvicksilver, kommer den ju att finnas kvar
            10-15 år.
          </note>
          <note xml:id="i-7ae091fcf1607d6e-0">
            Är det nu så att vi inte skall ha kvar kvicksilver i omlopp är
            det ju mycket olyckligt att nu ge tillstånd till den typen industri.
            Dessutom kan man se att denna verksamhet sprider kvicksilver omkring
            sig. Naturvårdsverket påpekar i sin reservation till beslutet
            att den verksamhet som har funnits tidigare, och som man alltså
            nu vill utöka - det är anledningen till den nya koncessionen,
            har lett till att man har fått kvicksilver i det kommunala reningsverket.
          </note>
          <note xml:id="i-b4f04c54b6331e34-0">
            Man kan också se att sjön Åsen och Mörrumsån ligger i närheten
            av denna anläggning. Det är klassat som riksintresse. Naturvårdsverket
            menar att det just på den här platsen lämpar sig oerhört illa
            att ha denna typ verksamhet. Man vill rena kvicksilverhaltig vatten
            i en markbädd och sedan vill men leda det antingen till reningsverket
            eller till en liten bäck, en recipient, där det sedan går vidare
            till Åsen.
          </note>
          <note xml:id="i-eaca66c45e76304d-0">
            Detta känns som om vi faktiskt låser fast oss i ett samhälle
            som sprider kvicksilvret diffust trots att vi har så goda intentioner
            att inte göra det. Det krävs alltså att vi fattar beslut som stämmer
            överens, annars kommer vi att sitta kvar i ett kvicksilversamhälle
            också i framtiden. Dessutom: Om den här industrin skall upparbeta
            kvicksilver måste man säga att den väl räknar med att ha en avsättning.
          </note>
          <note xml:id="i-e1016483fb6165e6-0">
            Det är intressant att konstatera att miljöministern i svaret
            säger att hon anser att Sverige skall förbjuda yrkesmässig export
            eller utförsel ur Sverige av kvicksilver och vissa kvicksilverhaltiga
            varor med sikte på ett ikraftträdande den 1 juli 1997. Det är
            otroligt bra. Då måste den här firman räkna med att kunna fortsätta
            sälja sitt kvicksilver i Sverige.
          </note>
          <note xml:id="i-ec9fc81d9078049f-0">
            Jag skulle vilja ställa följande fråga till miljöministern: Är
            det möjligt att fatta ett sådant beslut i
          </note>
          <note xml:id="i-652ccbb2c567cdf2-0">
            Sverige med anledning av medlemskapet i EU? Innefattas inte kvicksilvret
            av handel med varor? Diskussioner om detta fördes ju inför medlemskapsförhandlingarna.
            Trots att vi har fått ett beslut om att vi kan undantas under
            fyra år från kvicksilver i vissa varor blir det mycket svårt att
            stoppa dessa varor om det är tillåtet i ett annat land att tillverka
            varor med detta innehåll. Är detta ett möjligt beslut? Vad menas
            egentligen med att vi ger tillstånd till fabriker för återvinning
            samtidigt som vi säger att vi skall ta bort den diffusa spridningen?
          </note>
          <note xml:id="i-7c721b495d8849fe-0">
            Anf. 21 Miljöminister ANNA LINDH (s)
          </note>
          <note xml:id="i-b18c30ab83c8e8de-0">
            Herr talman! Kvicksilver är helt riktigt ett mycket farligt ämne,
            och vi är därför överens om att kvicksilvret skall avvecklas i
            Sverige och så småningom också internationellt.
          </note>
          <note xml:id="i-7c52e940d4329558-0">
            Det enskilda ärende som Gudrun Lindvall tar upp är överklagat
            till regeringen. Det innebär att eftersom det skall behandlas
            i regeringen och att det för närvarande bereds på departementet
            har jag ingen möjlighet att uttala mig om det.
          </note>
          <note xml:id="i-021b1173e1db59d5-0">
            Jag vill däremot bara understryka att regeringen redan nu under
            våren räknar med att fatta beslut om förbud mot kvicksilverexport
            fr.o.m den 1 juli nästa år, eftersom vi nu har notifierat det
            med EU. Vi anser då att detta är fullt möjligt att genomföra oavsett
            vårt medlemskap i EU. Vi har också fått detta accepterat av den
            europeiska unionen. Det kommer alltså ett exportförbud fr.o.m.
            nästa är. Därmed bör det också vara av mycket begränsat intresse
            för företag att ägna sig åt kvicksilverhantering.
          </note>
          <note xml:id="i-61a1aca34e3b80bb-0">
            Som också framgår av mitt svar får vi nu regelbundna redovisningar
            av myndigheterna både för att hitta ett bra system för att ta
            hand om det kvicksilver som vi redan har i omlopp för att så småningom
            hitta en säker slutförvaring och för att se att avvecklingen verkligen
            följer tidsplanen. Jag har strukit under att om det behövs fler
            åtgärder kommer också fler åtgärder att vidtas. Än så länge anser
            vi att avvecklingen följer de riktlinjer som riksdagen har antagit.
          </note>
          <note xml:id="i-999a45dd85aaeb6d-0">
            Anf. 22 GUDRUN LINDVALL (mp)
          </note>
          <note xml:id="i-29f2ec200304d756-0">
            Herr talman! Det gläder mig mycket att det beslutet kommer, dvs.
            att det går att fatta ett beslut som gör att vi i Sverige kan
            besluta om att man inte får föra ut kvicksilver ur landet. Det
            innebär alltså att den här firman borde ha, precis som miljöministern
            säger, ett litet mindre intresse av sin verksamhet.
          </note>
          <note xml:id="i-78b17efc3883470e-0">
            Det vore också bra om det kunde kombineras med ett förslag som
            innebär att man inte får importera t.ex.
          </note>
          <note xml:id="i-f49587ad8fc1e1ee-0">
            kvicksilverslam, amalgamslam, från andra länder.
          </note>
          <note xml:id="i-13ccaa0c005412df-0">
            Tanken med denna verksamhet är att man inte bara skall hantera
            det slam som finns från amalgamavskiljare i Sverige utan i hela
            Norden. Ett sådant tillägg till detta beslut skulle innebära att
            det faktiskt fanns en väldigt liten möjlighet för en sådan firma
            att etablera sin verksamhet i Sverige. Det skulle nämligen innebära
            att den mängd amalgamslam som finns skulle bli så pass liten att
            verksamheten inte skulle vara riktigt lönande.
          </note>
          <note xml:id="i-e2c0cf9354e2af79-0">
            Det känns oerhört angeläget att den här frågan hålls aktuell
            i Sverige. Om vi kommer att få in nya produkter från andra länder
            som innehåller kvicksilver, trots att vi har en mycket restriktiv
            hållning i
          </note>
          <note xml:id="i-7706ec2a6da4f665-0">
            Sverige, kommer den diffusa spridningen framför allt från varor
            att fortsätta.
          </note>
          <note xml:id="i-f8794a055fdce6a6-0">
            Det är ytterst angeläget att Naturvårdsverket får fram ett besked
            om hur man kan tänka sig slutförvaringen. Såvitt jag har förstått
            är detta något som Naturvårdsverket fortfarande håller på att
            diskutera. Man är inte riktigt klar över hur slutförvaringen skall
            ske.
          </note>
          <note xml:id="i-75f5662491adc771-0">
            Kvicksilver är ett ämne som över huvud taget borde bort. För
            mig börjar tiden rinna ut, eftersom jag skall vara på EU-nämnden
            om en liten stund. Jag hoppas verkligen att miljöministern ger
            detta högsta prioritet. Jag får återkomma någon gång när det finns
            litet mer tid till debatten. Jag får tacka så mycket för svaret,
            och jag hoppas att vi gemensamt kan jobba för att se till att
            avvecklingen sker.
          </note>
          <note xml:id="i-7a149dd04a282c77-0">
            Anf. 23 Miljöminister ANNA LINDH (s)
          </note>
          <note xml:id="i-a1384b79a71b27f1-0">
            Herr talman! När det gäller importen skall Naturvårdsverket ge
            tillstånd i varje enskilt fall. Det skall då finnas skäl till
            ett sådant tillstånd. Naturvårdsverket arbetar också, som jag
            har sagt, med ett uppdrag för att komma med säkra och bra förslag
            när det gäller slutförvaringen. Där är det också viktigt att Naturvårdsverket
            har bra internationella kontakter för att se på forskningen för
            att få reda på vilket som kan vara det bästa sättet att både mellanlagra
            och slutförvara kvicksilveravfallet.
          </note>
          <note xml:id="i-fdc69efe4f65fd15-0">
            Jag tror också, om vi skall lyckas få bort den diffusa spridningen,
            att det är viktigt att vi också intensifierar det internationella
            arbetet med att få bort kvicksilvret. Jag tror alltså att vi har
            det svenska läget under kontroll, men vi måste också intensifiera
            det internationella arbetet. Eftersom Gudrun Lindvall är på väg
            till EU-nämnden kan jag också understryka att vi inom EU har föreslagit
            att t.ex. alla batterier som innehåller kvicksilver skall fasas
            ut.
          </note>
          <note xml:id="i-79e12e8016140512-0">
            Anf. 24 GUDRUN LINDVALL (mp)
          </note>
          <note xml:id="i-fc0fe165765cf3d8-0">
            Herr talman! Jag skall vara mycket kortfattad.
          </note>
          <note xml:id="i-f6a57505d0fc9ffe-0">
            Miljöministern, jag tror att det som sker i Sverige i dag är
            väldigt farligt, nämligen att man försöker framställa miljösituationen
            som om den vore under kontroll. Jag tror att man skall vara mycket
            mera ärlig i debatten och säga att man när det gäller kvicksilvret
            faktiskt inte har situationen under kontroll. Om vi har så mycket
            som 100 ton i kvicksilverlager i varor som så småningom kommer
            att hamna i deponier om vi inte sköter det på ett riktigt sätt
            tycker jag att det är litet förmätet att säga att vi har situationen
            under kontroll. Det är en enormt stor mängd som definitivt inte
            får komma ut i omlopp i naturen. Det behövs mycket stora insatser
            för slutförvaringen för att man skall se till att detta inte kommer
            ut. I många av de varor i vilka det finns kvicksilver är konsumenterna
            inte medvetna om det. I många fall hanteras varorna därför på
            ett mycket ansvarslöst sätt. Låt oss därför erkänna att vi inte
            har situationen under kontroll, men vi kanske möjligen kan få
            situationen under kontroll om vi jobbar på ett riktigt bra sätt.
            Men jag skulle önska att vi i debatten inte låter som om att vi
            har allt under kontroll, eftersom det tyvärr inte är på det sättet
            i dag. Kvicksilvret är fortfarande ett hot.
          </note>
          <note xml:id="i-f3a5a04b4e8b8a4f-0">
            Vi kan dessutom se att halten av kvicksilver ökar i vissa insjöfiskar
            i stället för att minska. Det visar att vi egentligen kanske inte
            ens har nått puckeln för halten av kvicksilver i insjöfisk utan
            att den kanske kommer om ett antal år. Vi kanske kommer att ha
            en ökning av kvicksilverhalten under många år. Men förhoppningsvis
            kan vi småningom få det hela under kontroll. Det är också mycket
            angeläget att man jobbar internationellt. Jag önskar också att
            Sverige kan få till stånd en gemensam syn i EU på kvicksilver.
            Vi har väl en hel del att uträtta i detta sammanhang. Men om fyra
            år försvinner våra undantag för kvicksilver.
          </note>
          <note xml:id="i-14ffd1e4512f61fe-0">
            Till dess måste vi ha fått med de övriga länderna i EU
          </note>
          <note xml:id="i-2b93aa998242a8a9-0">
            på vår syn på kvicksilver för att situationen inte ytterligare
            skall börja förvärras.
          </note>
          <note xml:id="i-6c11561d86667b8c-0">
            Anf. 25 Miljöminister ANNA LINDH (s)
          </note>
          <note xml:id="i-7688713ade3350ce-0">
            Herr talman! En total kontroll över kvicksilvret har vi först
            den dag som vi kan gå ut och fiska i våra sjöar utan vara rädda
            för att få upp kvicksilvergäddor.
          </note>
          <note xml:id="i-d8ea1e48ffc2dff7-0">
            Och det kommer naturligtvis att dröja ett antal år.
          </note>
          <note xml:id="i-5f92ffe7e9256d18-0">
            Men däremot har vi kontroll över läget i den meningen att vi
            har en bred förståelse för att kvicksilver skall avvecklas. Alla
            förslag, planer och beslut som riksdagen har fattat kan vi nu
            se att vi successivt förverkligar, så att vi därmed också räknar
            med att få till stånd kvicksilveravvecklingen till år 2000 som
            vi har sagt och att Sverige därmed också kan bli ett viktigt pilotland
            i att visa att man kan avveckla kvicksilvret.
          </note>
          <note xml:id="i-921494303a92b776-0">
            Herr talman! Jag vill bestämt dementera det som
          </note>
          <note xml:id="i-77e4aa85175c362f-0">
            Gudrun Lindvall sade sist, nämligen att EU på något sätt skulle
            kunna tvinga Sverige att på något sätt åter acceptera kvicksilver
            när våra undantagsregler har slutat gälla. Så är det inte. Vi
            arbetar hårt för att EU
          </note>
          <note xml:id="i-0d91a2584216aadb-0">
            skall uppnå samma regler som Sverige inom denna fyraårsperiod.
            Om EU inte skulle ha samma regler som Sverige inom denna fyraårsperiod
            räknar vi med att vi på alla de områden där vi har undantag skall
            fortsätta att låta de undantagen gälla. När det gäller kvicksilver
            hyser jag inga farhågor för att EU kommer att tvinga på Sverige
            en kvicksilverhantering som vi inte vill ha.
          </note>
          <note xml:id="i-5b3ec66644bdf8e5-2">
            Överläggningen var härmed avslutad.
          </note>
          <note xml:id="i-2d9e9539a6461a84-0">
            8 § Svar på interpellation 1995/96:162 om kärnkraftssäkerheten
          </note>
          <note xml:id="i-e47609f4ca30990b-0">
            Anf. 26 Miljöminister ANNA LINDH (s)
          </note>
          <note xml:id="i-117a574ca60cc2b9-0">
            Herr talman! Lennart Daléus har frågat mig om vilka åtgärder
            Sverige har vidtagit och vad regeringen avser att vidta för åtgärder
            för att minska risken för kärnenergirelaterade olyckor i Nordens
            närområde.
          </note>
          <note xml:id="i-d253127c0acd204e-0">
            Regeringen beslutade redan år 1991 att engagera sig i de kärnsäkerhetsproblem
            och den bristande säkerhet vid flera sovjetiskbyggda kärnkraftverk
            som framkom i samband med östblockets sammanbrott.
          </note>
          <note xml:id="i-5c033356eb42437f-0">
            Från svensk sida var det då naturligt att främst rikta insatser
            till de tre baltiska staterna och framför allt till
          </note>
          <note xml:id="i-fbbaf24540a1f037-0">
            Litauen som fått överta ansvaret för två av världens största
            kärnkraftsreaktorer.
          </note>
          <note xml:id="i-5f97340f7a2ab21c-0">
            Vid G 7-ländernas toppmöte i München sommaren
          </note>
          <note xml:id="i-495f15b43d9a8da8-0">
            1992 antogs ett internationellt principprogram för stöd till
            länder med kärnkraftverk i Central- och Östeuropa och det forna
            Sovjetunionen.
          </note>
          <note xml:id="i-1db14639469ca5aa-0">
            G 7-länderna enades också om att upprätta en multilateral kärnsäkerhetsfond
            att administreras av den europeiska utvecklingsbanken, EBRD. Fonden
            skulle finansiera tekniska säkerhetsförbättringar genom gåvobistånd.
            De 15 medlemmarna i fonden, däribland Sverige, har hittills bidragit
            med sammanlagt 196,5 miljoner ecu.
          </note>
          <note xml:id="i-4b01e1c1cebbad13-0">
            G 7-principerna, vilka antagits av OECD:s medlemsstater som principer
            för bilateralt kärnsäkerhetsstöd till Central- och Östeuropa,
            utgör utgångspunkt för de svenska kärnsäkerhetsinsatserna i Litauen
            och
          </note>
          <note xml:id="i-c7a33a1cf33a36b4-0">
            Ryssland.
          </note>
          <note xml:id="i-e86493fe7619bff4-0">
            Det svenska reaktorsäkerhetsstödet inriktas på tre områden: myndighetssamarbete,
            indutrisamarbete och tekniska förbättringar.
          </note>
          <note xml:id="i-436870eeca064c5d-0">
            Myndighetssamarbetet har framför allt omfattat hjälp från SKI
            med uppbyggnad av den litauiska tillsynsmyndigheten, VATESI, och
            stöd till myndighetens tillsynsarbete vid Ignalinareaktorerna.
            Arbetet innefattar också stöd vid utformning av nationell lagstiftning
            och nödvändinga säkerhetsföreskrifter.
          </note>
          <note xml:id="i-08d3c8fe7ae44c48-0">
            Industrisamarbetet bygger på kontakter mellan Ignalinas organisation
            och svenska kraftbolag och industriföretag. Syftet är att samtidigt
            som arbete med direkt säkerhetsrelaterade stödprojekt genomförs
            också förmedla svenska erfarenheter av kompetensuppbyggnad och
            organisationsutformning till Ignalinaverket. Det tekniska industrisamarbetet
            har bl.a.
          </note>
          <note xml:id="i-1d0089f0b0c21e63-0">
            kommit att omfatta en genomgripande s.k. sannolikhetsbaserad
            säkerhetsanalys av reaktorerna i avsikt att bl.a identifiera svagheter
            i reaktorkonstruktionen och vid drift av reaktorerna. Vidare har
            ett omfattande provningsprogram för säkerhetsrelaterade rörsystem
            m.m. lagts upp och genomförs nu rutinmässigt av verkets personal
            med hjälp av svensk provningsutrustning och svenska experter.
          </note>
          <note xml:id="i-1dccd7d927c387f5-0">
            De tekniska förbättringarna har framför allt kommit att avse
            förbättrat brandskydd i form av automatiska brandlarm, nya sprinklersystem
            och införande av brandsektionering och nya branddörrar i för säkerheten
            vitala utrymmen. Förbättringar införs också för att avlasta trycket
            i reaktorutrymmet i händelse av rörbrott. Ett projekt har också
            påbörjats för att förbättra skyddet mot olovligt tillträde till
            reaktorutrymmena.
          </note>
          <note xml:id="i-24742e52542ae030-0">
            Stödinsatserna på beredskaps- och strålskyddsområdet har bl.a.
            inriktats på att bygga upp nationell kunskap i de baltiska länderna
            för att dessa själva skall kunna utvärdera och bedöma radiologiska
            risker.
          </note>
          <note xml:id="i-884f55f046c611c5-0">
            I arbetet ingår också utbyggnad av ett automatiskt system för
            larm vid förhöjda strålnivåer i Estland,
          </note>
          <note xml:id="i-4d502f8156f44529-0">
            Lettland, Litauen och Ryssland. Målet är att få till stånd ett
            heltäckande varningssystem runt Östersjön av den typ som redan
            fins i de nordiska länderna. SSI
          </note>
          <note xml:id="i-a2646e4f1e80ce39-0">
            som på svensk sida leder detta arbete samarbetar här nära med
            de danska, finska och norska stödprogrammen för Östeuropa.
          </note>
          <note xml:id="i-0bcdd7d76c44c8bc-0">
            Inom området säkert omhändertagande av radioaktivt avfall medverkar
            Sverige aktivt i arbetet med att avveckla de två tidigare ubåtsövningsreaktorerna
            i
          </note>
          <note xml:id="i-9f1a748502697f56-0">
            Paldiska i Estland. Arbetet leds som ett internationellt projekt
            under svenskt ordförandeskap. I nordiskt samarbete pågår också
            en utvärdering av riskerna kring en utanavfallsdeponi i Sillamäe
            i Estland. Deponin ligger i nära anslutning till Finska viken
            och kan långsiktigt utgöra ett föroreningshot mot Östersjön.
          </note>
          <note xml:id="i-dd29d71e3c26f71c-0">
            De tidiga svenska insatserna på reaktorsäkerhetsområdet i Litauen
            resulterade i att den multilaterala kärnssäkerhetsfonden redan
            år 1993 beslutade om att finansiera åtgärder i Ignalinareaktorerna.
            Fondens projekt bygger på och kompletterar de projekt som
          </note>
          <note xml:id="i-a6b05bc18316a8de-0">
            Sverige redan initierat. Som villkor för fondens finansiering
            angavs att reaktorerna av Litauen inte skall upprustas för utökad
            teknisk livslängd. Vidare skall reaktor 1 genomgå en säkerhetsgranskning,
            och drift av reaktorn bortom år 1998 skall på säkerhetsmässiga
            grunder prövas av den litauiska tillsynsmyndigheten.
          </note>
          <note xml:id="i-5cea3e333f41ab14-0">
            Genom nordiska initiativ har fonden även belsutat om finansiering
            av säkerhetsprojekt i kärnkraftverken på Kolahalvön och i Sosnovyj
            Bor i St. Petersburgsområdet. Dessa projekt inleddes under hösten
            1995.
          </note>
          <note xml:id="i-a6ab5ef0f1c43d99-0">
            De villkor som knutits till projekten är kopplade till säkerhetsprövning
            av reaktorerna genom den ryska tillsynsmyndigheten och förutsätter
            att fortsatta driftstillstånd bygger på internationellt accepterade
            säkerhetsprinciper.
          </note>
          <note xml:id="i-22028936b290318b-0">
            Av vad jag sagt framgår att Sverige har vidtagit och är engagerat
            i åtgärder för att minska risken för kärnenergirelaterade olyckor
            i Nordens närområde.
          </note>
          <note xml:id="i-09777c9272d9d55b-0">
            Samtidigt kan jag konstatera att den takt med vilken dessa åtgärder
            implementerats i berörda länder varit betydligt lägre än vad vi
            hoppats på. Detta gäller inte bara för Sveriges bilaterala insatser
            utan i än högre grad för de internationella initiativ som tagits.
          </note>
          <note xml:id="i-e0050ee6aa5d40b4-0">
            Några skäl som troligen bidragit till trögheten är bl.a de stora
            samhällsomvälvningar som skett parallellt i flera av de berörda
            staterna, vidare den stagnation i ekonomin som detta lett till
            och de begränsningar i nationellt rörelseutrymme som detta medfört.
          </note>
          <note xml:id="i-52c538d4e276758e-0">
            Samtidigt är jag övetygad om att det som gjorts har stor betydelse
            förallas vår framtida säkerhet och välfärd.
          </note>
          <note xml:id="i-20af3e745cf491db-0">
            Anf. 27 LENNART DALÉUS (c)
          </note>
          <note xml:id="i-3bd702dc7d75983c-0">
            Herr talman! Jag tackar miljöministern för svaret.
          </note>
          <note xml:id="i-9c7e3c46da93858f-0">
            Först vill jag säga att jag har frågat om vad Sverige har vidtagit
            och vad regeringen avser att vidta för åtgärder för att minska
            risken för kärnenergirelaterade olyckor i Nordens närområde. Det
            har miljöministern uppenbarligen, och även energiministern, reflexmässigt
            tolkat som att jag vill diskutera kärnsäkerheten, vilket delvis
            naturligtvis är fallet. Men jag noterar att jag inte får någon
            redovisning av hur regeringen t.ex.
          </note>
          <note xml:id="i-c6127d25d205e2e1-0">
            tänker medverka till att förändra energisystemen i dessa länder
            så att man avvecklar reaktorer och därmed undanröjer risken för
            kärnenergirelaterade olyckor. Jag noterar det som en iakttagelse
            att det man från regeringens sida framför allt vill diskutera
            är just kärnkraftssäkerheten, inte energisystemens uppbyggnad.
          </note>
          <note xml:id="i-6533c5f8a6faa090-0">
            Har jag nu sagt det, herr talman, vill jag göra ett annat konstaterande.
            Det är en bra redovisning av vad som har gjorts under senare år,
            ungefär efter Tjernobyl, av tidigare regeringar och den nuvarande
            regeringen. Men det är väldigt litet i svaret om vad miljöministern
            och regeringen avser att göra framöver, som faktiskt var den andra
            delen av min fråga och som jag själv skulle värdera som den viktigaste
            delen.
          </note>
          <note xml:id="i-10094b3b6c6b0c63-0">
            Vad kommer nu att hända? Vad är regeringens och miljöministerns
            ambition på det området?
          </note>
          <note xml:id="i-bfad0385690925bb-0">
            Efter det konstaterandet blir det intressant att få litet mer
            kött på benen när det gäller vilka pengar vi talar om. Hur mycket
            pengar har gått åt till det här arbetet tidigare? Vilka pengar
            tycker regeringen och miljöministern att det är värt att satsa
            framöver i det här arbetet? Jag koncentrerar mig på kärnsäkerhetshöjande
            arbetet, låt vara att det hade varit intressant att få veta vilka
            ambitioner man skulle kunna tänka sig när det gäller energisystemförändringar.
            Det kanske jag får återkomma till i något annat sammanhang och
            då se hur de olika satsningarna vägs mot varandra.
          </note>
          <note xml:id="i-a42058efe2b93b16-0">
            Ytterligare en fråga som jag tycker det vore viktigt att få besvarad
            är om miljöministern är nöjd med de områden man koncentrerar kärnsäkerhetshöjningen
            på från svensk sida i de aktuella länderna. Jag får som amatör
            lätt det intrycket - och det framgår av svaret -
          </note>
          <note xml:id="i-64255103d22259ae-0">
            att man går i randområdet. Det är nog så viktiga saker: brandskydd,
            branddörrar, larmanordningar, förhållanden inne i reaktorinneslutningen.
            Det är självklart viktiga frågor men ändå inte i bokstavlig mening
            kärnpunkten. Frågan är: Har Sverige fått möjlighet att medverka
            till säkerhetshöjande åtgärder inne i själva reaktorn, som just
            är problemets kärna, eller håller vi på att vandra i randområdet?
            Vad beror det på i så fall? Jag kanske får möjlighet att återkomma
            till den diskussionen alldeles strax.
          </note>
          <note xml:id="i-dee70139f5a88216-0">
            Anf. 28 Miljöminister ANNA LINDH (s)
          </note>
          <note xml:id="i-626d660917eb32a1-0">
            Herr talman! Jag kan väl börja med att uppmana
          </note>
          <note xml:id="i-d5b6fcf80bfa1c1b-0">
            Lennart Daléus att utveckla sina frågor litet mer så att vi kan
            se vad Lennart Daléus syftar på. Får man en fråga på två meningar,
            får Lennart Daléus förlåta om vi inte lyckas tolka in alla de
            avsikter som han har haft bakom dessa två meningar.
          </note>
          <note xml:id="i-30c671aa75f4da62-0">
            När det gäller själva sakinnehållet tror jag att vi är överens.
            Vårt mål med det här arbetet är att vi kortsiktigt skall förbättra
            situationen i de sämst ställda reaktorerna. Målet är att vi på
            längre sikt också skall få de dåliga reaktorerna avstängda ifall
            de inte uppnår internationellt säker nivå. Då kommer vi in på
            det som är den kanske allra viktigaste åtgärden: energisystemen.
            Där är Energikommissionens arbete en väldigt avgörande fråga.
          </note>
          <note xml:id="i-260fd7b3eaf44692-0">
            Precis som Lennart Daléus konstaterade i den tidigare interpellationsdebatten
            mot moderaterna kan inte ett land tala om för ett annat land att
            det skall stänga sina kärnkraftsreaktorer. Däremot kan vi - det
            är min mycket bestämda uppfattning - påverka länderna i
          </note>
          <note xml:id="i-0d937662a479e76a-0">
            Östeuropa genom att visa att vi själva tar vår kärnkraftsavveckling
            på allvar. Därmed kan vi också få till stånd ett samarbete med
            dem kring energisparande, kring alternativ och kring bättre energisystem.
            Det är alltså lättare att föra en sådan diskussion med länderna
            i Östeuropa när vi visar att vi själva tar vår kärnkraftsavveckling
            på allvar.
          </note>
          <note xml:id="i-b65f46957bcddc0e-0">
            Så till de frågor som mer direkt gäller kärnsäkerheten.
          </note>
          <note xml:id="i-a723a8c2ca8fc290-0">
            Vad har det kostat? Uppskattningsvis runt 400
          </note>
          <note xml:id="i-961b2add4f049c68-0">
            miljoner kronor har vi i dag från svensk sida betalat.
          </note>
          <note xml:id="i-e0db13e8dc39cfa4-0">
            Har vi åstadkommit några säkerhetshöjningar i själva reaktorerna?
            Jag tror, herr talman, att Lennart
          </note>
          <note xml:id="i-db07be202ef7a41f-0">
            Daléus är medveten om den avvägning som vi gör när det gäller
            säkerhetsarbetet i öst. Vi vill alltså inte gå in och förlänga
            livstiden på reaktorerna. Det handlar om en avvägning mellan att
            göra insatser som höjer säkerheten i dag och att göra sådana insatser
            som innebär att reaktorernas livslängd ökas.
          </note>
          <note xml:id="i-b20faa3b26a38c04-0">
            Anf. 29 LENNART DALÉUS (c)
          </note>
          <note xml:id="i-d9275cea5f562cd9-0">
            Herr talman! När det gäller hur man ställer frågorna för att
            det skall framgå vad man menar vill jag säga att min avsikt inte
            var att leka kurragömma med miljöministern. Jag tyckte att frågan
            var rimligt ställd
          </note>
          <note xml:id="i-78f0595b6effcb9b-0">
            - jag skall återkomma till att miljöministern nu faktiskt också
            svarar på det som gällde de attityderna. Jag kan inte låta bli
            att tycka att det är intressant att se vad man först griper sig
            an när man svarar på en sådan här fråga. Det är möjligt att miljöministern
            har gjort det som är det naturliga, men jag tycker att det ger
            en uppfattning om den tankebild som finns i det svenska systemet
            i förhållande till de länder som vi nu talar om.
          </note>
          <note xml:id="i-27e17dda340154ff-0">
            Jag är väldigt glad över att miljöministern nu med eftertryck
            sade, att skall man ha någon chans att vara trovärdig i sitt agerande
            internationellt måste man visa att man menar allvar med att avveckla
            den svenska kärnkraften. Där är miljöministern och jag uppenbarligen
            överens.
          </note>
          <note xml:id="i-c0fc28b4b3c95ad3-0">
            I det fortsatta svaret från miljöministern uppstod en ny fråga.
            Jag uppfattade det så, att miljöministern sade att vi vill att
            de skall stänga reaktorer om dessa inte håller en internationellt
            säker nivå. Är det så vi vill arbeta, eller har vi någon svensk
            norm som så att säga går före vår bedömning av de internationella
            normerna när det gäller de reaktorer vi talar om?
          </note>
          <note xml:id="i-8095b7095602babd-0">
            Sedan vill jag återkomma till frågan om man har vidtagit de säkerhetshöjande
            åtgärderna inne i reaktorn. Den frågan var inte heller utslag
            av någon kurragömmalek, utan jag menar faktiskt allvar med den.
          </note>
          <note xml:id="i-2ce50b9204b15395-0">
            Jag delar uppfattningen att vi inte skall arbeta så, att vi förlänger
            existensen av de här reaktorerna - det är inte det jag menar.
            Men när vi går in och medverkar till säkerhetshöjande åtgärder
            så kan vi antingen hålla på med just larmanordningar, branddörrar
            och liknande, eller också kan vi ägna oss åt de mer vitala momenten
            inne i reaktorn, inte alls i avsikt att öka reaktorns livslängd
            utan därför att det är de vitala säkerhetsproblemen i själva reaktorn
            som är intressanta.
          </note>
          <note xml:id="i-6560739adecf66c1-0">
            Det finns de som säger att man från svenskt näringsliv från tid
            till annan icke är så intresserad av att medverka i just det arbetet.
            Skulle det inträffa en olycka i en reaktor i Östeuropa där svenskt
            näringsliv har varit med i arbetet med säkerhetshöjningen skulle
            det naturligtvis kunna ge ett dåligt resultat i synen på den svenska
            industrin.
          </note>
          <note xml:id="i-d126f1c0ddbc7979-0">
            Därför undrar jag igen: Är det så att Sverige när vi arbetar
            med de här frågorna har en begränsning av i vilka delar av ett
            kärnkraftverk vi kan medverka i arbetet? Får vi bara medverka
            när det gäller branddörrarna, ringklockorna och alarmsystemen
            eller får vi medverka till kortsiktiga förbättringar inne i själva
            reaktorn? Jag har ingen som helst önskan att vi skall medverka
            långsiktigt i det arbetet.
          </note>
          <note xml:id="i-33bb3dfd8020daf4-0">
            Det tycker jag är en fråga som är avgörande för vårt förhållningssätt
            i arbetet. Får vi bara arbeta med de enklare momenten i randområdet
            till reaktorn är det faktiskt, om icke ett spel för galleriet
            så ändå en väsentligt mindre vital och angelägen arbetsuppgift.
          </note>
          <note xml:id="i-93153949bd1e455c-0">
            Jag skall strax återkomma till några detaljer i det arbetet,
            herr talman.
          </note>
          <note xml:id="i-4e0fdf337f72665c-0">
            Anf. 30 MIKAEL ODENBERG (m)
          </note>
          <note xml:id="i-b9cca5ac28b721ed-0">
            Herr talman! Jag begärde ordet närmast för att understryka vikten
            av det som Lennart Daléus tidigare framhöll, nämligen att vi inte
            avgränsar kärnsäkerhetsdiskussionen för snävt.
          </note>
          <note xml:id="i-b7588501c852e90a-0">
            Utgångspunkten är ju att de grafitmodererade reaktorer som vi
            har i vårt närområde, Sosnovyj Bor utanför S:t Petersburg och
            Ignalina i Litauen, är anläggningar som innebär ett latent säkerhetshot
            mot
          </note>
          <note xml:id="i-efe2dae015d7d03a-0">
            Sverige. Det är anläggningar som har en så bristfällig grundkonstruktion
            att det inte heller går att göra dem säkra, med våra mått mätt.
          </note>
          <note xml:id="i-428c1dc1cb3c970a-0">
            Det finns ju branschfolk i Sverige som är av uppfattningen att
            de hjälpinsatser vi nu gör i praktiken är felaktiga, därför att
            de invaggar oss och ryssar och litauer i en falsk säkerhet när
            det gäller vad som går att åstadkomma med de här reaktorerna.
            Jag delar inte den uppfattningen. Jag tycker att vi skall göra
            de här insatserna, men vi bör ju också vara medvetna om att det
            här naturligtvis finns ett slags konflikt. Det är svårt att avgränsa
            just de åtgärder som inte i praktiken medverkar till att man ökar
            reaktorernas livslängd.
          </note>
          <note xml:id="i-534d10785eb154e4-0">
            Jag har ingen kritik mot regeringen i detta avseende, men jag
            tror att det är viktigt att man fortlöpande för den diskussionen.
          </note>
          <note xml:id="i-f55956ff8d99a2a9-0">
            Det var också anledningen till att jag - nu blir jag kanske något
            mer kontroversiell och polemisk - i den förra interpellationsdebatten
            försökte peka på den oerhörda fara som ligger i att vi i Sverige
            börjar avveckla våra reaktorer. På en internationaliserad elmarknad
            kan det komma att innebära att vi i praktiken medverkar till att
            förlänga livstiden på de osäkra reaktorerna i vårt närområde genom
            att vi drar undan produktionsresurser här hemma. En sådan utveckling
            vore naturligtvis utomordentligt beklaglig, kanske inte främst
            för den svenska samhällsekonomin utan med utgångspunkt från det
            hot för vår säkerhet och vår miljö som reaktorerna utanför S:t
            Petersburg och
          </note>
          <note xml:id="i-31e595e85a4d00b3-0">
            Ignalina medför för Sverige.
          </note>
          <note xml:id="i-34a2a98316288f7a-0">
            Anf. 31 Miljöminister ANNA LINDH
          </note>
          <note xml:id="i-90d82510edc0bcfd-0">
            (S) (s)
          </note>
          <note xml:id="i-9ed060185041afb3-0">
            Herr talman! När det gäller det sista tycker jag att det är viktigt
            att understryka att vi aldrig kommer att kunna ersätta reaktorerna
            i öst med svensk kärnkraft.
          </note>
          <note xml:id="i-f5113eb80530fc2c-0">
            Ignalina, som jag själv har besökt, har fyra gånger så stor kapacitet
            som t.ex. Barsebäck, och det finns många andra kärnkraftverk i
            öst. Det är inte de insatserna vi skall inrikta oss på i första
            hand, utan när vi letar efter en långsiktig lösning är det faktiskt
            också fråga om energibesparande åtgärder.
          </note>
          <note xml:id="i-84b92bad585536b6-0">
            Jag tror att jag tidigare i riksdagen har använt exemplet med
            skillnaden i elförbrukning mellan invånarna i S:t Petersburg och
            invånarna i Helsingfors.
          </note>
          <note xml:id="i-a742d413a3e51541-0">
            Den skillnaden är väldigt markant, och det beror inte på att
            invånarna i S:t Petersburg har en mycket högre levnadsstandard
            utan på att man där har ett oerhört mycket större slöseri med
            el. Det är en viktig insats från vår sida att hjälpa till också
            med energisparande.
          </note>
          <note xml:id="i-a79581d1546364b6-0">
            Vi kan aldrig fatta beslut om att avveckla reaktorer i andra
            länder, men vi kan samverka med andra länder för att visa hur
            man hanterar en kärnkraftsavveckling, och det är det effektivaste
            instrumentet för att också på längre sikt få bort osäkerheten
            kring energifrågorna i Östeuropa - det vidhåller jag.
          </note>
          <note xml:id="i-bff664188337132c-0">
            Jag blir litet bekymrad av debatten om säkerheten.
          </note>
          <note xml:id="i-e401320eacbc4a72-0">
            Man uttalar sig här nästan litet förklenande om en del av de
            svenska insatserna när man ifrågasätter om det verkligen är några
            viktiga insatser som görs när man håller på med branddörrar och
            liknande. Det verkar som om det vore något av kringinsatser. Jag
            skulle vilja säga att det är oerhört viktiga insatser - det är
            väldigt grundläggande delar av säkerheten. Fungerar inte t.ex.
            brandskyddet ordentligt kan ju oerhört små incidenter få väldigt
            allvarliga följder. De åtgärder som vi har vidtagit är de åtgärder
            som har den största relevansen för säkerheten. Vi tar åtgärderna
            i tur och ordning med hänsyn till deras relevans för säkerheten.
          </note>
          <note xml:id="i-6bfc03a638f2d7bb-0">
            Men vi skall inte gå in och försöka bygga om de östeuropeiska
            kärnkraftverken från grunden. Det tror jag inte att Lennart Daléus
            verkligen kan mena heller, även om hans frågor skulle kunna tyda
            på det. Det skulle nästan innebära att vi satsade i nya investeringsprogram
            i de östeuropeiska kärnkraftverken, och då förlänger vi deras
            livstid.
          </note>
          <note xml:id="i-0b2c30778293db55-0">
            Vi måste alltså hitta lösningar som ökar säkerheten, har högsta
            relevans men inte förlänger livstiden.
          </note>
          <note xml:id="i-55ebaec110599a9e-0">
            Sedan finns det ett problem, som också den svenska regeringen
            har understrukit och som inte minst
          </note>
          <note xml:id="i-8780f47a41d8836a-0">
            Ingvar Carlsson flera gånger tog upp med t.ex. Vitryssland. Det
            finns nämligen utrustning som vi gärna skulle se användas, och
            som det svenska näringslivet gärna skulle sälja till exempelvis
            Litauen, men som inte fungerar så länge inte Vitryssland skriver
            under ansvarskonventionen. När det gäller detta har vi vid upprepade
            tillfällen försökt påverka Vitryssland.
          </note>
          <note xml:id="i-587c7f0c2f125cd0-0">
            Det viktiga är dock att vi gör allt vi kan från svensk sida för
            att minska de akuta hoten och riskerna i andra kärnkraftverk,
            samtidigt som vi försöker hitta ett energisystem som både för
            vår del och för Östeuropa är så bra och uthålligt för framtiden
            som möjligt.
          </note>
          <note xml:id="i-ff39007ee74f2712-0">
            Anf. 32 LENNART DALÉUS (c)
          </note>
          <note xml:id="i-ed5630e64be1e00e-0">
            Herr talman! Till Mikael Odenberg måste jag säga att närheten
            till reaktorn fortfarande spelar en avgörande roll för säkerhetssynen.
            Vill man undanröja det potentiellt största hotet från kärnkraft
            mot Sverige skall man naturligtvis undanröja de svenska reaktorerna.
            Samtidigt är det förstås rimligt att man arbetar med närområdet
            i övrigt.
          </note>
          <note xml:id="i-fd5a0f54dc6bed39-0">
            Jag kan försäkra miljöministern att vi inte har någon delad uppfattning
            om säkerheten. Jag vill verkligen inte tala förklenande om vare
            sig branddörrar eller larmanordningar. Men jag tror ändå att det
            är en rimlig bedömning, som även görs av dem som brukar kallas
            för branschfolk, att det handlar om olika moment. Branddörrar
            och larmanordningar i all ära, men de säkerhetsfunktioner som
            är relaterade direkt till reaktorn är ändå litet mer avgörande.
          </note>
          <note xml:id="i-a6ab84575d176e78-0">
            Miljöministern svarade inte på om hon också har hört resonemangen
            om att svenskt näringsliv och svensk industri skulle vara tveksamma
            till att vara med i ett sådant arbete, just för att det skulle
            kunna innebära ett bakslag för dessa aktörer i den händelse det
            inträffar en olycka i en reaktor där de har varit inne och medverkat.
            Nu talar jag alltså just om arbeten inne i en reaktor.
          </note>
          <note xml:id="i-004921373c7b700c-0">
            Det här är ett dilemma; jag håller med om det.
          </note>
          <note xml:id="i-e41cd571d099e514-0">
            Miljöministern inte bara snuddar vid utan pekar också på det
            här dilemmat med gränsdragningen. Jag menar verkligen detta: Det
            är ett dilemma att hitta den här avvägningen. Men min fråga är
            ändå om vi har lyckats hitta rätt balans när det gäller att finna
            områden där vi kan medverka till att undanröja de akuta riskerna.
            Jag vill understryka att jag inte talar om de långsiktiga.
          </note>
          <note xml:id="i-9a5139ae4a57e8cf-0">
            Sedan undrar jag en sak till, litet mer parentetiskt.
          </note>
          <note xml:id="i-60bc6208291b006e-0">
            Vi har ju faktiskt sovjetiskbyggda reaktorer rätt nära även i
            vårt närmaste östra grannland. Finns det någon anledning att kommentera
            det, miljöministern? I Finland finns det också sådana här gamla
            sovjetiska reaktorer. Vi kan väl anta att läget inte är hotande,
            men kanske miljöministern har någon kommentar till dem också.
          </note>
          <note xml:id="i-49957c65d3fb18f3-0">
            Anf. 33 MIKAEL ODENBERG (m)
          </note>
          <note xml:id="i-759199295f627ee9-0">
            Herr talman! Det jag fann angeläget att understryka var att även
            om vi försöker hjälpa upp situationen i
          </note>
          <note xml:id="i-bb79a3a9e55b2c4f-0">
            Litauen och i Ryssland skall vi inte genom de insatser vi kan
            göra förledas tro annat än att dessa insatser är marginella. De
            här reaktorerna har en grundkonstruktion som gör att de egentligen
            inte borde drivas i dag.
          </note>
          <note xml:id="i-c13cd04f34bb0b4d-0">
            Det här gäller inte bara kärnkraftsområdet utan energiområdet
            i stort. Runt om Sveriges gränser finns det lediga produktionsresurser
            som har sådana miljöeffekter att de aldrig skulle tillåtas i Sverige.
            Det är ju det som gör att frågan om en förtida avställning av
            svenska kärnkraftsreaktorer får den här internationella miljöaspekten
            över sig.
          </note>
          <note xml:id="i-60d573d413694121-0">
            Redan i dag importerar vi i praktiken kärnkraftsel från S:t Petersburg.
            Om vi avhänder oss produktionsresurser genom att i förtid stänga
            svenska reaktorer är det klart att risken ökar att vi skapar ett
            underskott i det svenska elsystemet som ökar importen österifrån.
          </note>
          <note xml:id="i-a22debde4808f911-0">
            Därmed riskerar vi att förlänga livstiden ytterligare för dessa
            reaktorer som inte borde få gå ens i dag.
          </note>
          <note xml:id="i-f773d418094a6727-0">
            Jag har också varit i Litauen och haft möjlighet att diskutera
            de här frågorna med företrädare för den litauiska regeringen.
            Nu har det ingen relevans i dag eftersom överföringsförbindelserna
            inte finns, men visst sade man mellan skål och vägg att om ni
            stänger av era fina reaktorer så är det klart att vi gärna ställer
            upp och exporterar el till er.
          </note>
          <note xml:id="i-322bad4874b55890-0">
            Jag tror att det är oerhört viktigt att vi tar miljöoch säkerhetsfrågorna
            på ett sådant allvar att vi inte försätter oss i en sådan situation.
          </note>
          <note xml:id="i-deb2ccb4ce9b883b-0">
            Anf. 34 Miljöminister ANNA LINDH (s)
          </note>
          <note xml:id="i-38c8dda76d6758b2-0">
            Herr talman! När det gäller det senaste Mikael
          </note>
          <note xml:id="i-c65e0175cc6f147a-0">
            Odenberg sade har jag inte alls samma bild av stämningen i våra
            baltiska grannländer. När vi har fört dessa diskussioner har vi
            kunnat se ett väldigt stort intresse för Energikommissionens rapport.
            Det har visats intresse för hur man skall kunna hitta gemensamma
            lösningar när det gäller att avveckla kärnkraften. Det är också
            oerhört mycket enklare att ta en sådan diskussion med våra grannländer
            om vi själva är beredda att ta samma steg.
          </note>
          <note xml:id="i-31dbf0ac8a306dc1-0">
            Jag vill också återigen dementera att det skulle handla om en
            förtida avveckling. Det handlar om att vi inte om 15 år skall
            stå i en situation där alla svenska kärnkraftverk samtidigt är
            gamla och där vi faktiskt kan ha allvarliga säkerhetsproblem eftersom
            det är för svårt, både ekonomiskt och tekniskt, att göra en väldigt
            snabb avveckling av samtliga reaktorer samtidigt.
          </note>
          <note xml:id="i-97127c27a9db5f44-0">
            Det viktiga för oss när det gäller det internationella arbetet
            är att hjälpa till med de säkerhetshöjande åtgärderna. Där tycker
            jag, Lennart Daléus, att vi har en så bra balans som det går att
            ha. Vi skulle naturligtvis ha önskat att det hade blivit ännu
            snabbare implementerade åtgärder, vilket jag också säger i svaret,
            men vi tycker ändå att vi har uppnått väldigt mycket från svensk
            sida.
          </note>
          <note xml:id="i-30b7740bd31f0bd8-0">
            Men det gäller också att se till att alla anläggningar som skall
            drivas i framtiden uppfyller internationella säkerhetskrav. Därför
            är det än mer viktigt att vi får med andra finansiärer än Sverige.
            Sverige har ju varit en av de större enskilda finansiärerna när
            det gäller kärnsäkerheten i våra grannländer, och vi tycker att
            det är viktigt att ha med både de stora finansiella institutionerna,
            EU och andra intressen för att se till att få en bra utveckling
            och att det blir många som investerar i kärnsäkerheten i öst.
          </note>
          <note xml:id="i-5b3ec66644bdf8e5-3">
            Överläggningen var härmed avslutad.
          </note>
          <note xml:id="i-0997e428616125bd-0">
            9 § Svar på interpellation 1995/96:154 om ett mångkulturellt
            samhälle
          </note>
          <note xml:id="i-17e5eb2f54544e63-0">
            Anf. 35 Statsrådet LEIF BLOMBERG (s)
          </note>
          <note xml:id="i-633168db2b319a60-0">
            Herr talman! Sten Andersson har i en interpellation frågat kulturministern
            om vilka åtgärder, t.ex. i form av information, hon är beredd
            att vidta i avsikt att förmedla kunskaper om fördelarna med ett
            mångkulturellt samhälle.
          </note>
          <note xml:id="i-2ff917d2348a7b04-0">
            Arbetet inom regeringen är så fördelat att det är jag som skall
            svara på interpellationen.
          </note>
          <note xml:id="i-b45cab1dd5715f66-0">
            Jag har tolkat Sten Anderssons interpellation som att han huvudsakligen
            är oroad över de främlingsfientliga känslor som manifesteras bland
            vissa grupper av befolkningen i landet.
          </note>
          <note xml:id="i-b7f1a722be6aaf62-0">
            Jag vill först redovisa att jag inte känner igen Sten
          </note>
          <note xml:id="i-6f6d7b822e5339f5-0">
            Anderssons beskrivning av samhällsdebatten. Det är ingen allmän
            uppfattning bland debattörer och politiker att ett samhälle med
            människor från olika kulturer och religiösa ursprung automatiskt
            utvecklas positivt och saknar problem. Alla samhällen består av
            en mångfald värderingar och förhållningssätt som ömsesidigt påverkar
            varandra. Därför är spänningar inom samhällen mer normala än onormala.
          </note>
          <note xml:id="i-1197e12d4f5e165b-0">
            Det vi vet är att samhällen där alla mänskliga resurser tas till
            vara lider mindre av inre spänningar än de samhällen där stora
            grupper av människor ställs utanför samhällsgemenskapen.
          </note>
          <note xml:id="i-5c08c422d7d33a40-0">
            Den nye statsministern omorganiserade regeringskansliet i syfte
            att uppnå större effektivitet i de frågor som rör flyktingar och
            invandrare. Som integrationsminister är en av mina viktigaste
            uppgifter att arbeta för ett samhälle där alla människors erfarenheter
            kommer till användning oavsett deras etniska bakgrund.
          </note>
          <note xml:id="i-abee89dd41e2f42e-0">
            Den 17 april presenterade Invandrarpolitiska kommittén sitt slutbetänkande.
            Kommittén konstaterar att mångfalden är ett faktum som skall bejakas
            och bli en naturlig del av den svenska vardagen.
          </note>
          <note xml:id="i-d0589853ddb3e58b-0">
            Det är genom möte mellan människor våra uppfattningar om varandra
            kan ändras. Några informationsåtgärder av det slag Sten Andersson
            efterfrågar är för närvarande inte aktuella.
          </note>
          <note xml:id="i-0d393af846427f1f-0">
            Anf. 36 STEN ANDERSSON (m)
          </note>
          <note xml:id="i-3dc0d855c2a80cf9-0">
            Fru talman! Jag tackar för svaret.
          </note>
          <note xml:id="i-69eacc0f43b30de6-0">
            Till skillnad från statsrådet Blomberg har jag uppfattningen
            att journalister och politiker i stor omfattning, i t.ex. TV:s
            alla möjliga och omöjliga debattprogram, har beskrivit de stora
            fördelarna med mångkulturella samhällen. Det är samma personer
            som tidigare närmast pinsamt dolde problemen; allting skulle sopas
            under mattan. Jag kan erkänna att det har blivit bättre.
          </note>
          <note xml:id="i-6e6e88d2de07daa1-0">
            Min interpellation baseras inte på främlingsfientlighet från
            vissa grupper, utan jag tror att det finns en stor oro bland många
            ute i det svenska samhället.
          </note>
          <note xml:id="i-7096b1f9567e6732-0">
            Problemen är inte skinnhuvuden vars intelligens närmar sig amöbans,
            utan det är många svenskar som känner sig förvånade och framför
            allt svikna.
          </note>
          <note xml:id="i-44789f9bb1ea2aa9-0">
            Det är, som jag ser det, omöjligt att referera till något positivt
            vad gäller fungerande mångkulturella samhällen. Vi ser i dag runt
            om i världen att olika oroshärdar och krig baserar sig på etniska,
            kulturella och icke att förglömma religiösa problem. Man brukar
            ibland nämna USA som exempel, men det är inte något bra exempel.
            Om man åker till USA finner man att det inte alltid är mångkulturellt,
            utan där finns
          </note>
          <note xml:id="i-126e78fe2cdffc13-0">
            Chinatown och Little Italy, där det alltså finns bara ett folkslag.
            Jag tror inte att man hade tänkt att det skulle vara fördelen
            med ett mångkulturellt samhälle.
          </note>
          <note xml:id="i-e99b64fa56de8517-0">
            Statsrådet säger att Invandrarpolitiska kommitténs experter har
            sagt ditt och datt i den här frågan. Men enligt vad jag har förstått
            är de inte överens. Här finns alltså klara åsiktsskillnader mellan
            olika experter.
          </note>
          <note xml:id="i-bfd7abb25697385c-0">
            Fru talman! Allt det här beror på att vi i Sverige, utan att
            fråga svenska folket, har drivit en asylpolitik utan förankring
            hos den svenska majoriteten. Därför tycker jag att politikerna
            - inklusive mig själv - är skyldiga att förklara sig på ett bättre
            sätt än de har gjort hittills. Att statsrådet för närvarande inte
            vill informera tolkar jag som att han inte kan. Han säger att
            det inte är aktuellt för närvarande.
          </note>
          <note xml:id="i-52d0419edfcd6057-0">
            Herr statsråd! I vilket läge kan de av mig efterfrågade informationsinsatserna
            bli aktuella?
          </note>
          <note xml:id="i-2f9e1e4499fb0139-0">
            Anf. 37 Statsrådet LEIF BLOMBERG (s)
          </note>
          <note xml:id="i-43f9b4a4be4c5541-0">
            Fru talman! Det är inte frågan om att lösa spänningar och problem
            i ett samhälle med informationsinsatser. Jag tror inte att det
            är möjligt. Jag tror att det bara är möjligt genom att vi aktivt
            arbetar för att människor skall kunna mötas, träffas och utbyta
            åsikter, tankar och idéer, där vi kan lära känna varandra, oavsett
            om vi kommer från Turkiet, Iran, Irak, Libanon, sydamerikanska
            länder, som Columbia och Chile, eller från Sverige. Vi skall kunna
            träffa varandra och möta varandra på ett naturligt sätt och därigenom
            lära oss att förstå varandra och respektera varandra.
          </note>
          <note xml:id="i-b88e5ec8d23756ce-0">
            Det är då vi får en minskning av spänningarna. Det är det ena.
          </note>
          <note xml:id="i-9a75cd523fce7c99-0">
            Det andra är ett samhälle som är i balans, där alla har tillgång
            till det som människor vill ha allra mest.
          </note>
          <note xml:id="i-a80460fb23a808a9-0">
            Jag tänker på arbete och på social och ekonomisk trygghet. Jag
            tror att det är de viktiga förutsättningarna för harmoni och minskning
            av negativa attityder och negativa beteenden i vårt samhälle.
            Dessa två saker samverkar naturligtvis.
          </note>
          <note xml:id="i-da721ec114ed5565-0">
            Det är klart att det i ett samhälle där vi har en hög arbetslöshet
            och där den sociala och ekonomiska situationen för många människor
            är svår också föds spänningar och motsättningar, och då är det
            lätt för människor att ibland rikta sin aggression åt fel håll
            och göra det gentemot personer med en annan etnicitet, en annan
            trosriktning eller en annan kulturell bakgrund. Jag tror att det
            är ett jätteproblem.
          </note>
          <note xml:id="i-852e84b134cc8f37-0">
            Jag ser inte människor som ett problem i sig. Jag ser inte en
            person från Turkiet eller en person som kommer till oss från Vietnam
            som ett problem. Jag ser den personen som en möjlighet och en
            förutsättning för ett rikt liv på lång sikt och som en person
            som tillför det här landet någon form av kunskap och kompetens
            i olika avseenden. Jag tror att det är värdefullt.
          </note>
          <note xml:id="i-7321779558668c76-0">
            Jag skulle gärna vilja att vi har en debatt kring de här frågorna,
            där vi inte ser personer från andra länder, med en annan etnicitet,
            en annan kulturell bakgrund eller en annan trosriktning än vad
            vi själva har som bekymmer och problem, utan snarare noterar att
            det i det svenska samhället i dag finns många människor, med olika
            etnicitet och med olika kulturell bakgrund, som har problem därför
            att de inte kan få ett arbete, inte kan uppnå den sociala och
            ekonomiska trygghet som de skulle önska. Det gäller såväl svenskar
            som många av de olika nationaliteter som har sitt hemvist i vårt
            land och som har rätt att vara här. Vi är
          </note>
          <note xml:id="i-01fe939d57b92c5a-0">
            130 olika nationaliteter, och det går alldeles utmärkt att leva
            tillsammans. Men vi måste tillsammans och gemensamt skapa ett
            samhälle där alla har tillgång till det som vi vill ha.
          </note>
          <note xml:id="i-f06f68ba865b08ab-0">
            Anf. 38 STEN ANDERSSON (m)
          </note>
          <note xml:id="i-c34f89cf6d33defe-0">
            Fru talman! Jag önskar att statsrådet hade rätt, framför allt
            i det sista påståendet, när han sade att det går alldeles utmärkt
            att leva tillsammans. När jag läser tidningar och ser olika TV-program
            är jag tyvärr inte helt övertygad om att det är en korrekt beskrivning
            av dagens verklighet.
          </note>
          <note xml:id="i-92e59d2d92c808f1-0">
            Däremot skall vi aldrig gå in och kritisera enskilda personer.
            Om någon skall kritiseras för Sveriges asyloch flyktingpolitik
            är det framför allt vi politiker i
          </note>
          <note xml:id="i-7684f2b0b515dbd1-0">
            Sveriges riksdag. Det är vi som har ansvaret för detta.
          </note>
          <note xml:id="i-e2e0d322e0109771-0">
            Jag har givetvis ingenting emot fungerande samhällen, men jag
            saknar däremot referenser från fungerande mångkulturella samhällen.
          </note>
          <note xml:id="i-53f5ae46d362ece5-0">
            Allt detta beror på att vi i Sverige har beslutat om en asylpolitik
            där huvuddelen av dem som beviljats asyl har fått stanna i Sverige,
            baserat på unika hemgjorda svenska regler. Det finns inget land
            i Europa som per capita har beviljat så många människor asyl.
          </note>
          <note xml:id="i-c90e70de8074c5ad-0">
            Det är egendomligt, när vi sedan flera år tillbaka har haft en
            mycket hög arbetslöshet även bland svenskar, och ännu högre bland
            de personer som har beviljats asyl här. Våra förutsättningar för
            att kunna ha en fungerande asylpolitik av den dimension vi har
            haft har ju inte varit de bästa. Dessutom har kravlösheten tidvis
            varit närmast monumental, även om den under statsrådets tid som
            invandrarminister har skärpts betydligt.
          </note>
          <note xml:id="i-de43842881bcb242-0">
            Fru talman! Jag är alltså rädd för att vi kommer att få en segregation
            i Sverige; inte en segregation i form av den i USA, med Chinatown
            och Little Italy, utan en segregation i form av att det i vissa
            kommuner bor ett stort antal människor med olika ursprung och
            där man inte känner samhörigheten med sina grannar därför att
            man inte har samma ursprung, samma kultur och samma religion.
            Det har skapat och skapar problem.
          </note>
          <note xml:id="i-ca9131771a1ba3a3-0">
            Därför är jag fortfarande förvånad över att statsrådet inte vill,
            kan eller vågar tala om när det kan bli aktuellt att föreslå åtgärder,
            där man talar om för svenska folket vilka de dokumenterade fördelarna
            med ett mångkulturellt samhälle är. Hitintills har det saknats
            i debatten.
          </note>
          <note xml:id="i-5b3ec66644bdf8e5-4">
            Överläggningen var härmed avslutad.
          </note>
          <note xml:id="i-c92d4e507fa39a38-0">
            10 § Svar på interpellation 1995/96:125 om segregation i skolan
          </note>
          <note xml:id="i-3150a92a2d734ace-0">
            Anf. 39 Statsrådet YLVA JOHANSSON (s)
          </note>
          <note xml:id="i-61ab3548b1a71ce3-0">
            Fru talman! Inger Lundberg har frågat mig om jag vill verka för
            att behovet att motverka segregation i skolan och stimulera mötesplatser
            mellan barn från olika sociala och etniska grupper ges ökad tyngd
            i bedömningen av samhällsbidrag till fristående skolor.
          </note>
          <note xml:id="i-329dc5a666a45581-0">
            Jag vill inleda med att redogöra för vad regeringen skrev i 1995
            års budgetproposition:
          </note>
          <note xml:id="i-73938776b2408f74-0">
            "Den svenska skolan är en sammanhållen skola som skall ge likvärdig
            utbildning till alla barn och ungdomar. Barn börjar skolan med
            skilda sociala och kulturella förutsättningar. Det är skolans
            uppgift att anpassa sin organisation och sin undervisning så att
            alla barns förutsättningar tas till vara. En skola för alla betyder
            en skola där alla elever blir sedda och bemötta, där alla elevers
            erfarenheter får utrymme, och där alla elever får en undervisning
            som tillgodoser deras behov och krav. I en skola för alla undervisas
            elever med olika bakgrund tillsammans. Integration är ett viktigt
            värde i den sammanhållna skolan. Det går inte att överskatta betydelsen
            av att barn och ungdomar med olika erfarenheter, kulturer och
            sociala tillhörigheter tillbringar tid tillsammans med varandra
            under skoltiden. I ett öppet demokratiskt samhälle är empati,
            inlevelse i andra, förmåga att se med andras ögon osv.
          </note>
          <note xml:id="i-2d2c5be8376e0fdd-0">
            avgörande värden. Sådana värden utvecklas bäst om de kan grundläggas
            tidigt i en ömsesidig kommunikation mellan skolkamrater."
          </note>
          <note xml:id="i-b07433c81804019d-0">
            Fristående skolor regleras i dag av följande:
          </note>
          <note xml:id="i-8eaf2c1fea3584ff-0">
            Enligt 9 kap. 2 § skollagen (1985:1100) skall godkännande för
            vanlig skolplikt meddelas, om skolans utbildning ger kunskaper
            och färdigheter som till art och nivå väsentligen svarar mot de
            kunskaper och färdigheter som grundskolan förmedlar och skolan
            även i övrigt väsentligen svarar mot grundskolans allmänna mål.
            I det sammanhanget skall särskilt beaktas de krav som anges i
            1 kap. 2 § andra och tredje styckena skollagen, vilket bl.a. innebär
            att skolans verksamhet skall utformas i överensstämmelse med grundläggande
            demokratiska värderingar.
          </note>
          <note xml:id="i-f803f8d0ab290536-0">
            Inger Lundberg hänvisar i sin interpellation till ett aktuellt
            ärende. Skolverket har godkänt Al Elown
          </note>
          <note xml:id="i-a998e08a85743066-0">
            Alislamiaskolan i Örebro som en fristående skola som motsvarar
            grundskolan. Godkännandet avser årskurserna 1-6 och gäller fr.o.m.
            läsåret 1996/97. Huvudman för skolan är stiftelsen Al Elown Al
            Islamia i
          </note>
          <note xml:id="i-58c08e323184b6e0-0">
            Malmö, som bl.a. sedan läsåret 1993/94 driver Al
          </note>
          <note xml:id="i-943247677985b5d1-0">
            Elown Alislamiaskolan i Malmö.
          </note>
          <note xml:id="i-0e6c3f9ababad4d1-0">
            Regeringen fäster stor vikt vid att integrationen i det svenska
            samhället skall stimuleras och följaktligen också att segregationen
            skall minska. I likhet med
          </note>
          <note xml:id="i-e6176836eca315ea-0">
            Inger Lundberg ser jag med oro på en utveckling där allt fler
            fristående skolor riktar sig till en begränsad grupp inom det
            svenska samhället. En sådan utveckling motverkas bäst genom att
            den offentliga skolan utvecklas, så att den kan fungera som en
            mötesplats där barn och ungdomar oavsett social, etnisk och religiös
            bakgrund kan få det stöd de behöver och känna sig trygga.
          </note>
          <note xml:id="i-a9988430d2fe1526-0">
            Regeringen har i dag överlämnat en lagrådsremiss om villkor för
            godkännande av och bidrag till fristående skolor. I lagrådsremissen
            framgår att regeringen har för avsikt att närmare utreda den segregationsproblematik
            som kan förknippas med ett antal fristående skolor som riktar
            sig till en avgränsad grupp inom det svenska samhället.
          </note>
          <note xml:id="i-a9b6e973b107e6ad-0">
            Anf. 40 INGER LUNDBERG (s)
          </note>
          <note xml:id="i-160bea49c28d1317-0">
            Fru talman! Jag vill tacka skolministern för svaret på interpellationen.
            Jag instämmer också helt i den syn på skolan som regeringen givit
            uttryck för i budgetpropositionen. Integrationen är ett viktigt
            värde i den svenska skolan, och skolan är en grundbult i kampen
            mot segregationen.
          </note>
          <note xml:id="i-306187413bc9da83-0">
            Den sammanhållna skolan har betytt mycket för det svenska samhället.
            Den har medverkat till att vi har en hög och jämn standard i skolan
            och att vi har kunnat ta till vara begåvningar från olika samhällsgrupper.
          </note>
          <note xml:id="i-1157eafc62cae081-0">
            Men den har också haft ett viktigt demokratiskt värde. Det finns
            i vårt samhälle en ömsesidig respekt mellan människor med olika
            bakgrund. Även om vi som vuxna hamnar på olika platser i livet,
            betyder en gemensam skola gemensamma barndomsminnen. Det blir
            svårare att sprida fördomar om människor om vi verkligen lärt
            känna dem som barn och lärt känna varandra i unga år.
          </note>
          <note xml:id="i-1b1a88bcee6e49a4-0">
            Detta är inte bara en kunskap som vi har i Sverige.
          </note>
          <note xml:id="i-a38b5552e7497e51-0">
            Till de allra finaste projekten i Israel hör de försök man gör
            med sammanhållna skolor för judiska och palestinska barn.
          </note>
          <note xml:id="i-56d7262299cfa07a-0">
            Det är svårt att tala högt om honnörsorden om utvecklingen i
            vårt land går åt ett annat håll. Vi har en mycket snabb utbyggnad
            av muslimska skolor i Sverige. Kommun Aktuellt redovisade för
            en tid sedan att
          </note>
          <note xml:id="i-b1fcfca494adbb29-0">
            Skolverket på löpande band godkänt ett drygt tiotal skolor i
            Sverige och i merparten av fallen gjort det mot kommunernas avrådan.
          </note>
          <note xml:id="i-c73fa4a0ca7b225a-0">
            Ett exempel är skolan i Örebro, som skolministern nämnde. Här
            har Skolverket godkänt en skola för 675
          </note>
          <note xml:id="i-925f68e837aa2b94-0">
            barn i årskurserna 1-6, 27 klasser. Kommunen har avstyrkt. Man
            är orolig för segregationen. Det anmärkningsvärda är att det i
            Örebro kommun totalt finns ungefär 600 barn med muslimsk bakgrund.
          </note>
          <note xml:id="i-270a113bee863b1c-0">
            Ändå godkänner ett statligt verk en skola för litet drygt så
            många barn.
          </note>
          <note xml:id="i-7c1c7644cf675ce6-0">
            Jag tror att enskilda muslimska skolor kan fungera bra. Men vad
            betyder det på lång sikt för det svenska samhället om muslimska
            skolor är det naturliga alternativet för de muslimska barnen i
            Sverige? Hur kommer barnen i muslimska skolor att se på barn som
            är födda i Sverige? Hur ser barn födda i Sverige på barnen i den
            okända skolan? Vad betyder det om vi betonar skillnader och inte
            likheter mellan barn?
          </note>
          <note xml:id="i-4ce2293e3d9f1e5a-0">
            I Norge har regeringen sagt nej. Rätten att välja skola har fått
            ge vika för integrationsmålet. I Sverige hukar vi. Därför är jag
            glad över att regeringen i lagrådsremissen föreslår att en arbetsgrupp
            skall ges i uppdrag att se över segregationsproblematiken. Men
            det finns en risk för att det blir litet som att kasta jästen
            efter degen. Statliga myndigheter säger ja till segregationen,
            och sedan visar vi vår oro för den.
          </note>
          <note xml:id="i-72e4bcad28cfcb2f-0">
            Man vill i Örebro kommun arbeta starkt för de muslimska barnen.
            Man vill utveckla den allmänna skolan så att alla barn och föräldrar
            känner sig hemma. Det är en av de viktigaste utmaningarna för
            det svenska samhället. Invandringen måste påverka den allmänna
            grundskolan. Invandrarföräldrarna måste ges en roll i den. Men
            det finns en risk om man skiljer ut invandrarbarnen i ett tidigt
            stadium.
          </note>
          <note xml:id="i-cc06aa917ce00ebb-0">
            Det är inte bara kommunen som känner oro för den här utvecklingen.
            Jag har varit i kontakt med flera muslimska kvinnor. De har vädjat
            till oss att säga nej.
          </note>
          <note xml:id="i-d795a872a60e14ca-0">
            De är troende muslimer, de vill ha respekt för sin kultur och
            för sin religion, men de vill att barnen skall växa upp i det
            svenska samhället. Många av dem har flytt från fundamentalismen.
            De känner en oro för att det skall sättas en press på dem att
            sätta sina barn i muslimska skolor.
          </note>
          <note xml:id="i-1d44d1b720477c58-0">
            Jag vet, fru talman och skolministern, att det här inte är enkelt,
            att det också finns fördelar, att det finns kommuner som vill
            göra försök. Jag tror att det är bra att de får göra de försöken.
            Men jag tror att det är djupt olyckligt om den snabba och starka
            utveckling som vi har i dag får fortsätta.
          </note>
          <note xml:id="i-41dd52455c5d9651-0">
            Anf. 41 WIDAR ANDERSSON (s)
          </note>
          <note xml:id="i-1ccefbddd4d646b5-0">
            Fru talman! Inger Lundberg ställer mycket viktiga frågor i sin
            interpellation. Det var det som fick mig att vilja delta i debatten.
            Frågor om integration och segregation är ju oerhört problematiska,
            särskilt i ett samhälle som det svenska, som är statt i en så
            oerhört stor förändring. I den omvandlingsprocessen kanske mycket
            som har varit bra i det gamla samhället inte fungerar på samma
            positiva sätt längre. Det är det här som skolministern, regeringen
            och vi aktiva politiker måste inse med ännu större allvar än tidigare,
            så att vi inte blir fångar i den gamla strukturen. Då blir det
            den gamla strukturen som lär oss vad som är rätt och fel, trots
            att verkligheten är helt annorlunda.
          </note>
          <note xml:id="i-cba71336758068ff-0">
            I dag har uppemot 20 % av medborgarna i Sverige utländsk bakgrund.
            Många av de utländska kamraterna känner att de inte blir insläppta
            i det svenska samhället. Detta är ett problem som vi kommer att
            få brottas med under väldigt lång tid. Förmodligen tar det flera
            generationer och många år innan man känner att man är en del av
            samhället.
          </note>
          <note xml:id="i-8b22a15ae45de574-0">
            Frågan vi då kommer att ställa som politiker är:
          </note>
          <note xml:id="i-3b4182db771fd510-0">
            Hur går integration till? Jag tycker att Ylva Johanssons svar
            andas alltför mycket av att integration är möjlig att bestämma
            ovanifrån och av myndigheter.
          </note>
          <note xml:id="i-865b4483a4c05a92-0">
            Jag ser integration som en jämbördig process, där människor från
            olika håll kan närma sig goda och värdiga förhållanden i samhället.
            Hur kan Ylva Johansson vara säker på att det är bättre integrationspolitik
            att tvinga utlänningar från främmande kulturer till en omedelbar
            underkastelse under den gamla svenska ordningen, i stället för
            att låta dem i trygghet hos sina egna steg för steg, generation
            för generation skaffa sig en värdig plats i det nya samhället?
          </note>
          <note xml:id="i-5b3df984b00be672-0">
            Kan det inte vara så att det som Ylva Johansson och kanske många
            med henne uppfattar som ett steg ut från det svenska samhället,
            om man t.ex. vill starta en muslimsk skola i Örebro eller någon
            annanstans, faktiskt kan vara ett första steg in i det svenska
            samhället, men inte på den svenska byråkratins villkor, utan på
            människornas villkor?
          </note>
          <note xml:id="i-b16be62bfeb9e13c-0">
            Jag tror att vi behöver genomlysa väldigt mycket av de gamla
            strukturerna i det svenska samhället om inte minst de utlänningar
            som nu kommer till Sverige skall få möjligheter till värdiga förhållanden
            och inte tvingas in i ett gammalt mönster. Jag menar att det inte
            är en slump att väldigt många utlänningar startar egna företag,
            anställer varandra, hjälper och stöder varandra, att man vill
            starta skolor och att man har egna föreningar. Man söker trygghet
            och stöd hos varandra i den mycket besvärliga integrationsprocessen.
            Här får vi verkligen se upp så att de inte blir alltför mycket
            styrda av de gamla strukturerna.
          </note>
          <note xml:id="i-9d078ffdef1ddbd1-0">
            Den muslimska skolan i Örebro tas som exempel.
          </note>
          <note xml:id="i-4014aa170f0645d1-0">
            Men skolans roll i segregationen är alldeles för uppvärderad.
            Genom bostadspolitiken i Örebro kommun och i kommuner runt om
            i landet bor ändå många av utlänningarna i samma bostadsområde,
            och det är det som är det helt avgörande. För det är var du bor
            som styr var du kommer att gå i skola. I många kommuner runt om
            i landet placeras utlänningar i kommunala bostadsområden där inga
            svenskar vill bo. Därför är man också bunden till en och samma
            skola. Varför skall det då vara så uppseendeväckande om de i stället
            vill starta sin egen skola, på sitt eget sätt, finna sin egen
            plats i det svenska samhället i stället för att de flesta av dem
            ändå förmodligen skulle gå i samma skola, en offentlig förortsskola?
            Jag kan inte se att det skulle vara så oerhört dramatiskt.
          </note>
          <note xml:id="i-74afe95fa4952ac9-0">
            Anf. 42 BEATRICE ASK (m)
          </note>
          <note xml:id="i-3f2e86b92398573d-0">
            Fru talman! Detta är en oerhört central debatt när det gäller
            integration och segregation i skolan. Jag vill gärna haka på resonemanget.
            Man använder hela tiden muslimska skolor som ett instrument för
            politiska syften. Ytterst handlar ju friskolefrågan om en ideologisk
            uppfattning och valfriheten.
          </note>
          <note xml:id="i-4517dd4d14f1c597-0">
            Jag tycker att det är ett lågt argument att ständigt använda
            muslimska skolor som ett stort problem. För det första är muslimer
            ingen homogen grupp - lika litet som judar, kristna, svenskar
            eller några andra är homogena grupper. Det finns en attityd av
            omyndigförklaring av dessa människor. Jag är nämligen övertygad
            om att också människor som är muslimer kan läsa de regler som
            gäller för fristående skolor: skyldigheten att bedriva allsidig
            undervisning, hålla hög kvalitet och mycket annat. Jag tror inte
            alls att de tänker leva efter andra villkor, men de ser uppenbara
            fördelar med att kunna bedriva undervisningen utifrån sina önskemål
            och erfarenheter.
          </note>
          <note xml:id="i-53e11ad5ebc44e21-0">
            Det är samma skäl som har gjort att vi har många
          </note>
          <note xml:id="i-7e4810c487e255d6-0">
            Sverigefinska skolor i Sverige. Jag vågar påstå att de
          </note>
          <note xml:id="i-1e43eaab20f494d1-0">
            Sverigefinska skolorna icke har bidragit till ökad segregation.
            Tvärtom är de ett svar på en del misslyckanden som vi har inom
            det offentliga skolväsendet.
          </note>
          <note xml:id="i-b579da42239fed46-0">
            Jag tror också att vi skall fundera litet grand över hur vi svenskar
            gör utomlands. Samma regering som nu ser detta som ett stort bekymmer
            lägger faktiskt pengar på att svenskar som bor utomlands skall
            få sätta sina barn i en svensk skola med svensk kultur.
          </note>
          <note xml:id="i-4d69ab9342ab9e7a-0">
            Jag tror inte ett ögonblick att vi gör det därför att vi vill
            att svenskar skall isolera sig från andra i det land där de befinner
            sig under några år eller kanske under längre tid.
          </note>
          <note xml:id="i-6dc7b0933e4b1aff-0">
            Jag skulle också med anledning av den interpellation som är ställd
            vilja veta vilka utredningar skolministern kan redovisa som presenterar
            bevis för att fristående skolor leder till ökad segregation. Jag
            har inte tagit del av några sådana, i varje fall. Tvärtom är jag
            övertygad om att friskolorna i dag har blivit ett embryo till
            en folkrörelse av allemansskolor med ett ökat föräldraengagemang
            och fler pedagogiska alternativ - någonting som det svenska skolväsendet
            behöver.
          </note>
          <note xml:id="i-58d97302c2ec2b8c-0">
            Däremot vet vi av en alldeles färsk utredning om barnomsorg -
            privata alternativ och kommunala alternativ - att de fristående
            alternativen är lika bra, men framför allt att de icke har bidragit
            till ökad segregering. Jag skulle inte bli förvånad om man kunde
            nå samma resultat i en seriös undersökning av fristående skolor.
            Jag tycker att man borde göra det.
          </note>
          <note xml:id="i-9b7c16c54bed95e8-0">
            Det är ändå en knäpp på näsan åt väldigt många engagerade människor
            när man hela tiden ser fristående skolor som problemet när det
            gäller segregation.
          </note>
          <note xml:id="i-c2f87ba5f6953d62-0">
            Det är, som Widar Andersson sade, en fråga om bostadspolitik
            och mycket annat, där vi har uppenbara bekymmer.
          </note>
          <note xml:id="i-afee6b32a0871c89-0">
            Jag välkomnar att skolministern har tagit initiativ till att
            vi skall titta på segregeringen. Jag hoppas verkligen att man
            i det arbetet också kommer att ta itu med de problem vi har i
            de kommunala skolorna. Jag är litet rädd för att stadsdelsnämndsreformer
            och annat just nu dessutom kommer att sätta upp nya murar som
            låser oss fast i ett icke gemensamt samhälle, i alltför många
            fack och lådor.
          </note>
          <note xml:id="i-73759f955ff411fb-0">
            Anf. 43 Statsrådet YLVA JOHANSSON (s)
          </note>
          <note xml:id="i-13af538b918443ec-0">
            Fru talman! Jag tror att det är viktigt att vi kommer ihåg att
            mycket av den utveckling som vi har sett när det gäller fristående
            skolor, bl.a. grundad på att man vill bilda en skola utifrån en
            viss etnisk eller religiös övertygelse, faktiskt också handlar
            om ett misslyckande i den kommunala skolan att klara av de nya
            utmaningar som ett mångkulturellt samhälle ställer. Det kanske
            är den viktigaste frågan att fokusera på. Det är också det jag
            säger i mitt svar.
          </note>
          <note xml:id="i-ebce1330a7b23041-0">
            Regeringen har givit klara besked om vad vi tycker är viktigt
            och redovisat en viljeinriktning - en sammanhållen och gemensam
            skola. Medlen för att nå detta är framför allt att arbeta för
            att den gemensamma skolan blir så bra att alla föräldrar med samma
            förtroende kan skicka sina barn till den skolan.
          </note>
          <note xml:id="i-6ef7598f45c06e06-0">
            Tidigare har det funnits en kritik mot den granskning som har
            gjorts av fristående skolor. Den har varit alltför detaljerad
            och inriktat sig på timplaner eller detaljer i organisationen.
            Jag tror att det vore önskvärt att granskningen av fristående
            skolor mer inriktar sig på de grundläggande demokratiska värderingarna
            och de grundläggande målsättningarna i läroplan och skollag. Vi
            har för avsikt att göra ändringar så att en fristående skola i
            fortsättningen helt och hållet skall vara skyldig att följa de
            grundläggande värderingarna och målsättningarna i läroplan och
            skollag, och inte som tidigare endast väsentligen göra det. Jag
            tror att det är viktigt att fokusera på att det är dessa värden
            som avgör om eleverna får en likvärdig och bra utbildning i alla
            skolor. Man skall kanske inte vara fullt lika låst när det gäller
            hur man skall nå detta eller vilka detaljer som skall finnas i
            utformningen av undervisningen.
          </note>
          <note xml:id="i-7e9d80235bb07fb6-0">
            Jag förstår Inger Lundbergs oro, men jag vill ändå säga att Skolverket
            inte fattar beslut på löpande band.
          </note>
          <note xml:id="i-8fd698ef4178ce7c-0">
            Skolverket fattar beslut enligt gällande lagstiftning.
          </note>
          <note xml:id="i-e06778d97dcebf61-0">
            Gällande lagstiftning är sådan att samma beslut gäller godkännande
            i kvalitetshänseende och rätt till bidrag.
          </note>
          <note xml:id="i-dbb0c844bb4ca661-0">
            Kommunens yttrande spelar också väldigt liten roll i den lagstiftning
            som gäller i dag.
          </note>
          <note xml:id="i-b54b59b5c48a16aa-0">
            Jag tycker att det är rimligt att kommunerna får ett större inflytande
            över de beslut som gäller fristående skolor i framtiden. Motiveringen
            till att kommunerna bör ha ett större inflytande är att vi skall
            garantera att en elevs valfrihet inte inskränker en annan elevs
            valfrihet. Likvärdighet i utbildningen innebär att det skall råda
            likvärdiga villkor för den som väljer att gå i en fristående skola
            liksom för den som väljer att gå i en kommunal skola. Det bör
            vara utgångspunkten.
          </note>
          <note xml:id="i-131464f763ba0837-0">
            Jag tycker också att det är litet grovt av Beatrice
          </note>
          <note xml:id="i-db0db1af33dd82a5-0">
            Ask att anklaga mig, som jag tyckte att hon gjorde, för att säga
            att det är muslimer eller muslimska skolor som är problemet. Jag
            tycker inte att det är så, men det är sant att det finns en oro
            på många håll för att det skapas skolor som vänder sig till en
            speciell väldigt avgränsad grupp. Jag tror inte att det största
            problemet är att skolorna har kommit till. Jag tror att det största
            problemet är att stora grupper av föräldrar och barn inte har
            känt sig tillräckligt nöjda med den skola man har blivit erbjuden.
            De nya utmaningar som det mångkulturella samhället ställer har
            vi inte lyckats klara i tillräckligt hög grad i den gemensamma
            skolan.
          </note>
          <note xml:id="i-385f901dced57621-0">
            Det är en viktig varningssignal. Därför måste man också se intresset
            för fristående skolor som en uppmaning att ta på allvar också
            för den kommunala skolan.
          </note>
          <note xml:id="i-1a4d7b696fbd8c7d-0">
            Jag vill säga till Widar Andersson att jag inte tror att man
            kan kommendera fram integration. Jag tror att integration handlar
            om förtroende och en vilja till förändring. Men det är viktigt
            att ange vilken inriktning man vill ha och att ha en målsättning
            för vart man strävar.
          </note>
          <note xml:id="i-990e8ffc5ecbfbb6-0">
            Anf. 44 INGER LUNDBERG (s)
          </note>
          <note xml:id="i-8a863635dd5191af-0">
            Fru talman! Jag vill tacka skolministern för att hon uttalar
            sin vilja att ge kommunerna en starkare ställning i samband med
            prövningen av de fristående skolorna. Jag har haft anledning att
            bli mycket upprörd när jag har kunnat konstatera att Örebro kommun,
            som skall finansiera den muslimska skolan i
          </note>
          <note xml:id="i-3c5d7c487f201fab-0">
            Örebro, inte har ansetts behörig att överklaga ärendet.
          </note>
          <note xml:id="i-aa1bc0609e82f916-0">
            Nu är det föremål för rättslig prövning.
          </note>
          <note xml:id="i-22f854b973d8adb1-0">
            Det är självfallet så att kommunerna, som fullt ut finansierar
            verksamheten, har ansvaret för den samlade skolverksamheten och
            också har ansvar för att verka för integration, måste ha en stark
            ställning också i prövningen av de fristående skolorna.
          </note>
          <note xml:id="i-bc29c0cfa80ba5df-0">
            Jag instämmer helt med Widar Andersson om att det är oerhört
            viktigt att vi arbetar för att de invandrare som kommer till Sverige
            verkligen skall känna att de är delaktiga i det svenska samhället.
            Vi måste låta oss påverkas av att det kommer nya människor in
            i vårt samhälle med nya erfarenheter och samverka på jämbördiga
            villkor.
          </note>
          <note xml:id="i-bf064f9feb184fc2-0">
            Jag tror att Beatrice Ask gör det väldigt enkelt för sig om hon
            säger att det finns en grundläggande negativ inställning till
            fristående skolor. Många fristående skolor har varit positiva
            för det svenska samhället.
          </note>
          <note xml:id="i-1321f13b2819ec49-0">
            Men vi skall ändå våga säga att den snabba ökningen av konfessionella
            skolor, det gäller både kristna skolor och muslimska skolor, är
            ett nytt fenomen i vårt samhälle som vi bör känna viss oro för.
          </note>
          <note xml:id="i-7183b235660404e8-0">
            Oavsett om det skedde på löpande band eller i en annan ordningen,
            var det en mycket snabb utbyggnad av skolor med anknytning till
            Föreningen Ordet. Är detta gott för det svenska samhället eller
            inte? Är det gott för det svenska samhället eller inte om vi får
            en mycket stor grupp muslimska skolor i Sverige? Vad betyder detta
            för trycket på enskilda muslimer? Detta är svåra existentiella
            frågor, och vi får inte göra dem som enkla som Beatrice Ask gör.
          </note>
          <note xml:id="i-7f2b1a6ecd7e820e-0">
            Vi måste vara medvetna om att det faktiskt finns en stark strävan
            hos många religiösa riktningar, de må vara kristna eller muslimska,
            att använda alla instrument för att skapa sig en ökad styrkeposition.
            Vi måste våga tala om och våga diskutera vad det betyder för ett
            samhälle. Vi får inte bara säga att det är fråga om brist på respekt
            för människor om vi säger nej.
          </note>
          <note xml:id="i-6be3956771002c34-0">
            Det är inte så enkelt i Örebro, Widar Andersson, att alla invandrare
            bor på samma ställe. Jag bad kommunen redovisa några kostnadskonsekvenser
            av det här förslaget. Då skrev man så här: Invandrare med bakgrund
            i muslimska länder är i stort jämt fördelade över kommunen med
            undantag för en viss koncentration i Oxhagen och Vivalla.
          </note>
          <note xml:id="i-2230aaad76048304-0">
            Det finns alltså muslimska barn runt om i hela kommunen. Det
            finns nu en risk för att vi får en segregation, och det finns,
            Widar Andersson, långsiktigt en allvarlig risk att vi får en syn
            där grupp står mot grupp. Om jag har rätt, om Widar Andersson
            har rätt eller om Beatrice Ask har rätt kan ingen av oss riktigt
            säkert säga. Men vi måste säga att det inte får gå för fort. Man
            måste ha respekt för kommunernas syn.
          </note>
          <note xml:id="i-3e4e4df460f475ed-0">
            Man måste ta till sig erfarenheter från de muslimska skolor som
            redan är i gång innan man - förlåt mig, fru skolminister - på
            löpande band godkänner nya muslimska skolor.
          </note>
          <note xml:id="i-fb5191771ca84350-0">
            Anf. 45 WIDAR ANDERSSON (s)
          </note>
          <note xml:id="i-06d7cafd3f19d721-0">
            Fru talman! När det gäller kommunernas inflytande över fristående
            skolor vill jag säga att jag nog är mer enig med Inger Lundberg
            än vad hon kanske tror.
          </note>
          <note xml:id="i-0b64797dfdcc59c1-0">
            Jag tror nog att friskolorna är väl etablerade. Jag tycker att
            detta är en onödig konflikt mellan stat och kommun. Likaväl som
            en kommun inte frågar staten när man startar en offentlig skola
            kan jag inte se att det skulle vara nödvändigt att bocka och buga
            för staten när man skall starta en fristående skola. Jag tror
            att de står så starka i dag. Men så långt kommer vi nog inte i
            dag.
          </note>
          <note xml:id="i-2d55c19c54bb8c96-0">
            Jag menar att det avgörande när vi ser på segregation och integration
            är att i dag tränger nya kultur- och försörjningsmönster fram
            i det nya samhället. När man åker runt i samhället och träffar
            människor, äldre medborgare, och läser många utredningar och skönlitteratur
            förstår man att livsstilar, värderingar och kulturmönster har
            ändrats väldigt mycket på de senaste
          </note>
          <note xml:id="i-f83c16e89fe19d3e-0">
            20 åren. De går inte att hamra in i det gamla samhällets strukturer.
          </note>
          <note xml:id="i-c77844b4184a51bb-0">
            Låt oss överföra den diskussionen till skolan. Jag kan inte förstå
            skolministern när hon säger att den sammanhållna skolan för henne
            betyder att alla föräldrar och elever skall känna att barnen skall
            gå i den offentliga skolan. Varför det? Varför skulle det vara
            ett demokratiskt framsteg? För mig kan det vara ett oerhört mycket
            mer demokratiskt framsteg om man under en sammanhållen läroplan
            och skattefinansiering av skolan har en rad olika former av skolor
            som utifrån ungarnas egna behov, kulturer och bakgrunder gör att
            de får chansen att växa och utvecklas. Här måste skolministern
            ställa sig på människornas sida och inte på den gamla byråkratins
            sida. I den omvälvningsprocess som sker i dag behöver inte minst
            många av de utländska medborgarna som kommer till
          </note>
          <note xml:id="i-3847335caf023dfe-0">
            Sverige oerhört mycket stöd för att forma en egen trygghet för
            att steg för steg kunna finna en plats i det nya svenska samhället.
          </note>
          <note xml:id="i-468e1e979ba9dfd0-0">
            Anf. 46 BEATRICE ASK (m)
          </note>
          <note xml:id="i-be7e8f3fbc250256-0">
            Fru talman! Jag vill fortfarande ha ett svar på frågan var vi
            har fakta om att de fristående skolorna leder till ökad segregation
            och om de stora segregationsproblemen ligger i de fristående skolorna
            eller i det kommunala skolväsendet. Jag är ganska säker på vad
            jag själv tror. Jag konstaterar att frågan är tämligen dåligt
            utredd.
          </note>
          <note xml:id="i-5671acac6993b798-0">
            Sedan skulle jag vilja att skolministern svarar på vad hon tror
            att det blir för konsekvenser av det förslag regeringen nu håller
            på att driva fram. Det innebär kraftigt försämrade villkor för
            friskolorna. Det kommer att innebära att det blir de få som kan
            betala utbildning fullt ut med egna pengar som kan välja ett alternativ.
            Det blir ökad segregation. Det blir några få elitskolor kvar i
            stället för den mångfald och den utveckling vi kan se i dag där
            många olika människor är engagerade för barns utbildning och fostran.
            Det är ju också en viktig uppgift för skolan.
          </note>
          <note xml:id="i-d3b5400f4d97b6a9-0">
            Jag är inte ett dugg rädd för att diskutera de konfessionella
            skolorna. Även om det är skolministern vi frågar, måste jag säga
            att jag blir mycket förvånad när
          </note>
          <note xml:id="i-2993a6aded38887a-0">
            Inger Lundberg säger att det växer fram muslimska skolor och
            konfessionella skolor på löpande band. Det är inte alls så statistiken
            ser ut. Vi har fått fler konfessionella skolor, men tittar man
            på friskolorna i dag är det framför allt Montessori- och Waldorfskolorna
            och de allmänna skolorna som har ökat. Detta handlar om en liten
            del. Med tanke på hur många invandrare vi har i Sverige är det
            väl snarare något som förvånar i stället för oroar.
          </note>
          <note xml:id="i-49805fb06a01e90b-0">
            Anf. 47 Statsrådet YLVA JOHANSSON (s)
          </note>
          <note xml:id="i-1b1b8d89c236d2fe-0">
            Fru talman! Låt mig börja med Inger Lundbergs oro för att vissa
            skolor med konfessionell inriktning används i syfte att stärka
            en viss religiös inriktning i samhället. Det är så jag tolkar
            Inger Lundbergs oro.
          </note>
          <note xml:id="i-afcebd5726f569c6-0">
            Jag möter den här oron hos många människor. Jag tror att det
            är viktigt att jag som skolminister och vi alla som har ansvar
            för nationell skolpolitik kan känna oss säkra på att de konfessionella
            skolorna, liksom andra skolor, utgår ifrån barnens bästa för att
            ge barnen en god och likvärdig utbildning.
          </note>
          <note xml:id="i-b8e8599043abe14e-0">
            Därför är det viktigt att vi fokuserar på det som är de mest
            grundläggande värdena och de mest grundläggande uppgifterna för
            skolan när det gäller godkännande och tillsyn. De finns också
            formulerade i de inledande målen i läroplanen och skollagen.
          </note>
          <note xml:id="i-ed944a7b76fa31cc-0">
            Jag tror också att det finns många konfessionella skolor som
            känner olust över att en oro som gäller vissa skolor även drabbar
            många skolor för att man drar konfessionella skolor över en kam.
            Därför är det viktigt att vi har ett tillsynssystem och regler
            för godkännande som kan säkerställa att vi har en kvalitet som
            utgår ifrån barnens rätt till en likvärdig och god utbildning.
          </note>
          <note xml:id="i-4e6a1772e27b5f22-0">
            Widar Andersson ställer frågan om alla barn måste gå i en kommunal
            skola. Är det det bästa samhället om alla barn väljer att gå i
            den kommunala skolan?
          </note>
          <note xml:id="i-95674183abc6b5e4-0">
            Nej, jag tror inte det. Jag tycker inte att alla barn skall gå
            i den kommunala skolan. Jag tror också att vi behöver fristående
            skolor som ett komplement till den kommunala skolan. Men jag tycker
            att det är viktigt att inga barn eller föräldrar känner att de
            väljer bort den kommunala skolan för att den inte är tillräckligt
            bra eller för att man känner att man inte har någon plats där
            eller inte kommer till sin rätt i tillräckligt stor utsträckning.
            En fristående skola skall vara något man väljer till. Det skall
            inte vara så att man känner sig tvungen att välja från en kommunal
            skola. Detta är jag angelägen om. Jag tror att vi behöver utveckla
            den kommunala skolan mer för att lyckas med den uppgiften fullt
            ut.
          </note>
          <note xml:id="i-3ec84703a1790888-0">
            Leder fristående skolor till segregation per definition på något
            sätt? Det vet vi inte, men jag tror att om segregationsproblemen
            i samhället vore begränsade till de fristående skolorna vore det
            ett litet problem.
          </note>
          <note xml:id="i-d961f94a70ae014d-0">
            Segregationsproblemet i samhället och i skolan är oerhört mycket
            större. Därför tror jag att man skall vara litet försiktig med
            att söka lösningarna eller orsakerna till segregationen i några
            enkla former som t.ex. vem som är huvudman för en skola. Jag tror
            att problemen är mycket större än så.
          </note>
          <note xml:id="i-63c71c84a6e33846-0">
            Beatrice Ask efterlyser vad det finns för utvärderingar. Det
            finns ett arbete som Skolverket har bedrivit under en tid, och
            som man fortsätter att bedriva, som heter VALS-projektet. Det
            står för valfrihet, likvärdighet och segregation. Där pågår ett
            arbete för att skaffa ett underlag över hur det ser ut bl.a. med
            segregationsproblemen i skolan.
          </note>
          <note xml:id="i-086c6167cf0702fc-0">
            Anf. 48 INGER LUNDBERG (s)
          </note>
          <note xml:id="i-7e328dceeadb59bd-0">
            Fru talman! Det känns bra att skolministern tar avstamp i barns
            behov.
          </note>
          <note xml:id="i-31b468d994a199ba-0">
            Till Beatrice Ask vill jag säga: Nej, vi har inte alla fakta.
            Det här är svåra frågor. Det finns en fara i att avintellektualisera
            och alldeles förenkla problematiken. Det parti som verkligen har
            bidragit till att göra det i svensk politik under senare år är
            Moderata samlingspartiet. Liksom det finns olika valörer i de
            frågor som vi diskuterar skall vi också medge att det är svåra
            frågor. Men just därför kanske utvecklingen inte skall gå alltför
            snabbt så att vi inte hinner besinna oss och få erfarenheter.
          </note>
          <note xml:id="i-46675f306d977529-0">
            Vi skall också vara medvetna om att de här etableringarna inte
            är gratis för samhället i dag. Kommunerna brottas med mycket stora
            ekonomiska problem. Skulle den muslimska skolan i Örebro komma
            till stånd i den utsträckning som har förutsatts i den ansökan
            som Skolverket har godkänt betyder det brutto 24 miljoner kronor,
            netto sannolikt 12 miljoner kronor. Hela läromedelsanslaget till
            grundskolan i
          </note>
          <note xml:id="i-3e080a72c4ec6217-0">
            Örebro kommun är på 24 miljoner kronor. Vi skall alltså vara
            klara över att den här typen av etablering också urholkar möjligheterna
            att verkligen göra något bra av den allmänna skolan. Så komplex
            är verkligheten.
          </note>
          <note xml:id="i-9bcc365f8a012591-0">
            Slutligen vill jag säga till skolministern att jag tycker att
            det är viktigt att man i den här prövningen inte glömmer bort
            den oro som flera muslimska kvinnor faktiskt har uttryckt. Vad
            betyder det här? Kommer man att känna ett tryck att sätta sina
            barn i en muslimsk skola? Det kanske är så att man känner sig
            stolt och glad över skolan och vill att barnen börjar där. Men
            för några invandrarföräldrar kan det faktiskt också vara jobbigt
            att det naturliga inte är den allmänna grundskolan.
          </note>
          <note xml:id="i-bab35ad3df93640f-0">
            Anf. 49 Statsrådet YLVA
          </note>
          <note xml:id="i-06ed781892671138-0">
            JOHANSSON (s)
          </note>
          <note xml:id="i-78eb29c7386fbc03-0">
            Fru talman! Jag tror att de frågor som vi har berört är mycket
            svåra och grundläggande frågor som vårt samhälle ännu inte har
            lyckats hantera tillräckligt väl.
          </note>
          <note xml:id="i-1b3b823a45d30b35-0">
            Det handlar om vilka förändringar som vårt samhälle genomgår
            i och med att vi nu har ett mångkulturellt samhälle. Men det är
            mer tydligt i vissa kommuner, i vissa stadsdelar och i vissa skolor
            än i andra. Det finns flera motsägelsefulla intressen i den här
            utvecklingen. Det tror jag att man får stå ut med. Det är bra
            att man för en diskussion som kan belysa frågan från flera olika
            håll.
          </note>
          <note xml:id="i-f3bac7805af8f4a4-0">
            Naturligtvis finns det både muslimer som gärna vill gå i en muslimsk
            skola och muslimer som inte vill gå i den muslimska skolan. Det
            finns muslimer som ser det som ett hot om det är andra villkor
            som gäller för en konkret fristående skola. Det finns muslimer
            som ser det som ett hot att det startas en muslimsk skola eftersom
            man då tror att den vanliga kommunala skolan kan låta bli att
            behandla islam på ett korrekt och värdigt sätt.
          </note>
          <note xml:id="i-e4642026c75be3d1-0">
            Det finns alltså flera motstridiga intressen, och det kommer
            att vara så, tror jag. Alla ställer inte samma krav på skolan.
          </note>
          <note xml:id="i-c13d8ece82917c7f-0">
            Däremot är det viktigt att vi trots att man ställer olika krav
            på i vilken skola man vill gå och på vilken utveckling man vill
            se måste ha en skola som i så stor utsträckning som möjligt klarar
            att svara mot alla barns behov. På de allra flesta håll i vårt
            land är ändå möjligheterna att välja en annan skola mycket begränsade
            av olika skäl som t.ex. restider. Vårt land är ganska glesbebyggt.
            Den gemensamma skolan måste kunna klara alla barn. Alla föräldrar
            måste kunna känna samma förtroende och vilja skicka sina barn
            till skolan.
          </note>
          <note xml:id="i-f6b992a868445a54-0">
            Om man därutöver vill göra ett annat val skall det vara möjligt,
            men ingen skall känna sig tvingad.
          </note>
          <note xml:id="i-5b3ec66644bdf8e5-5">
            Överläggningen var härmed avslutad.
          </note>
          <note xml:id="i-0c8981e24e054c83-0">
            11 § Svar på interpellation 1995/96:146 om lärlingsutbildning
            i EU-kommissionens vitbok om utbildning
          </note>
          <note xml:id="i-20076d169bf82b84-0">
            Anf. 50 Statsrådet YLVA JOHANSSON (s)
          </note>
          <note xml:id="i-f41b7a5467afdbf2-0">
            Fru talman! Beatrice Ask har, med anledning av
          </note>
          <note xml:id="i-90f48ad13201f93d-0">
            EU-kommissionens vitbok om utbildning, frågat mig om jag inom
            Europasamarbetet kommer att stödja vitbokens förslag avseende
            lärlingsutbildning, samt vilka åtgärder jag avser att vidta i
            Sverige för att bidra till en utveckling av lärlingsutbildning
            på olika nivåer.
          </note>
          <note xml:id="i-650f57bd4652ffc8-0">
            Det är viktigt för mig att först klargöra vitbokens ställning
            som officiellt dokument. Vitboken skall ses som en utgångspunkt
            för en bred debatt om den framtida utbildningspolitiken. Denna
            debatt skall föras både i medlemsländerna och i EU:s institutioner.
            Jag tror att det är viktigt att ha denna utgångspunkt i åtanke
            när man diskuterar vitboken.
          </note>
          <note xml:id="i-3f433ed6ed02b6be-0">
            Vitboken kommer formellt att behandlas första gången vid ministerrådet
            den 6 maj. Informellt har dock både utbildningsministrarna och
            arbetsmarknadsministrarna redan kunnat framföra sina synpunkter
            vid ett tillfälle.
          </note>
          <note xml:id="i-9611e3ae97c567d0-0">
            Vad gäller vitboken har vi mycket klart framfört att vi anser
            att varje medlemsland måste ges möjlighet att föra debatten vidare
            under hela detta år. Kommissionen bör avvakta de synpunkter och
            förslag som det europeiska året för livslångt lärande kommer att
            föda.
          </note>
          <note xml:id="i-ca82fd6a17dc63ba-0">
            Först under 1997 bör resultatet underställas rådet i ett slutgiltigt
            dokument.
          </note>
          <note xml:id="i-4c90726f85fda01f-0">
            Vi har också framfört synpunkten att en djup och reell delaktighet
            från samtliga medlemsländer är en förutsättning för att vitboken
            skall bli det positiva bidrag i strävan att förverkliga det kunskapssamhälle
            som vi alla eftersträvar.
          </note>
          <note xml:id="i-9f74c22c8163638d-0">
            Det jag anfört i det ovanstående gäller också frågan om lärlingsutbildningen.
            Vitboken lyfter fram lärlingsutbildningen som ett sätt att stärka
            kontakterna mellan arbetslivet och skolan. Man vill också främja
            rörligheten för ungdomar i yrkesutbildning bl.a. genom företagspraktik
            i Europa. Jag delar vitbokens ambitioner vad gäller dessa mål.
            Lärlingsutbildningar kan vara en metod att åstadkomma detta, men
            det finns också en rad andra.
          </note>
          <note xml:id="i-72c1bf7d45e34c35-0">
            Inom vårt nuvarande svenska system har skolhuvudmännen möjlighet
            att erbjuda lärlingsutbildning inom ramen för gymnasieskolans
            individuella program. I dag är det ett mycket litet antal elever
            som går lärlingsutbildningar. Därför är det vad gäller vitbokens
            förslag viktigt att de inte begränsas till att omfatta enbart
            lärlingar i den strikta svenska bemärkelsen, utan att samtliga
            elever som går program med yrkesförberedande kurser i den svenska
            gymnasieskolan bör kunna komma i fråga för dessa insatser.
          </note>
          <note xml:id="i-79c39e761a0a5124-0">
            För den framtida yrkesutbildningen är det viktigt att vi ger
            alla elever rätt till en bred grundutbildning, vilket krävs i
            ett framtida kunskapssamhälle. Dagens gymnasieskola ger den möjligheten.
            Arbetslivets och skolans samverkan med utveckling av olika modeller
            för den arbetsplatsförlagda utbildningen ser jag som mycket viktig
            för att hålla en hög kvalitet.
          </note>
          <note xml:id="i-7d9b902e3d81673d-0">
            Anf. 51 BEATRICE ASK (m)
          </note>
          <note xml:id="i-44e44b005f9fcf0c-0">
            Fru talman! Jag vill börja med att tacka skolministern för svaret.
            Det är bra att vi får en redovisning i svaret för vad vitboken
            är för ett slags dokument.
          </note>
          <note xml:id="i-42f14cf57e44b51a-0">
            Mtt skäl för att ställa frågan är bl.a. att jag tycker att vi
            skall föra debatten under 1996, och jag tycker vi skall föra debatten
            om utbildningsfrågorna inom EU
          </note>
          <note xml:id="i-9f00a6da0a4bf5c7-0">
            här i riksdagen. Det finns ju många olika frågor och en del tämligen
            bisarra idéer i vitboken, och det vore synd om vi står med fait
            accompli någon gång framöver utan att ha diskuterat igenom vad
            det handlar om.
          </note>
          <note xml:id="i-e0db3a861e47ced4-0">
            Till det som jag har uppfattat som mindre bisarrt, om man nu
            skall uttrycka sig på det viset, i vitboken är ändå det som handlar
            om yrkesutbildning. Jag ser det som angeläget att utbytet inom
            EU-samarbetet på utbildningsområdet når yrkesutbildningarna i
            större utsträckning av det skälet att det inte får bli en klubb
            för akademiker, för att uttrycka sig krasst.
          </note>
          <note xml:id="i-7c8abde09f217ab2-0">
            Jag tror att det är viktigt för EU-samarbetets förankring hos
            medborgarna att också de som går yrkesutbildningar av olika slag
            kommer i fråga för olika aktiviteter och kontakter.
          </note>
          <note xml:id="i-9c109e29d39ee52a-0">
            Precis som skolministern säger har vi i Sverige ganska få lärlingar,
            för att inte säga nästan inga alls.
          </note>
          <note xml:id="i-aa2971b1b778f2a4-0">
            Jag tror att det var 42 eller 50 stycken förra läsåret, och det
            är ju inte mycket att skicka ut i världen. Därför vore det intressant
            att höra om regeringen har några konkreta tankar om vad som skulle
            kunna göras för att fler skall bli delaktiga. Jag har litet svårt
            att tro, även om det ligger i svaret, att vi skulle kunna internationalisera
            eller "EU-isera" APU-delen i gymnasieutbildningen.
          </note>
          <note xml:id="i-5a7220325cdb3d0c-0">
            Jag undrar också något över - det finns inte med i svaret - om
            regeringen i det här sammanhanget har några funderingar vad gäller
            den försöksverksamhet med kvalificerad eftergymnasial yrkesutbildning
            som nu är på gång, om än i för liten omfattning. Är det inte i
            första hand på den nivån som rörlighet mellan olika studeranden
            kan komma i fråga? Möjligen skall man inte säga det, men gymnasieelever
            kanske man inte skickar iväg hur enkelt som helst på olika utbytesprogram
            i Europa. När det däremot gäller yrkesutbildning på något högre
            nivå är det tämligen enkelt.
          </note>
          <note xml:id="i-4bebd900cdd413ca-0">
            Jag vill alltså veta vad ministern mer konkret kan tänka sig
            att göra och hur man ser på detta, utöver det som framgår av svaret.
          </note>
          <note xml:id="i-ba06d2de92bdf4ea-0">
            Anf. 52 Statsrådet YLVA JOHANSSON (s)
          </note>
          <note xml:id="i-188730e15d916f24-0">
            Fru talman! Samarbetet mellan utbildningssystemet och arbetslivet
            måste intensifieras. Arbetslivet förändras i dag oerhört snabbt.
            Det betyder att en bra utbildning av hög kvalitet inte kan lyckas
            med sin uppgift om den bedrivs isolerat från arbetslivet. Det
            är av den anledningen viktigt att EU-kommissionen har lyft fram
            denna fråga i vitboken, där det bl.a. heter:
          </note>
          <note xml:id="i-4fc8812549b73a8c-0">
            "Utbildning får inte ses endast som ett sätt att tillhandahålla
            kvalificerad arbetskraft åt företagen. Dessa har också själva
            ett ansvar."
          </note>
          <note xml:id="i-e8fa7424e665dc6d-0">
            Det är också bl.a. mot den bakgrunden som det nu finns en särskild
            arbetsgrupp inom regeringskansliet för frågor om skola och arbetsliv
            och om hur det samarbetet skall kunna stärkas.
          </note>
          <note xml:id="i-c081b6d8610e6188-0">
            När man vidare i EU-sammanhang talar om lärlingssystem och lärlingsutbildning
            menar man inte alltid samma sak som det som vi menar här i Sverige.
          </note>
          <note xml:id="i-969da52a41bf401b-0">
            De exempel som lyfts fram i vitboken gäller faktiskt akademisk
            utbildning. Där lyfts handelshögskolor som t.ex. London Business
            School, universitetet i
          </note>
          <note xml:id="i-7602f5d22db37ca4-0">
            Mannheim och andra högskolor fram som exempel på önskemål om
            utbyte när det gäller - som vi kanske skulle kalla det - företagsförlagd
            utbildning.
          </note>
          <note xml:id="i-163330428b75c274-0">
            Jag tror att den försöksverksamhet med kvalificerad eftergymnasial
            yrkesutbildning som riksdagen förhoppningsvis kommer att ställa
            sig bakom inom kort kommer att vara en viktig sådan utbildning,
            där det är bra med ett internationellt eller europeiskt samarbete
            och utbyte. Jag tror också att det går att göra mer på gymnasienivå,
            där vi redan har ett ganska bra arbete i gång inom ramen för utbildningsprogrammet
          </note>
          <note xml:id="i-f4ebc4e282ac9bc4-0">
            Lionardo.
          </note>
          <note xml:id="i-844e683f3fbc6533-0">
            Jag tror att man måste tänka sig fler olika utbildningar, och
            jag tror att det är viktigt för ungdomar och för all del också
            för vuxna att under sin utbildningstid få pröva på att arbeta
            också i ett annat europeiskt land.
          </note>
          <note xml:id="i-5f2602663139047f-0">
            Anf. 53 BEATRICE ASK (m)
          </note>
          <note xml:id="i-7056f9a9a643f363-0">
            Fru talman! Jag vill framför allt tacka för svaret.
          </note>
          <note xml:id="i-51af6c5c265af23d-0">
            Jag tycker att det är bra att man arbetar för att se över möjligheterna
            att hitta samverkanspunkter mellan skola och arbetsliv utöver
            vad vi har i dag, för det är tämligen insomnat. Vi behöver bli
            litet mer kreativa.
          </note>
          <note xml:id="i-89e0b96133755440-0">
            Vi måste framför allt skapa mer än retorik från näringslivets
            sida. Vi behöver praktiskt samarbete, och jag tycker att det är
            bra att regeringen jobbar med det.
          </note>
          <note xml:id="i-04b227031e87aa4a-0">
            Jag tror också att det i det här sammanhanget är väsentligt att
            se EU som en möjlighet inom ramen för det arbete som nu bedrivs
            när man funderar över vad vitboken skulle kunna åstadkomma. Det
            är nog ändå centralt att stimulera yrkesskicklighet. Vi har där
            i dag på några mycket små fält gamla traditioner som faktiskt
            fungerar, t.ex. på det konstnärliga området, men där jag tror
            att en breddning skulle kunna vara bra. Det gäller inte minst
            eftersom svensk företagsamhet är oerhört internationaliserad och
            har mycket av sin verksamhet förlagd till EU:s länder. Detta skulle
            kunna vara en möjlighet för oss att utnyttja.
          </note>
          <note xml:id="i-2eaa0a3f90af1a35-0">
            Jag hoppas att regeringen på den här punkten kommer att driva
            på i arbetet. Det vore ändå bra om
          </note>
          <note xml:id="i-44982f214fc24bc9-0">
            EU kunde presentera en vitbok eller ett åtgärdsprogram på utbildningsområdet
            som utvecklar verksamheten utan att EU för den skull lägger sig
            i sådana utbildningsfrågor som EU inte har något att göra med.
          </note>
          <note xml:id="i-e69d88156503f555-0">
            Anf. 54 Statsrådet YLVA JOHANSSON (s)
          </note>
          <note xml:id="i-7e1e8bce98882ac0-0">
            Fru talman! Det är ju riktigt att intresset för svensk yrkesutbildning
            är mycket stort inom EU. Inte minst gäller det vår nya gymnasieskola,
            där vi också, som
          </note>
          <note xml:id="i-2899bdd687a4c857-0">
            Beatrice Ask mycket väl vet, har flera allmänna ämnen på samtliga
            program. En diskussion om detta pågår nu i många europeiska länder.
            Det är också en fråga som lyfts fram i vitboken. Många är intresserade
            av det sätt som vi har löst frågan på i Sverige.
          </note>
          <note xml:id="i-d012f87fc8cdefc1-0">
            Jag vill avsluta med att säga hur jag ser på vitbokens roll.
            Jag tycker att det är bra att kommissionen har tagit initiativ
            till lyfta upp utbildningsfrågorna och diskussionen kring dessa,
            men jag tycker också att utformningen av vitboken visar att utbildningsfrågorna
            ser mycket olika ut i de olika länderna. Även om utmaningarna,
            arbetsuppgifterna och problemen ser ganska likartade ut, måste
            lösningarna bli väldigt olika i olika länder. Utbildningssystemet
            är mycket nära förknippat med den kulturella utvecklingen och
            med den tradition som man har haft i ett visst land.
          </note>
          <note xml:id="i-2a48e22c9a080343-0">
            Jag tror därför att vitboken så småningom bör resultera i att
            EU koncentrerar sig på att bli bättre på erfarenhetsutbyte och
            konkreta samarbetsprojekt inom
          </note>
          <note xml:id="i-e603f19cc5a1e30f-0">
            EU. Jag tror att man skall avhålla sig från att skaffa sig en
            egen utbildningspolitik.
          </note>
          <note xml:id="i-5b3ec66644bdf8e5-6">
            Överläggningen var härmed avslutad.
          </note>
          <note xml:id="i-cf16d9ae9142d014-0">
            12 § Svar på interpellation 1995/96:148 om den flexibla skolstarten
          </note>
          <note xml:id="i-625992a57d48f9d6-0">
            Anf. 55 Statsrådet YLVA JOHANSSON (s)
          </note>
          <note xml:id="i-c35f233ef938ca17-0">
            Fru talman! Beatrice Ask har ställt ett antal frågor till mig
            om flexibel skolstart och integration av skola, barnomsorg och
            skolbarnsomsorg.
          </note>
          <note xml:id="i-bae069bc5a3afc6f-0">
            Först vill jag säga att jag ser mycket positivt på det arbete
            som nu pågår ute i kommunerna med ökad integration mellan skola,
            sexårsverksamhet och skolbarnsomsorg. Bl.a. riksdagens beslut
            om flexibel skolstart har påskyndat en process i många kommuner
            med olika lokala lösningar för en integration av sexåringarna
            i skolan. Enligt vad jag erfarit har man därvid från kommunalt
            håll framför allt betonat den betydelse ett möte mellan förskolans
            och skolans pedagogik och arbetssätt har för en helhetssyn på
            barnen.
          </note>
          <note xml:id="i-02a240f40dfb9103-0">
            Ett exempel är nämndorganisationen. Enbart under det senaste
            året har närmare 30 % av kommunerna förändrat sin nämndorganisation.
            Det innebär att i
          </note>
          <note xml:id="i-b637cdf115710943-0">
            90 % av kommunerna ingår nu skolan tillsammans med annan kommunal
            verksamhet i samma nämnd.
          </note>
          <note xml:id="i-a157b30a2c9afd0c-0">
            Tillsammans med skolan organiseras i dag främst barnomsorg men
            även skolbarnsomsorg.
          </note>
          <note xml:id="i-929c43fb8117473f-0">
            Antalet sexåringar i skolan har alltså ökat mycket kraftigt.
            Även om endast 6,7 % av sexåringarna var formellt inskrivna i
            skolan läsåret 1994/95, var andelen sexåringar i verksamhet i
            skolan betydligt högre.
          </note>
          <note xml:id="i-4ce30579838ec838-0">
            Andelen sexåringar som får sin förskoleverksamhet antingen i
            skolans lokaler eller tillsammans med 7-8-
          </note>
          <note xml:id="i-9dbb3151998ff436-0">
            9-åringar i skolan är betydligt högre. I många kommuner arbetar
            förskollärare och grundskollärare sida vid sida i arbetslag och
            under delar av dagen tillsammans med fritidspedagog. Det här är
            en utveckling av skolan som jag tror är mycket bra. Barn utvecklas
            i olika takt. Ett förändrat arbetssätt med bättre anpassning till
            elevers skilda behov ökar möjligheterna särskilt för elever med
            svårigheter i skolan. Mötet mellan förskola och skola leder till
            en helhetssyn på barn som gynnar barns utveckling under de första
            viktiga åren i skolan.
          </note>
          <note xml:id="i-6e5312f0329e7432-0">
            Jag bedömer alltså kommunernas arbete som framgångsrikt, även
            om jag är medveten om att det finns en spännvidd mellan kommuner,
            där vissa har kommit mycket långt i utveckling av det som ibland
            kallas barnskolor medan andra ännu inte har påbörjat integrationen
            mellan förskola och skola.
          </note>
          <note xml:id="i-214672ebc5aa1551-0">
            Några särskilda informationsåtgärder från regeringen om skolstarten
            med anledning av riksdagens beslut om flexibel skolstart är inte
            aktuella. Jag ser det som en fråga för skolans huvudmän att informera
            om gällande regler.
          </note>
          <note xml:id="i-b23a3c22a454f479-0">
            Avslutningsvis vill jag säga att regeringsförklaringen kommer
            att följas upp med förslag som ökar integrationen mellan skola,
            barnomsorg och skolbarnsomsorg för att förbättra förutsättningarna
            för alla barn att få en bra start under sina första viktiga år.
          </note>
          <note xml:id="i-2ee0e41408777dad-0">
            Dessa förslag kommer att föreläggas riksdagen så snart de är
            genomarbetade.
          </note>
          <note xml:id="i-305e042fc1ab801a-0">
            Anf. 56 BEATRICE ASK (m)
          </note>
          <note xml:id="i-6f52509ef4a10ce5-0">
            Fru talman! Jag ber att få tacka skolministern för svaret. Anledningen
            till den här interpellationen är naturligtvis regeringsförklaringen,
            men jag har senare läst att skolministern blev förvånad över att
            få ansvaret för förskolefrågorna. Svaret antyder väl att det var
            en korrekt uppgift som lämnades i medierna.
          </note>
          <note xml:id="i-ac37a5b25a47caa5-0">
            Det framgår av svaret att skolministern gör den bedömningen att
            kommunerna klarar det här ansvaret ganska bra. Den uppfattningen
            har inte jag. Jag tycker att kommunerna har misskött sin uppgift
            att förverkliga riksdagsbeslutet om en flexibel skolstart. Jag
            vet att det för några år sedan var ytterst få kommuner som ens
            hade bemödat sig om att informera föräldrarna om att riksdagen
            har infört flexibel skolstart och om vad denna innebär för medborgarna.
            Jag är dess värre ganska övertygad om att det inte har skett så
            många förbättringar.
          </note>
          <note xml:id="i-7b0805501a9cfb0c-0">
            Däremot är det så, som skolministern antyder, att kommunerna
            har varit oerhört kreativa när det gällt att arbeta med de mindre
            barnen och att skapa nya lösningar och modeller. Men det har enligt
            Skolverkets uppgifter framför allt berott på kommunens kamrer
            och organisatoriska önskemål snarare än på det som är bra för
            barnen.
          </note>
          <note xml:id="i-e22706bd4073ba07-0">
            Det är ofta inte lätt att veta vad som kom först, hönan eller
            ägget, men jag tycker inte att man kan vara nöjd med hur kommunerna
            har skött sin uppgift i den här delen. Jag är ledsen för att skolministern
            inte på något sätt tycker att regeringen kan stöta på kommunerna
            och tillse att föräldrar som nu är i färd med att välja skola
            och fundera över skolstarten får adekvat information. Vet man
            att kommunerna missköter detta bör man se till att föräldrarna
            faktiskt får veta att det är de och inga andra som avgör om barnen
            skall börja skolan tidigare eller senare.
          </note>
          <note xml:id="i-f2f768bd735bb507-0">
            Jag får i svaret inte heller några besked i frågan om regeringen
            har för avsikt att ändra reglerna för den flexibla skolstarten
            och om man tänker ta ifrån föräldrarna rätten att fatta beslut.
          </note>
          <note xml:id="i-b8f95f54e6daa911-0">
            Jag skulle vara glad för ett förtydligande på den punkten.
          </note>
          <note xml:id="i-f77b0ee81138682e-0">
            Många kommuner har ändrat nämndorganisationen, och det tycker
            regeringen är bra. Jag har inte någon uppfattning i frågan, eftersom
            jag tycker att kommunerna själva må bestämma hur de vill arbeta.
          </note>
          <note xml:id="i-5abd20cc58bb724a-0">
            Men jag är något bekymrad över att kommunerna tycks blanda ihop
            obligatoriska och frivilliga uppgifter och kanske inte i alla
            delar lägger vikt vid de krav som ställs på den obligatoriska
            skolverksamhet som vi har ålagt dem.
          </note>
          <note xml:id="i-58806f91c9966634-0">
            Det betyder inte att jag ser några hinder för samverkan eller
            pedagogiska fördelar med den. Det kanske t.o.m. behövs förändringar
            ganska snart. Jag är inte säker på att det alltid är bra, men
            det återstår att se i utvärderingar. Dock skulle jag vilja veta
            om det finns några planer på en förändring när det gäller föräldrarnas
            rätt att bestämma när barnen skall börja skolan. Det är något
            som många hör av sig om och undrar över. Jag skulle också vilja
            veta om skolministern verkligen tycker att kommunerna sköter informationen
            till föräldrar inför skolstarten på ett tillräckligt bra vis.
          </note>
          <note xml:id="i-4b04a46226230c3a-0">
            Anf. 57 Skolminister YLVA
          </note>
          <note xml:id="i-06ed781892671138-1">
            JOHANSSON (s)
          </note>
          <note xml:id="i-cd3a54114b81b7a4-0">
            Herr talman! Att integrera skola och förskola är en oerhört stor,
            viktig och efterlängtad reform. Jag har nu fått ansvaret för den
            förändringen. Det är viktigt att tänka igenom och arbeta igenom
            förslagen ordentligt.
          </note>
          <note xml:id="i-53f45f2fb53cd3e3-0">
            Att jag inte är beredd att snabbt eller tvärsäkert uttala mig
            om hur det skall se ut i den närmaste framtiden med denna förändring
            betyder inte att vi saknar beredskap eller vilja att arbeta med
            den.
          </note>
          <note xml:id="i-9d591b8f2ea70b8d-0">
            Fru talman! Jag tror att jag och Beatrice Ask har radikalt olika
            uppfattningar i den här frågan. Det var
          </note>
          <note xml:id="i-037c5f6a296eb65e-0">
            Beatrice Ask själv som under sin tid som skolminister fattade
            beslut som försvårar arbetet med integration mellan skola och
            förskola och som försvårar arbetet med en flexibel skolstart.
            Om man begränsar den flexibla skolstarten till en fråga om vid
            vilken ålder -
          </note>
          <note xml:id="i-303acd026d8b8173-0">
            och då har man egentligen bara två år att välja mellan
          </note>
          <note xml:id="i-b5ec54b4e2130b6b-0">
            - som barnet skall inträda i en skolverksamhet som man inte arbetat
            tillräckligt för att förändra, kommer den skolstarten inte att
            vara särskilt flexibel.
          </note>
          <note xml:id="i-3438759f5e67e765-0">
            Jag tror i stället att potentialen finns i integration mellan
            förskola och skola där barnen får arbeta tillsammans med förskollärare,
            grundskollärare, lågstadielärare, fritidspedagog och speciallärare.
            Barnen får då en möjlighet att arbeta med både förskolepedagogiken
            och skolpedagogiken, både det mer strukturerade lärandet och leken.
            Det är med den utvecklingen som vi verkligen kan möta barnet utifrån
            barnets behov och barnets förutsättningar.
          </note>
          <note xml:id="i-d1b668223a687886-0">
            Barn utvecklas inte på ett sådant sätt att man vid ett bestämt
            tillfälle kan säga: Nu är du skolmogen.
          </note>
          <note xml:id="i-b4807930524d3dcf-0">
            Det är bra. Däremot måste skolan utvecklas på ett sådant sätt
            att den faktiskt blir barnmogen. Jag delar inte Beatrice Asks
            uppfattning att kommunerna misssköter sin uppgift. Det beror naturligtvis
            på att vi har olika syn på vilken uppgift det är kommunerna skall
            sköta. Jag tycker att det är bra med en integration mellan förskolan
            och skolan.
          </note>
          <note xml:id="i-eaee15e14bac3e3e-0">
            Nu skall vi göra ytterligare förändringar för att underlätta
            den integrationen. Jag menar att kommunerna i många fall ligger
            före staten och har varit mer framsynta än vad staten har varit
            på detta område.
          </note>
          <note xml:id="i-175d4d705d45a16d-0">
            Anledningen till att de har kunnat vara det är de beslut som
            Beatrice Ask fattade och var ansvarig för som skolminister vilka
            drev utvecklingen bakåt. Hon ändrade bl.a. direktiven till den
            då sittande läroplanskommittén som hade till uppgift att finna
            ett gemensamt styrdokument för både förskola och skola.
          </note>
          <note xml:id="i-82f0b2707a037c83-0">
            Anf. 58 BEATRICE ASK (m)
          </note>
          <note xml:id="i-eeb0bfe82c46a4ed-0">
            Fru talman! Nu har jag nästan lust att säga: Stopp och belägg!
            Det var faktiskt inte jag som införde flexibel skolstart. Det
            var Göran Persson som gjorde det. Att det möjligen inte var ett
            beslut som var förberett tillräckligt mycket kan inte jag ta ansvar
            för. Däremot var det under den borgerliga mandatperioden som verksamheten
            med olika integrationsmodeller verkligen växte ute i kommunerna,
            och det är något som jag ser som väldigt positivt.
          </note>
          <note xml:id="i-1a5b24749eb7c319-0">
            Dock ansåg jag och den regering jag satt i att det arbete som
            hade påbörjats med ett gemensamt måldokument för barn och ungdomar
            i åldern 0-20 år var att greppa över litet mycket. Det visade
            de underlag vi hade. Eftersom det var mycket angeläget att få
            fram en modern läroplan efter den decentralisering som riksdagen
            hade genomfört, fanns det goda skäl att koncentrera uppgifterna
            på den. Dock angavs mycket tydligt i läroplanen att samarbetet
            mellan förskola och skola är väsentligt och någonting som måste
            integreras. Man måste nog har historiebeskrivningen litet klart
            för sig.
          </note>
          <note xml:id="i-eac4a4cb361171e5-0">
            Det som är betydelsefullt och intressant att diskutera är detta:
            Om riksdagen har bestämt att barn får börja i skolan när de är
            sex år eller när de är sju år, och att det är föräldrarna som
            skall fatta det beslutet, är det allvarligt när inga kommuner
            bryr sig om vad riksdagen har sagt. Skolministern får gärna tycka
            att beslutet var fel. Det kan jag tycka, och det kan vem som helst
            tycka. Men om riksdagen har fattat ett beslut är det rimligt att
            kräva att det också efterlevs. Det är där jag tycker att man har
            slarvat litet.
          </note>
          <note xml:id="i-1d2ba189e7a8dfbf-0">
            Det fördes en debatt i samband med att beslutet fattades där
            man sade att föräldrar kommer att för snöd vinnings skull sätta
            barn i skolan innan de är mogna för det, eftersom skolan är gratis
            men inte barnomsorgen. Så sades det i debatten. Det har visat
            sig att det blev precis tvärtom. Föräldrar var oerhört omdömesgilla
            och satte verkligen barnets behov och de bedömningar man kunde
            göra i centrum och var väldigt försiktiga innan kommunerna kunde
            började modernisera mottagandet av det små barnen.
          </note>
          <note xml:id="i-d95f12b0c92418b7-0">
            Det är detta som gör att jag tycker att man kan fråga om ministern
            är nöjd med hur kommunerna gör.
          </note>
          <note xml:id="i-e2843b8272226348-0">
            Jag är det inte. Så länge riksdagens beslut gäller anser jag
            att föräldrar i detta land har rätt att få veta vad som faktiskt
            gäller, och att inte kommunerna gör litet hipp som happ och hur
            de vill. Sedan är detta naturligtvis ett skäl för regeringen att
            skynda på om det är så att man avser att begränsa föräldrarnas
            valfrihet eller på något annat sätt justera i reglerna för skolstart.
          </note>
          <note xml:id="i-f47208babb21f9f4-0">
            Jag tror att det ligger en poäng i att skolstarten är flexibel,
            eftersom barn utvecklas i väldigt olika takt.
          </note>
          <note xml:id="i-e1c191f3b0797a45-0">
            Det är också ett av skälen till att det utvecklas olika former
            av samverkan och integrerade modeller mellan barnomsorg och skola.
          </note>
          <note xml:id="i-1779f84538f57b7f-0">
            Skolstarten är delvis en pedagogisk fråga. Jag tror ändå - och
            det skall vi kanske inte tro något om, utan i stället utreda -
            att det är betydelsefullt för barn att veta när de går i skolan
            och när de inte gör det. Att börja skolan är ett viktigt steg.
            Jag är litet rädd för att vi hamnar i former där vi tar ifrån
            barnen den möjligheten. Jag är inte säker på att det stimulerar
            den glädje det skall vara att söka kunskap.
          </note>
          <note xml:id="i-c5fca25d420f2f22-0">
            Anf. 59 Skolminister YLVA
          </note>
          <note xml:id="i-06ed781892671138-2">
            JOHANSSON (s)
          </note>
          <note xml:id="i-2ef08e2c843f1c7a-0">
            Fru talman! Även jag tror att det är ett mycket viktigt steg
            för barn att börja skolan. Det är också ett steg som ibland är
            svårt. Barn behöver bli bemötta utifrån sina speciella förutsättningar
            och sina speciella behov. Det är inte alltid som barns förutsättningar
            och behov låter sig enkelt inordnas i t.ex. läsår.
          </note>
          <note xml:id="i-20b3bb33a1afc66b-0">
            Därför är det viktigt att det finns en beredskap i skolan och
            förskolan att möta barnen där de befinner sig både i lärandet
            och i leken. Där finns det stora vinster att göra med ett samarbete
            och en integration mellan förskolepedagogik och skolpedagogik.
            Jag tror att förskolan har mycket att lära skolan i detta arbete.
          </note>
          <note xml:id="i-09f155eab727d41a-0">
            När det gäller historieskrivningen var det faktiskt den tidigare
            socialdemokratiska regeringen som dels fattade beslut om en flexibel
            skolstart, dels fattade beslut om direktiv till läroplanskommittén
            att pröva om det var möjligt att utarbeta ett gemensamt måldokument
            som bygger på en helhetssyn på barnens utveckling under hela deras
            uppväxttid både i förskola och i skola. Det var i den lagstiftningen
            och i de direktiven som Beatrice Ask som skolminister var ansvarig
            för att göra en ändring i den ena delen, nämligen den att pröva
            att utarbeta ett gemensamt måldokument. Det var så det stod i
            direktiven.
          </note>
          <note xml:id="i-7b3d765bd6e728a5-0">
            Jag delar inte uppfattningen att inga kommuner bryr sig om riksdagens
            beslut eller lagstiftningen. Jag förstår inte vad Beatrice Ask
            grundar den uppfattningen på. Fr.o.m. den 1 juli 1997 har föräldrar
            rätt att välja om barnen skall börja skolan det år de fyller sex
            år eller det år de fyller sju år. I de enkäter och de undersökningar
            som bl.a. Kommunförbundet har gjort i kommunerna visar det sig
            att det finns en mycket stor beredskap för detta. Jag förstår
            inte på vilket underlag som Beatrice Ask i denna del grundar sin
            stora misstro mot kommunerna eller sitt fördömade av kommunerna.
          </note>
          <note xml:id="i-d96b756262073634-0">
            Jag tror att föräldrar är omdömesgilla. Jag är inte särskilt
            orolig för att föräldrar skulle välja att fatta beslut om sina
            barns skolgång grundat på snäva ekonomiska perspektiv eller någonting
            annat.Föräldrar gör i allmänhet allt vad de kan för att skapa
            en så bra tillvaro och utveckling som möjligt för sina barn.
          </note>
          <note xml:id="i-48f92b2b0cc37b0c-0">
            Däremot är det viktigt att föräldrar verkligen har en chans att
            också göra ett sådant val. Det är också viktigt att inse att den
            stora frågan för barnen, när det gäller utvecklingen och lärandet,
            inte handlar om ifall man skall börja den traditionella skolan
            när man är sex eller sju år. Det bästa svaret på den fråga som
            många ställer sig är att man skall förändra de första och viktiga
            åren både i förskolan och i skolan på ett sådant sätt att det
            finns en större beredskap att möta barnen där de faktiskt befinner
            sig.
          </note>
          <note xml:id="i-4c47e289df737330-0">
            Många kommuner har kunnat visa att när kompetenser sammanförs
            från olika yrkesområden, när grundskole- och lågstadieläraren,
            specialläraren, kanske talpedagogen, förskolläraren och fritidspedagogen
            gemensamt arbetar i lag kring barnen, finns det en oerhörd potential
            för kvalitetshöjning också inom ramen för befintliga resurser.
          </note>
          <note xml:id="i-271c174408798c38-0">
            Fru talman! Jag tycker att det är litet långsökt att utmåla det
            som att jag förvägrar föräldrar rätten att få veta vilken lagstiftning
            som gäller, i och med att jag säger att det inte är aktuellt att
            gå ut med någon särskild informationskampanj om en lagstiftning
            som faktiskt är flera år gammal.
          </note>
          <note xml:id="i-f96d7f719070a3b2-0">
            Anf. 60 BEATRICE ASK (m)
          </note>
          <note xml:id="i-21a2ae6f17089117-0">
            Fru talman! Jag tycker inte alls att man skall gå ut i någon
            informationskampanj. Bakgrunden till att jag är kritisk är vissa
            rapporter från Skolverket.
          </note>
          <note xml:id="i-eba2674d5fccbf06-0">
            Jag är närmast intresserad av om ifall det finns några nya aktuella
            uppgifter som tyder på någon förbättring. De kontakter jag har
            med en hel del kommuner visar att det inte har skett någon upplyftning
            i detta fall. Om kommunerna, i enlighet med Skolverkets uppfattning
            för en tid sedan, inte sköter detta är det väl ändå intressant
            om skolministern kan påpeka det. Skolverket kan då gå på kommunerna
            och säga att de faktiskt inte har gjort vad de skall göra i denna
            del.
          </note>
          <note xml:id="i-6496e884c993296f-0">
            Det är alldeles riktigt, som skolministern säger, att kommunerna
            har en jättestor beredskap för att ta emot alla sexåringar, vilket
            vi också har ålagt dem. Det är bra. Men problemet är att ingen
            frågar föräldrarna vad de har för uppfattning. Man utgår ifrån
            att när barnen är sex år gamla tas de om hand. Många kommuner
            har valt modeller som innebär att det inte finns någon större
            valmöjlighet eller flexibilitet. Det betyder inte att jag anser
            att dessa kommuner har dåliga alternativ
          </note>
          <note xml:id="i-a0b40f815444e96a-0">
            - jag bara konstaterar att det är så här.
          </note>
          <note xml:id="i-bdc16fce679ab0a9-0">
            Det är väsentligt att riksdagen reder ut huruvida vi lever upp
            till våra beslut eller inte. Annars kommer riksdagen att stå utan
            något som helst inflytande om kommunerna inte följer de beslut
            som faktiskt är fattade på väsentliga punkter. Jag tycker att
            det är regeringens sak att hålla efter och följa upp detta. Jag
            tror att det är väsentligt att föräldrar får information.
          </note>
          <note xml:id="i-5377704549de2340-0">
            Skolministern har också många gånger sagt sig ha den ambitionen.
          </note>
          <note xml:id="i-06fceb1ec9af97d4-0">
            Indelningen i läsår och den mycket traditionella formen för skolan
            är självfallet inte bra i alla delar.
          </note>
          <note xml:id="i-893ffcdf4da43bc7-0">
            Det finns många intressanta exempel på vad man kan göra i stället.
            I vissa länder börjar man skolan den dag man fyller ett visst
            antal år. Det tycker jag är en kul modell. Jag tycker att det
            är bra om vi kan pröva olika modeller. I den delen har jag alltså
            inga som helst låsningar.
          </note>
          <note xml:id="i-40de3f7702812f0b-0">
            Jag ser fram emot regeringens kommande förslag.
          </note>
          <note xml:id="i-c0c26f6508dcf046-0">
            Anf. 61 Statsrådet YLVA JOHANSSON (s)
          </note>
          <note xml:id="i-27b8c19394a0c7b8-0">
            Fru talman! Jag tror ändå att det finns en skiljelinje mellan
            mig och Beatrice Ask i denna fråga.
          </note>
          <note xml:id="i-ea6b8695a50cb027-0">
            Moderaterna landar, som så ofta, på att valfriheten och inflytandemöjligheterna
            handlar om att välja mellan färdiga alternativ - att man väljer
            antingen att inte gå i skolan eller att göra det. Den stora frågan
            är då: När?
          </note>
          <note xml:id="i-a3f2b683945b3eaf-0">
            Jag ser det som en viktig form av inflytande att man kan påverka
            den verksamhet där barnen faktiskt deltar. Det måste finnas en
            möjlighet i den verksamhet barnen deltar - vare sig det är sexårsverksamhet
            eller de första åren i grundskolan - att kunna påverka det sätt
            man arbetar på och på vilket barnet blir bemött för att på bästa
            sätt få just sina behov tillgodosedda.
          </note>
          <note xml:id="i-9b2bbc41d167ee25-0">
            Regeringen kommer att lägga fram förslag på hur vi skall stimulera
            utvecklingen i kommunerna. Som jag tidigare har sagt är min grundinställning
            att kommunerna har kommit långt. Det är dags att staten börjar
            komma lika långt, och bidrar till den utveckling som redan är
            på gång i många kommuner. Vi kommer att återkomma till riksdagen
            med förslag i dessa delar.
          </note>
          <note xml:id="i-5b3ec66644bdf8e5-7">
            Överläggningen var härmed avslutad.
          </note>
          <note xml:id="i-127a7e14c533fff1-0">
            13 § Svar på interpellation 1995/96:153 om elevernas matematikkunskaper
            på högstadiet
          </note>
          <note xml:id="i-faa0befbb76c4305-0">
            Anf. 62 Statsrådet YLVA JOHANSSON (s)
          </note>
          <note xml:id="i-03acbde2ef62a062-0">
            Fru talman! Beatrice Ask har med anledning av en undersökning
            från Stockholms skolor om elevernas matematikkunskaper frågat
            mig vilka åtgärder jag avser att vidta för att förbättra elevernas
            matematikkunskaper på högstadiet, samt på vilka sätt regeringen
            avser arbeta för att eleverna skall få fler välutbildade lärare
            i matematik.
          </note>
          <note xml:id="i-5ead7495ad1c4d36-0">
            Den undersökning som Beatrice Ask refererar till bygger på den
            matematikundervisning som dels följer gamla kursplaner, dels är
            indelad i allmän och särskild kurs. De nya kursplanerna i grundskolans
            ämnen som nu tillämpas, och det mål- och kunskapsrelaterade betygssystemet
            som kommer att gälla framöver, skapar nya och bättre förutsättningar
            för att nå kunskapsmålen i alla ämnen inklusive matematik.
          </note>
          <note xml:id="i-7a74b3f3d951b501-0">
            En internationell studie som Skolverket hänvisar till i Bilden
            av skolan 1996, visar att matematikkunskaperna hos svenska 13-åringar
            har förbättrats under den senaste 15-årsperioden.
          </note>
          <note xml:id="i-6404faf0ad0e4d80-0">
            Jag vill i sammanhanget peka på några viktiga punkter.
          </note>
          <note xml:id="i-1583534919ee349a-0">
            För det första är det i den nya läroplanen mycket tydligt att
            skolhuvudmännen har en skyldighet att se till att alla elever
            når kunskapsmålen i de nationella måldokumenten. För resultaten
            i Stockholm är det primärt Stockholms kommun som har ansvaret
            för att vidta ändamålsenliga åtgärder. Genom att exempelvis utnyttja
            timplanens flexibilitet har skolorna möjlighet att anpassa undervisningstiden
            efter elevernas behov.
          </note>
          <note xml:id="i-f3daaa99e89e8f49-0">
            För det andra måste arbetssätt och arbetsformer ständigt utvecklas
            och anpassas till nya förutsättningar. En nyligen presenterad
            undersökning om valet till naturvetenskapliga studier i gymnasieskolan
            visar att en stor andel elever i årskurs 7 i grundskolan, som
            borde ha goda förutsättningar för naturvetenskapliga och tekniska
            studier, tappar intresset för bl.a. matematik i högstadiet. Detta
            beror sannolikt, enligt min bedömning, på att undervisningen inte
            upplevs som meningsfull för alla elever. Genom att förändra och
            utveckla metodiken i matematikundervisningen borde resultaten
            förbättras. Det är viktigt att huvudmännen för skolan fokuserar
            på läroprocesserna och att de följer upp och utvärderar vad eleverna
            faktiskt lär sig.
          </note>
          <note xml:id="i-312aa59c98a55df6-0">
            När det gäller lärarnas kompetens delar jag Beatrice Asks uppfattning
            att det är mycket viktigt att lärarna har relevant utbildning.
            Det råder dock brist på utbildade lärare i vissa ämnen i grundskolan.
            Enligt uppgifter från Skolverket är andelen lärare i NO ämnen
            och matematik som saknar lärarutbildning ca
          </note>
          <note xml:id="i-a17131a18885455b-0">
            20 %. Rekryteringen till lärarutbildningen i matematik och NO
            ämnen är tämligen konstant. Lärarutbildningen har, trots ansträngningar,
            svårt att fylla utbildningsplatserna. Bristen på sökande till
            lärarutbildningarna beror delvis på tillträdesreglerna till högskolan.
            Regeringen har, bl.a. i proposition 1995/96:184,
          </note>
          <note xml:id="i-85b0228face47d52-0">
            Tillträde till högre utbildning m.m., framhållit betydelsen av
            att bredda rekryteringsbasen till högskolan.
          </note>
          <note xml:id="i-e3b3c0324e932f2c-0">
            Genom att underlätta för sökande från flera av gymnasieskolans
            program att bli behöriga till lärarutbildningarna kommer på sikt
            fler lärare att komma ut på arbetsmarknaden.
          </note>
          <note xml:id="i-54579ec0af27754d-0">
            Jag ser det också som angeläget att stimulera flickors intresse
            för matematik. Regeringen har nyligen anvisat 30 000 kr som bidrag
            till en konferens under innevarande år som anordnas av nätverket
          </note>
          <note xml:id="i-829b57ed41a8ac13-0">
            Kvinnor och matematik i samverkan med institutionen för ämnesdidaktik
            vid lärarutbildningen i Göteborg.
          </note>
          <note xml:id="i-ef70ca8c6861d4d6-0">
            Jag tror även att det utvecklingsavtal som tecknats mellan Svenska
            Kommunförbundet och lärarorganisationerna kommer att öka förutsättningarna
            för en kvalitetshöjning i skolans undervisning samt höja attraktiviteten
            hos läraryrket.
          </note>
          <note xml:id="i-7927409840900df9-0">
            Goda matematikkunskaper är viktiga för bl.a. fortsatta studier
            i gymnasieskolan. Att en stor andel av eleverna inte kan utföra
            grundläggande matematiska operationer när de lämnar grundskolan
            är självfallet inte acceptabelt. Jag vill försäkra Beatrice Ask
            om att jag nogsamt kommer att följa hur elevernas kunskaper i
            matematik utvecklas framöver.
          </note>
          <note xml:id="i-32db05d38bfc57ee-0">
            Anf. 63 BEATRICE ASK (m)
          </note>
          <note xml:id="i-ab01db84075b9f3a-0">
            Fru talman! Jag tackar skolministern för svaret.
          </note>
          <note xml:id="i-1af51c8812aaca54-0">
            Vi är kanske överens om att det är bedrövligt att
          </note>
          <note xml:id="i-549abad172ae0a05-0">
            24 % av eleverna i årskurs 9 i en stor undersökning svarar att
            6 000 dividerat med 3 000 är lika med
          </note>
          <note xml:id="i-f32d1493b17d29ea-0">
            2 000. Det är var fjärde elev! Detta visar dessutom att de inte
            förstår storheten. Den grundläggande förståelsen av vad matematik
            är finns inte. Det är oerhört allvarligt.
          </note>
          <note xml:id="i-c4e9903c8601b943-0">
            Man kan också läsa sig till att en mycket stor andel av de lärare
            som undervisar dessa elever inte har nödvändiga kunskaper i matematik.
            Jag har framställt denna interpellation därför att läget är akut.
            Vi kan inte vänta på att det skall rättas till genom bättre kursplaner
            som skall införas någon gång, framför allt inte eftersom det saknas
            lärare som har den kompetens som krävs för att undervisa med de
            nya kursplanerna.
          </note>
          <note xml:id="i-560d99c8d19e9f8a-0">
            Jag tror att vi måste arbeta på många olika sätt.
          </note>
          <note xml:id="i-377bf3499cdedf06-0">
            Naturligtvis är det inte i första hand regeringens sak, men om
            ambitionerna att få fler sökande till naturvetenskapliga och tekniska
            utbildningar skall uppfyllas är detta oerhört centralt.
          </note>
          <note xml:id="i-966db5980cf2f489-0">
            Däremot är jag mycket bekymrad över svaret när skolministern
            säger att de nya reglerna för antagning till högskolan skulle
            underlätta. Den breddning som sker genom det förslaget innebär
            ju att man inte ens behöver ha godkänt på matematikens grundkurs
            för att få allmänt tillträde till högskolan. Det ger möjligen
            fler lärare men inte fler lärare som är duktiga i matematik, vilket
            är den fråga som vi här diskuterar.
          </note>
          <note xml:id="i-595341368c4b7b8a-0">
            Jag skulle vilja höra om inte skolministern tycker att det finns
            anledning att ganska konkret stimulera just fortbildning och annat
            för att höja kvaliteten när det gäller matematikundervisningen
            för de elever som nu går i skolan och framför allt för att lyfta
            lärares förmåga att undervisa i matematik. Jag tror att detta
            är någonting som vi kommer att få leva med under ganska många
            år. Det var ju inte heller något lysande resultat i de nationella
            proven när det gällde matematiken på gymnasiet. I grundskolan
            kan man se en viss förbättring men det kan man än så länge inte
            göra på gymnasiet.
          </note>
          <note xml:id="i-8554aae9af94955a-0">
            Dessutom finns det en annan aspekt. Vi diskuterade tidigare segregation.
            Den hemska sanningen som också visas av Skolverket är att skillnaderna
            i kunskaperna i matematik växer mellan dem som kan minst och dem
            som kan mest. Så det finns en del som helst slås ut. Hur klarar
            man sitt dagliga liv om man inte kan räkna pengar, hålla reda
            på saker och ting eller inte kan förstå hur saker hänger samman?
            Det är ju det som matematik handlar om.
          </note>
          <note xml:id="i-c4d72a0bea14af05-0">
            Detta är väldigt centralt. Något måste väl ändå regeringen kunna
            göra för att ytterligare förstärka försöken att intressera fler
            att bli duktiga i matematik.
          </note>
          <note xml:id="i-ce7d719155b0d8a2-0">
            Anf. 64 Statsrådet YLVA JOHANSSON (s)
          </note>
          <note xml:id="i-2297b3a2f5e70198-0">
            Fru talman! Det är roligt att höra att Beatrice Ask tycker att
            det är viktigt med matematikkunskaper.
          </note>
          <note xml:id="i-8dafa4f020956185-0">
            Eftersom jag själv har en bakgrund som matematiklärare är det
            inte svårt att övertyga mig om att matematik är viktigt.
          </note>
          <note xml:id="i-dd91fed336fa5cfa-0">
            Beatrice Ask beskriver läget som akut, och det är det kanske
            i vissa avseenden, men den här debatten har förts sedan början
            av 80-talet då de första larmrapporterna om tillståndet för matematiken
            kom.
          </note>
          <note xml:id="i-bc8d08b61b26e65f-0">
            Under tio års tid har det faktiskt vidtagits omfattande åtgärder
            framför allt när det gäller fortbildning av lärare, men också
            när det gäller annan stimulans för att utveckla matematikundervisningen.
            Jag har själv tagit aktiv del i det arbetet, både som matematiklärare
            och som skolminister. Det har skett en hel del utvecklingsarbete
            på det här området. Utvecklingen står ju inte stilla. Detta är
            inget nytt läge som har uppstått just nu, utan läget när det gäller
            matematiken har varit problematiskt under en längre tid. Det som
            är roligt att se är ändå att åtgärderna börjar ge ett visst resultat.
          </note>
          <note xml:id="i-bce5629e02f38ba3-0">
            Det är viktigt att man är nyanserad när man värderar problem.
            Det finns problem, och de är stora och allvarliga. I den stora
            undersökning som genomfördes inom ramen för OECD som presenterades
            för en tid sedan visade det sig att svenska medborgare var bäst
            av medborgarna i alla jämförbara länder också när det gällde att
            lösa matematiska problem. Jag tycker inte att vi skall klä oss
            i säck och aska, men vi skall ta de problem som finns på allvar.
          </note>
          <note xml:id="i-c9e7c985a3a84199-0">
            Beatrice Ask tycks ha missförstått regeringens förslag när det
            gäller behörighet. Med regeringens förslag skärps kraven på behörighet
            kraftigt i förhållande till vad som gäller i dag. I dag behöver
            man inte ha läst matematik över huvud taget för att vara behörig
            till högre studier. Nu skärper vi kraven kraftigt när det gäller
            den allmänna behörigheten. Vi lägger också fram ett förslag om
            att alla ämnen i gymnasieskolan skall värderas beträffande den
            särskilda behörigheten till olika utbildningar. Jag tror att detta
            är mycket bra för många av dem som gått en utbildning t.ex. med
            teknisk inriktning varav majoriteten oftast är pojkar. Steget
            till att skaffa sig behörighet via komvux till att bli grundskollärare
            i matematik och NO har tidigare varit mycket långt. Det systemet
            har varit sådant att den som t.ex. har genomgått elprogrammet
            på gymnasiet har bedömts som att man inte har läst fysik. Därför
            är det viktigt att de kunskaper som nu finns i den nya gymnasieskolan
            värderas. Därmed blir vägen till en särskild behörighet för att
            bli t.ex. matematik- eller NO-lärare kortare och mer realistisk.
          </note>
          <note xml:id="i-9928946430a3d808-0">
            Detta skulle också kunna bidra till att det rekryteras fler män
            till läraryrket, vilket vore önskvärt.
          </note>
          <note xml:id="i-c576740880e9e9a7-0">
            Anf. 65 BEATRICE ASK (m)
          </note>
          <note xml:id="i-9f77f9ac2516b49b-0">
            Fru talman! Jag skall skrämma skolministern litet grand med att
            det är nog inte bara jag som har missuppfattat propositionen.
            Det har i så fall hela utbildningsutskottet och hela utbildningsutskottets
            kansli gjort. Vi har inte uppfattat att regeringens förslag innebär
            någon skärpning av de grundläggande behörighetskraven. Jag tror
            att min beskrivning var tämligen riktig. Men jag är litet bekymrad,
            så jag skall naturligtvis gå hem och läsa på. Och det får väl
            hela utskottet göra.
          </note>
          <note xml:id="i-0dda34704ef7ea0f-0">
            Det är alldeles riktigt som skolministern säger, att vi har fört
            debatt om matematiken i skolan under väldigt lång tid och att
            detta har gett resultat, framför allt när det gäller de lägre
            årskurserna. Det finns ju synpunkter i dag om att man inte längre
            kan skylla på att det är en otillräcklig grund under de tidiga
            åren som leder till bekymmer med matematikkunskaperna senare.
          </note>
          <note xml:id="i-f1ac4be6a691b3bd-0">
            Däremot har stora grupper av de något äldre eleverna i grundskolan
            och i gymnasiet inte de grundläggande kunskapsnivåer som vi önskar
            att de hade.
          </note>
          <note xml:id="i-26a0305d7fd62f85-0">
            Läget blir ju mer och mer akut. Sverige har ändå bestämt sig
            för att vi skall satsa på naturvetenskap och teknik och försöka
            att slå oss fram som ett framgångsrikt industriland. Då måste
            vi klara av detta.
          </note>
          <note xml:id="i-ced711ef96fa28db-0">
            Resultatet av den undersökning som jag tog upp i min interpellation
            visar att problemet med okunniga eller outbildade lärare i matematik
            är tämligen akut.
          </note>
          <note xml:id="i-83c8d2e806fbee8c-0">
            Jag är inte främmande för att ta till många olika lösningar för
            att försöka höja kunskapsnivån i matematik, alltifrån kurser under
            sommarloven där man kunde använda matematikstuderande som lärare
            till läxläsning eller fortbildningsinstatser i matematik för lärare
            som annars inte riktigt fungerar.
          </note>
          <note xml:id="i-df11402fc5c3c8ad-0">
            Det är dags att försöka åstadkomma ett batteri av åtgärder. Jag
            vill inte se den här typen av mediokra eller dåliga resultat i
            tio år till i ett så pass grundläggande ämne som matematik. Och
            det tror jag också att vi är överens om.
          </note>
          <note xml:id="i-1ba91f4fd98acd11-0">
            Anf. 66 Statsrådet YLVA JOHANSSON (s)
          </note>
          <note xml:id="i-5188eb80afc50aa6-0">
            Fru talman! För att det inte skall råda några missförstånd vill
            jag klargöra att jag självfallet är beredd att medverka till ytterligare
            ansträngningar för att kvaliteten på matematikkunskaperna skall
            höjas. Det är oerhört väsentligt för möjligheterna för vårt land
            att utvecklas. Det är också viktigt för alla ungdomars möjlighet
            att ha en god chans på arbetsmarknaden och i ett kunskapssamhälle
            i framtiden.
          </note>
          <note xml:id="i-7a255612def86963-0">
            Det handlar om att öka rekryteringen till lärarutbildningen.
            Det är inte acceptabelt att 20 % av lärarna i de berörda ämnena
            inte är behöriga och har fullständig lärarutbildning. Vi gör redan
            insatser, men det är möjligt att vi behöver göra ytterligare.
            Men vi ser ändå att rekryteringen till det naturvetenskapliga
            programmet i gymnasieskolan ökar, vilket bådar gott när det gäller
            rekryteringen också till lärarutbildningen.
          </note>
          <note xml:id="i-6fefc1c18c9cbb60-0">
            Vi kommer att göra det lättare för människor som har en annan
            typ av naturvetenskaplig-teknisk utbildning än det naturvetenskapliga
            programmet att bli behöriga för att kunna söka in på N-programmet.
          </note>
          <note xml:id="i-32d7962074fee337-0">
            Också detta kommer att kunna göra att fler män lättare kan komma
            in på en lärarutbildning, vilket i sig vore önskvärt.
          </note>
          <note xml:id="i-ab27b80155d80dc4-0">
            Regeringen lade för ett år sedan fram förslag för riksdagen som
            var mycket omtvistade och omdebatterade. Det gällde särskilda
            insatser för att öka rekryteringen av vuxna människor som har
            lust att sadla om till naturvetenskaplig-teknisk högskoleutbildning
            och vi gav särskilt förmånligt studiestöd till dessa grupper.
          </note>
          <note xml:id="i-baab33666925cb07-0">
            Vi gör alltså insatser för att öka rekryteringen till bl.a.
          </note>
          <note xml:id="i-4a16dce503b52976-0">
            lärarutbildning med denna inriktning.
          </note>
          <note xml:id="i-b6781540b62fb3a8-0">
            Det görs också redan i dag insatser och utvecklingsinsatser när
            det gäller fortbildning av lärare. Det finns redan sommarkurser
            bl.a. i regi av Matematiklärarföreningen. Det sker ett ganska
            omfattande didaktiskt och pedagogiskt utvecklingsarbete som matematiklärarna
            själva i samarbete med olika pedagogiska institutioner och med
            stöd från Skolverket bedriver.
          </note>
          <note xml:id="i-c30d90ebaf53668a-0">
            Det pågår alltså redan i dag ett gott arbete. Man kan ändå vara
            glad åt någonting som går bra. Detta har diskuterats länge, och
            man kan nu se att det faktiskt har hänt saker. Det har gjorts
            förbättringar. Dess värre finns det en del andra skolpolitiska
            frågor som har diskuterats under lång tid där vi inte har kunnat
            se någon förbättring.
          </note>
          <note xml:id="i-5b3ec66644bdf8e5-8">
            Överläggningen var härmed avslutad.
          </note>
          <note xml:id="i-9733588be9f01408-0">
            14 § Svar på interpellation 1995/96:158 om gymnasieskolan
          </note>
          <note xml:id="i-098fe784e5f61995-0">
            Anf. 67 Statsrådet YLVA JOHANSSON (s)
          </note>
          <note xml:id="i-6b27b35d43522a46-0">
            Fru talman! Ulf Melin har frågat mig i vilka avseenden och inom
            vilka områden jag avser vidta åtgärder för att höja gymnasieskolans
            kvalitet.
          </note>
          <note xml:id="i-02ad5143a7dd911f-0">
            Den gymnasieform som nu genomförts har inneburit att ambitionen
            i det svenska skolsystemet höjts.
          </note>
          <note xml:id="i-9e5e49d28cd28f72-0">
            Bakgrunden är de nya och högre krav som dagens samhälle ställer
            på utbildning. Det gäller i arbetslivet, i rollen som medborgare
            och inför fortsatta studier.
          </note>
          <note xml:id="i-67ab41bb8eb9d4f4-0">
            De utvärderingar som hittills gjorts visar också att eleverna
            i gymnasieskolan i många avseenden är nöjda med reformen. Förändringen
            har emellertid ställt höga krav på lärare som på mycket kort tid
            fått i uppgift att nå upp till nya mål.
          </note>
          <note xml:id="i-2db7a6f8195bbbc8-0">
            Dagens arbetsmarknad ställer allt högre krav på kunskaper, inte
            minst hos ungdomar. Detta innebär också ett krav på att kvaliteten
            i gymnasieskolans arbete förbättras. Det lokala arbetet med att
            utveckla skolan måste därför förstärkas.
          </note>
          <note xml:id="i-230212ca08c8cba9-0">
            En viktig del av gymnasiereformen har också varit att öka samarbetet
            mellan skolan och arbetslivet, bl.a.
          </note>
          <note xml:id="i-dcbb8772a8954a96-0">
            genom införandet av arbetsplatsförlagd utbildning.
          </note>
          <note xml:id="i-5c5fa88690c86754-0">
            Resultatet av detta varierar. I vissa branscher har införandet
            av arbetsplatsförlagd utbildning haft svårt att slå igenom.
          </note>
          <note xml:id="i-3b1b16cc4194d4be-0">
            Trots vissa svårigheter är det viktigt att gymnasiereformens
            intentioner förverkligas. Motiven bakom reformen har snarast blivit
            starkare. Regeringen kommer därför att fortsätta att följa genomförandet
            av reformen och föreslå justeringar om så bedöms nödvändigt.
          </note>
          <note xml:id="i-80515825d3599c6e-0">
            Inom regeringskansliet arbetar en grupp för att underlätta samverkan
            mellan skola och arbetsliv och för ett genomförande av den arbetsplatsförlagda
            utbildningen fullt ut.
          </note>
          <note xml:id="i-1652f3cf04ee4f34-0">
            Dessutom kommer regeringen att tillsammans med Svenska Kommunförbundet
            och Skolverket informera om motiven bakom reformen samt om de
            möjligheter och utmaningar som den nya läroplanen och det nya
            betygssystemet innebär. Både politiker och skolpersonal måste
            engageras och lämnas ansvar för genomförandet.
          </note>
          <note xml:id="i-e9eddd52bfdfd10a-0">
            Huvudmännen för gymnasieskolan, i huvudsak kommunerna, har ansvaret
            för att höja gymnasieskolans kvalitet så att alla elever når kunskapsmålen
            i de nationella måldokumenten. Huvudmännens egen uppföljning av
            verksamheten bör enligt Skolverket förbättras, en bedömning som
            även regeringen står bakom. Huvudansvariga för en sådan förändring
            är respektive kommun. Staten bör dock via Skolverket bättre följa
            upp skolans resultat i förhållande till ställda mål.
          </note>
          <note xml:id="i-eebcde305d72523d-0">
            I propositionen Vissa skolfrågor m.m., som kommer att lämnas
            till riksdagen i slutet av maj, har regeringen för avsikt att
            komma med förslag till vissa justeringar för att underlätta utvecklingen
            av gymnasieskolan. Men då beredningsarbetet inför denna proposition
            nu pågår kan jag i dag inte gå in på innehållet.
          </note>
          <note xml:id="i-b686fcfdf914bf0c-0">
            Anf. 68 ULF MELIN (m)
          </note>
          <note xml:id="i-45a281e0a9e0f7f7-0">
            Fru talman! Fru statsråd! I regeringsförklaringen står det ju
            att gymnasieskolans kvalitet skall höjas.
          </note>
          <note xml:id="i-05def425a5953231-0">
            Det var allt som stod om gymnasieskolan, vilket jag har full
            förståelse för, eftersom en regeringsdeklaration skall spänna
            över ett stort fält.
          </note>
          <note xml:id="i-64b89865275aba66-0">
            Just av det skälet tyckte jag att det fanns anledning att interpellera
            skolministern och för att ge möjlighet att i riksdagen tala om
            inom vilka områden och hur gymnasieskolans kvalitet skall höjas.
            Därför är jag förvånad över att få ett så innehållslöst svar.
            Det finns alltså inga förslag till konkreta åtgärder. Uppenbarligen
            var det bara munväder och tomt prat från ministerns sida i regeringsförklaringen.
            Man var tvungen att hitta på någonting helt enkelt.
          </note>
          <note xml:id="i-0316d5cc05eb6708-0">
            En värdefråga att ställa till Ylva Johansson är om hon innerst
            inne är nöjd med tillståndet i gymnasieskolan, eller om hon tänker
            komma med några konkreta förslag.
          </note>
          <note xml:id="i-7e15b878ac2d9854-0">
            I svaret skriver Ylva Johansson att dagens arbetsmarknad ställer
            större krav på gymnasieskolan. Den analysen är vi helt överens
            om. Men då måste man ju också se till att skolan är i fas med
            den förändring som sker ute i arbetslivet, och då krävs det ett
            antal förändringar. Jag skall lägga fram en del förslag till
          </note>
          <note xml:id="i-d0259636e005ad3e-0">
            Ylva Johansson på vad som bör göras för att se till att kvaliteten
            höjs.
          </note>
          <note xml:id="i-e449026494350d77-0">
            Tidigare här diskuterade Ylva Johansson och Beatrice Ask just
            frågan om behörighet och urval till högre utbildning. Där finns
            nu en proposition som
          </note>
          <note xml:id="i-39859697d687e380-0">
            Carl Tham har lagt fram i riksdagen, vilken vi behandlar i utbildningsutskottet.
            Förmodligen är åtminstone Carl Tham och Ylva Johansson i den frågan
            i fas med varandra. Men faktum är att man i propositionen säger
            att eleverna inte behöver vara godkända i 90 %
          </note>
          <note xml:id="i-b81a3b84b83359ce-0">
            av kurserna. Låt mig ta ett exempel. Det innebär alltså att en
            elev inte behöver vara godkänd i matematik eller i exempelvis
            engelska i a-kursen men ändå kan komma in på en högre utbildning
            och då ha en grundläggande behörighet, som det numera skall heta.
          </note>
          <note xml:id="i-4956a7bcf45089b5-0">
            Men då är man ju inte i fas med vad man säger när det gäller
            grundskolan. Där säger man att eleverna skall vara godkända i
            svenska, engelska och matematik för att komma in på ett nationellt
            program. Nu är det ändå framtiden vi diskuterar. Jag tycker att
            det är mycket allvarligt att man tummar på detta, därför att då
            stärker man trots allt inte kvaliteten och kraven på gymnasieskolan.
          </note>
          <note xml:id="i-b0a8fe35e6e64e4e-0">
            Den andra delen, som Ylva Johansson och jag har debatterat tidigare,
            är kompetenskraven för gymnasielärare i yrkesämnen. Fortfarande
            tillåter man att hälften av de lärare som undervisar i yrkesämnen
            i skolan inte har en bättre eller större ämnesteoretisk kunskap
            än vad eleverna har när de lämnar skolan. Detta är utomordentligt
            allvarligt, och detta har ni inte gjort någonting åt.
          </note>
          <note xml:id="i-d4e561c274782bfc-0">
            Den tredje delen är den arbetsplatsförlagda utbildningen, APU,
            som nämns i svaret. Nu äntligen tillsätts en arbetsgrupp, vilket
            är jättebra. Man har ju haft ett helt år på sig att göra detta.
            Men det viktiga är att man kommer fram till ett resultat. En kvalitetsfråga
            är ju också att man ser till att eleverna i yrkesämnena får just
            en arbetsplatsförlagd utbildning. Här måste det faktiskt hända
            något. Min fråga är vilket initiativ ministern tänker ta i frågan.
          </note>
          <note xml:id="i-d17fe704f69b069c-0">
            Den fjärde delen är fristående gymnasieskolor, där det kommer
            en proposition inom kort. Det är viktigt att vi ser till att de
            fristående gymnasieskolorna får en chans att verka på rimliga
            villkor, därför att de är ett bra alternativ till det offentliga
            skolväsendet, där man har ett högt ansökningstryck osv.
          </note>
          <note xml:id="i-b646f3eb99feffdc-0">
            Den femte delen, som jag också tror att man måste göra, är att
            man måste våga fatta beslut om huvudmannaskapet i gymnasieskolan.
            Här fladdrar ju regeringen rejält. Det man egentligen vill är
            att kommunerna skall ta över, men eftersom man inte törs genomföra
            detta lägger man fram de litet halvhjärtade förslag till riksdagen
            som vi nu behandlar.
          </note>
          <note xml:id="i-2797fd9c348727d5-0">
            Anf. 69 Statsrådet YLVA JOHANSSON (s)
          </note>
          <note xml:id="i-b3cd164101c2376a-0">
            Fru talman! Jag har ett flertal gånger diskuterat frågan om gymnasieskolan
            med Ulf Melin. Det är alltid intressant att göra det, för Ulf
            Melin kan frågan väl och är väl insatt. Ulf Melin är själv ledamot
            i den parlamentariska kommitté som har att följa gymnasieskolans
            utveckling. Han vet lika väl som jag att det viktigaste arbete
            som nu återstår för att på allvar höja kvaliteten i gymnasieskolan
            är det lokala arbetet.
          </note>
          <note xml:id="i-6f79b0a51427331c-0">
            Det kan naturligtvis också behövas justeringar i de nationella
            besluten när det gäller gymnasieskolan, men den största utmaningen
            ligger i dag i det arbete som utförs ute i den konkreta skolan
            och lokalt i kommunen. Där har man haft en svår uppgift, vilket
            vi båda är medvetna om.
          </note>
          <note xml:id="i-d028476c961be9e4-0">
            Det är alltid så, fru talman, att det är lättare att fatta beslut
            här i riksdagen men svårare att genomföra dem i verkligheten.
            Det är också orsaken till att man inte skall ha förhoppningar
            om att det finns några enkla lösningar på de problem som gymnasieskolan
            faktiskt har i dag. Vi måste arbeta på olika sätt med att stimulera
            och underlätta utvecklingen i gymnasieskolan, och vi arbetar med
            vissa sådana förslag som kommer att läggas fram för riksdagen
            inom en månad.
          </note>
          <note xml:id="i-d901ce66ec6665a0-0">
            Jag har tidigare debatterat med Ulf Melin om yrkeslärarnas kompetens
            och delar uppfattningen att kompetensen behöver höjas och att
            utbildningen för lärare i yrkesämnen bör förbättras. Men frågan
            om högskoleutbildningen ligger primärt under en annan minister,
            nämligen utbildningsminister Carl Tham.
          </note>
          <note xml:id="i-d78d8a71292c846a-0">
            Jag vet att Ulf Melin diskuterat frågan också med honom.
          </note>
          <note xml:id="i-e0d3fa9995c97273-0">
            När det gäller behörigheten till högre studier förstår jag inte
            riktigt Ulf Melins oro, eftersom vi nu säger att man skall vara
            godkänd i 90 % av kurserna för att ha en allmän behörighet till
            högskolan, vilket är en skärpning i förhållande till vad som gäller
            i dag.
          </note>
          <note xml:id="i-9a42981f7d9565e1-0">
            Därutöver kommer krav på särskild behörighet. De förslag till
            lagstiftning som vi lägger fram, som till skillnad från den lagstiftning
            som Ulf Melins parti var ansvarigt för, innebär faktiskt att eleverna
            i gymnasieskolan i förväg vet, åtminstone ungefär, vad som kommer
            att krävas för att komma in på en viss utbildning. Det kommer
            att underlätta den stimulans som det är att sikta mot en vidareutbildning
            eller kanske en yrkesutbildning.
          </note>
          <note xml:id="i-8e8ef64fbb70c162-0">
            Anf. 70 ULF MELIN (m)
          </note>
          <note xml:id="i-5be256a7183a9021-0">
            Fru talman! I regeringsförklaringen säger man att man skall höja
            kvaliteten. Men vad det egentligen handlar om är smärre justeringar
            och ingenting annat, så det är ganska innehållslöst.
          </note>
          <note xml:id="i-ab352bccf26b8e17-0">
            Det är klart att det ligger ett stort ansvar på det lokala skolväsendet.
            Det skall det också göra. Har vi en målstyrd skola så skall det
            göra det. Det är vi överens om. Jag tror ändå att det är ganska
            farligt att, som jag tycker att skolministern gör i sitt svar,
            överlåta åt alla andra att komma med förslag, lösa problem och
            ta saken i egna händer. Man måste väl ändå ha en uppfattning själv?
            Jag blir litet fundersam. Är det verkligen så det skall gå till?
          </note>
          <note xml:id="i-57a026a98d943f86-0">
            Det är bra att vi är överens om att höja kompetenskraven. Jag
            välkomnar att regeringen återkommer till riksdagen med en proposition.
            Det vore bra om
          </note>
          <note xml:id="i-1a3eb7c4767a218b-0">
            Ylva Johansson talade med Carl Tham så att han äntligen så att
            säga kom loss. För varje dag som går kommer ju faktiskt kvaliteten
            i gymnasieskolan att sjunka för en stor grupp elever.
          </note>
          <note xml:id="i-50ea3305f64fe51e-0">
            Sedan till det här med allmän behörighet, eller grundläggande
            behörighet som det numera heter. Jag tror faktiskt att det är
            ett allvarligt misstag från regeringens sida att säga att det
            räcker med att vara godkänd i 90 % av kurserna i gymnasieskolan.
            Det innebär trots allt, som jag sade tidigare, i praktiken att
            man kan vara underkänd i ett antal allmänna ämnen och ändå komma
            in på en högskoleutbildning. Det är utomordentligt allvarligt.
            Man sänker faktiskt kraven.
          </note>
          <note xml:id="i-683072beef82c8d8-0">
            Samtidigt är vi båda överens om att det är viktigt att man skall
            ha goda kunskaper i allmänna ämnen.
          </note>
          <note xml:id="i-67eee6c516720f2b-0">
            Men vad sänder man för signaler ute på fältet om man säger att
            detta egentligen inte behövs? Jag hoppas att ni tänker om i framtiden,
            för detta är utomordentligt allvarligt.
          </note>
          <note xml:id="i-76301532fa5e6157-0">
            Jag vill också ta upp en annan sak som gäller kvaliteten i gymnasieskolan.
            Regeringen tog ju bort möjligheten för eleverna att pröva upp
            sina betyg om de inte fick godkänt. Vad ger det egentligen för
            signaler till eleverna? Ser man till att vara godkänd så är det
            bra, men vill man försöka höja betyget har man ingen möjlighet
            att göra det. Det kan man göra först när man har lämnat skolan.
            Det är samma sak där. Är det kvalitet eller kvantitet det handlar
            om?
          </note>
          <note xml:id="i-1e09df4034ea7441-0">
            Jag tror att det är fel på klockan, fru talman. Jag har väl egentligen
            två minuters repliktid?
          </note>
          <note xml:id="i-353f624867de45c7-0">
            Anf. 71 TALMANNEN
          </note>
          <note xml:id="i-2c369ca32dab2866-0">
            Nej, denna replik är fyra minuter. Nästa replik är två minuter.
          </note>
          <note xml:id="i-7cb775b39d0d5da9-0">
            Anf. 72 ULF MELIN (m)
          </note>
          <note xml:id="i-c77f7236f2fd9ddb-0">
            Fru talman! Det var bra. Då kan jag prata en minut till.
          </note>
          <note xml:id="i-e1c691481b3f99c1-0">
            Vad jag sedan vill komma in på är huvudmannaskapet. Regeringen
            vill egentligen att kommunerna skall ha huvudmannaskapet för gymnasieskolan.
            Det tycker jag också att de skall - förutom att man skall ha fristående
            gymnasieskolor förstås. Det är inte bra att det delas mellan kommun
            och landsting. Det tycker regeringen också, men vad gör man? Man
            säger att det bra att kommunerna tar över, men så får man litet
            motstånd från Landstingsförbundet, och vad gör man då? Jo, då
            skall man tillåta att landstingen tar över ännu fler utbildningar
            och påbyggnadsutbildningar.
          </note>
          <note xml:id="i-c8e72e6aecf914e9-0">
            Min fråga är egentligen: När regeringen nu lägger fram nästa
            proposition och kommunerna skall ta över gymnasieskolan - för
            vad skall landstingen kompenseras den gången?
          </note>
          <note xml:id="i-e0bc3ebdd03bc07b-0">
            Anf. 73 Statsrådet YLVA JOHANSSON (s)
          </note>
          <note xml:id="i-681e13faf88b3015-0">
            Fru talman! Låt mig ta den sista frågan först. Det verkar som
            om Ulf Melin inte riktigt har förstått regeringens förslag. Regeringen
            ser inte detta med vem som är huvudman för gymnasietutbildningen
            som den viktigaste frågan.
          </note>
          <note xml:id="i-38f95231d11423dc-0">
            Däremot vill vi, och jag, att kommunerna skall kunna äga hela
            frågan om gymnasieskolan. Det skall vara kommunen som avgör om
            man vill ha ett samarbete med landstinget eller inte. Det är det
            förslag vi kommer att lägga fram på sikt.
          </note>
          <note xml:id="i-9a2c1612ced51a50-0">
            Den gamla regleringen av huvudmannaskapet var en kompromiss som
            föranleddes av den antagonism som i vissa avseenden rådde mellan
            landstingen och kommunerna när man tog beslutet om den nya gymnasieskolan.
            I dag har vi ett annat läge. Den viktiga frågan är inte vem som
            är huvudman. Det gäller kommunernas möjlighet att vara ansvariga
            för hela utbildningen. Det gäller också deras möjlighet att, när
            de finner det lämpligt, använda sig av ett samarbete med landstingen.
          </note>
          <note xml:id="i-f61da9f291aa365a-0">
            Därför kommer regeringen inte att föreslå att landstingen inte
            skall få vara huvudman för utbildningar i framtiden. Däremot kommer
            regeringen i ett senare skede att föreslå att kommunen skall avgöra
            om man vill bedriva utbildningen i egen regi, i samarbete med
            annan kommun eller i samarbete med landstinget.
          </note>
          <note xml:id="i-1cb6ea7143f3e9f5-0">
            Jag tror att det vore bra för moderaterna över lag om man inte
            vore så fixerade vid frågan om vem som är huvudman för utbildningen.
            Det är en fixering som återkommer också när det gäller fristående
            skolor. Det bör finnas fristående skolor - också som ett komplement
            till de kommunala och landstingskommunala gymnasieutbildningarna.
            Jag tror dock att det är en felsyn att göra huvudmannaskapet till
            ett huvudnummer när det gäller gymnasieskolans kvalitet.
          </note>
          <note xml:id="i-fb747c979982ccac-0">
            Jag vill, när det gäller behörigheten, också säga att det har
            varit svenska och engelska man har ställt krav på. Nu gör Ulf
            Melin en jämförelse och säger att man inte kräver godkänt i samtliga
            kärnämnen - de är ju åtta stycken. Nu säger vi i stället 90 %
            av de totala kurserna. Jag menar att det här faktiskt är en skärpning
            i förhållande till vad som gäller i dag, även om man inte på samma
            sätt pekar ut vissa ämnen i fråga om den allmänna behörigheten.
            Däremot finns ju ämnena utpekade när det gäller den särskilda
            behörigheten.
          </note>
          <note xml:id="i-26567ece2a799ff5-0">
            Jag vill, fru talman, avsluta med att säga att jag tycker att
            det fel och litet konstigt att anklaga mig för att inte vilja
            komma med förslag, utan att överlåta åt andra att göra det. Jag
            talar ju här om att regeringen om en månad kommer att lägga fram
            en proposition som berör precis de här frågorna. Det är ganska
            naturligt att mina konkreta svar får vänta tills dess att beredningsarbetet
            är klart och propositionen kan läggas fram.
          </note>
          <note xml:id="i-d23ecfac79d17553-0">
            Jag vill också varna för att vi får en diskussion där begreppet
            kvalitet blir liktydigt med vad Sveriges riksdag eller Sveriges
            regering särskilt bestämmer.
          </note>
          <note xml:id="i-ba3a61bcc688fb29-0">
            Begreppet kvalitet är viktigare än så. Det rymmer mycket mer
            än vad ett beslut gör. Det måste mätas och ställas mot verkligheten.
          </note>
          <note xml:id="i-49034e9c5e9724c1-0">
            Jag tror att det är viktigt att vi på skolans område behöver
            bli bättre på att värdera kvalitet. Det har vi hittills varit
            alldeles för dåliga på. Mycket av skoldebatten har handlat om
            att värdera skolpolitiska beslut i förhållande till andra skolpolitiska
            beslut. Det har i mindre utsträckning varit fråga om att värdera
            den konkreta verkligheten och kvaliteten ute i skolorna.
          </note>
          <note xml:id="i-80cb14433f9b600d-0">
            Det måste ju ändå vara den som är utgångspunkt för allt kvalitetshöjande
            arbete och för alla kvalitetshöjande åtgärder.
          </note>
          <note xml:id="i-19c6de2bfaffe256-0">
            Anf. 74 TALMANNEN
          </note>
          <note xml:id="i-857bc298ee6e601c-0">
            Nu har Ulf Melin en sista replik om två minuter.
          </note>
          <note xml:id="i-8afa77fe0e2e97cc-0">
            Låt mig tillägga att man inte är tvungen att använda all tid
            och alla repliker.
          </note>
          <note xml:id="i-3ce7fcf6a86bdd75-0">
            Anf. 75 ULF MELIN (m)
          </note>
          <note xml:id="i-877c0b61cf800c54-0">
            Fru talman! Fru statsråd! Jag håller med i fråga om det sista
            Ylva Johansson sade om kvaliteten. När vi har en målstyrd skola
            är det faktiskt också en uppgift för oss politiker att inse vad
            kvalitet är. Men i regeringsförklaringen står det att kvaliteten
            skall höjas. Enligt svaret skall Ylva Johansson göra vissa justeringar.
            Allt vi nu talar om, och det som skall komma om en månad, är alltså
            vissa justeringar. Jag är mycket nyfiken på vad "vissa justeringar"
            egentligen innebär.
          </note>
          <note xml:id="i-f6971981a93d32ac-0">
            Sedan till det här med huvudmannaskapet. Jag måste säga att jag
            är förvånad även där. Man är så vitt jag förstår egentligen överens
            på Utbildningsdepartementet om att all utbildning skall läggas
            över från landstingen till kommunerna. Det är vad man egentligen
            vill. Men man törs inte, för landstingen bromsar ganska rejält.
            Det hade varit bra att kunna skriva en proposition om att omvårdnadsutbildningen
            och naturbruksutbildningen skall läggas på kommunerna.
          </note>
          <note xml:id="i-9da2901432428a9f-0">
            Sedan skulle man kunna lösa det hela med att utvidga entreprenadmöjligheten
            för kommunerna. Det har man inte gjort, något som jag beklagar.
          </note>
          <note xml:id="i-6ddb7f8ee246a5a9-0">
            Låt mig tala litet grand om fristående gymnasieskolor. Jag tycker
            att ni socialdemokrater har hamnat snett när ni vill strypa dessa
            skolor. Här pratar vi mycket om att elevens förstahandsval skall
            gälla i fråga om det allmänna skolväsendet. Det är bra. Men se
            på de fristående gymnasieskolorna, t.ex. Volvo i
          </note>
          <note xml:id="i-202fc5e9080f8e39-0">
            Skövde, ABB i Västerås, Scania i Södertälje och SKF
          </note>
          <note xml:id="i-4ddde2d29c8d5f61-0">
            i Göteborg. Mängder av elever söker dit, men regeringen är oerhört
            njugg med platser. Många elever kommer inte in. Är det, Ylva Johansson,
            att höja kvaliteten i gymnasieskolan när man förvägrar många elever
            att komma in på den skola som de själva vill gå i?
          </note>
          <note xml:id="i-1dc9940a0ff98f94-0">
            Anf. 76 Statsrådet YLVA JOHANSSON (s)
          </note>
          <note xml:id="i-7deb801c11959aa1-0">
            Fru talman! Det var flera felaktigheter i Ulf Melins senaste
            inlägg. Jag är ledsen att han inte har möjlighet till flera inlägg.
            Men det är inte regeringen som bestämmer hur många platser som
            skall finnas i en fristående gymnasieskola, utan det avgör huvudmannen.
            Scania är t.ex. inte en fristående skola, utan där har eleven
            en anställning. Därför kan skolan inte bli berättigad till bidrag
            som en fristående skola. Det är arbetsgivaren själv som avgör
            hur många han vill anställa och ha i lärlingsutbildning.
          </note>
          <note xml:id="i-d24b73fe433a84f5-0">
            Beträffande huvudmannaskapet vill jag säga att regeringen inte
            har hukat för några intressen från något av kommunförbunden. Regeringen
            menar att det skall vara möjligt även för landstingen att bedriva
            gymnasieutbildning men att det är viktigt att kommunerna, som
            ju har hela skyldigheten gentemot ungdomarna i sin kommun att
            erbjuda dem gymnasieutbildning, också skall kunna äga hela frågan
            och på det viset också själva avgöra i vilken regi den gymnasiala
            utbildningen skall bedrivas. Däremot har vi inte för avsikt att
            göra det omöjligt för kommunerna att komma överens med landstingen
            om att det är landstingen som är bättre lämpade på att vara huvudmän
            för en viss utbildning. Jag tror att man kommer att komma fram
            till den lösningen i ett flertal fall.
          </note>
          <note xml:id="i-0cefa7aa7af77af7-0">
            Jag tror att samma skäl som gjorde att den regering, där Moderaterna
            satt i Utbildningsdepartementet, som kom fram till att man inte
            skulle ge möjlighet till entreprenad mellan olika likställda kommunalt
            styrda instanser som kommun och landsting de skälen gäller faktiskt
            också i dag, nämligen att det är ganska svårhanterligt att en
            politisk instans lägger på entreprenad till en annan politisk
            instans. Vem är då egentligen huvudman för utbildningen.
          </note>
          <note xml:id="i-5b3ec66644bdf8e5-9">
            Överläggningen var härmed avslutad.
          </note>
          <note xml:id="i-b1b1986773cda3ce-0">
            15 § Svar på interpellation 1995/96:164 om skolundervisningnes
            kvalitet
          </note>
          <note xml:id="i-c4dd8e0773a42525-0">
            Anf. 77 Statsrådet YLVA JOHANSSON (s)
          </note>
          <note xml:id="i-e87cffeb40447e48-0">
            Fru talman! Margareta E Nordenvall har frågat mig om åtgärder
            för att säkra skolundervisningens kvalitet.
          </note>
          <note xml:id="i-04b436e4fd428a89-0">
            Skolans kvalitet är en stor och viktig fråga. Det skall vara
            roligt, tryggt och lärorikt att gå i skolan.
          </note>
          <note xml:id="i-de5f89e1058afab4-0">
            Kvalitet är tillsammans med rättvisa och demokrati de ben som
            regeringens skolpolitik vilar på. Kvalitet i förhållande till
            satsade resurser och hur resurserna på bästa sätt skall kunna
            användas är också frågor som vi tillsammans med så gott som alla
            industrialiserade länder nu ägnar stor uppmärksamhet.
          </note>
          <note xml:id="i-c32e7a9ab9a9f2f6-0">
            Det ligger i Skolverkets uppdrag att ha tillsyn såväl över det
            offentliga skolväsendet som över fristående skolor. Enligt regeringens
            beslut skall tillsynen över det offentliga skolväsendet liksom
            granskningen av de kommunala skolhuvudmännens och skolornas egna
            arbete utökas. Skolverket har nyligen redovisat det aktuella tillståndet
            i svensk skola - Bilden av skolan 1996 - som underlag för bedömningar
            och beslut i regering och riksdag.
          </note>
          <note xml:id="i-a11885f1ed615eb2-0">
            Svensk skolundervisning håller en god standard.
          </note>
          <note xml:id="i-019688b99beffac0-0">
            Det finns betydligt mindre skillnader mellan skolor i vårt land
            än i de flesta andra länder. Elever med mycket goda resultat hävdar
            sig väl i konkurrens med motsvarande grupper i andra länder såväl
            kvantitativt som nivåmässigt. Det vet vi genom internationella
            undersökningar av grundläggande färdigheter som läsning, skrivning
            och matematik. En nyligen publicerad OECD-studie av vuxnas läsfärdighet
            visar t.ex. att
          </note>
          <note xml:id="i-ec1da09b392a9ae1-0">
            Sverige har de totalt sett klart bästa resultaten, såväl lägst
            andel lågpresterande som högst andel högpresterande. Detta är
            ett resultat av den utbildningspolitik, omkring vilken stor enighet
            har rått, vars bärande tanke kan sammanfattas i devisen En skola
            för alla.
          </note>
          <note xml:id="i-dca744d60a130903-0">
            Men även om de genomsnittliga resultaten för svensk skola är
            bra så räcker inte detta. Det är oacceptabelt att vissa elever
            i dag går igenom skolan med otillräckliga kunskaper, låga betyg
            eller utan att få fullständiga avgångsbetyg. Och än värre är att
            alldeles för många elever lämnar skolan med motvilja eller bristande
            självförtroende. Kommunernas ansvar att se till att alla elever
            har tillräckliga kunskaper när de går ut skolan har blivit tydligt.
          </note>
          <note xml:id="i-9fb06d95c8ce7ce7-0">
            Kommunerna är ännu inte tillräckligt bra på att själva följa
            upp och utvärdera sin verksamhet. Skolverket bör påskynda en utveckling
            av kvalitetssäkringssystem som gör det möjligt att på nationell
            nivå kontrollera att skolhuvudmännen lever upp till sina åtaganden.
          </note>
          <note xml:id="i-533b50d369e5a37e-0">
            Jag är övertygad om att en kvalitetshöjning är möjlig också inom
            ramen för de resurser som finns i skolan. Utmaningen är att finna
            former för en pedagogisk utveckling inom ramen för ett decentraliserat
            och målstyrt system. På regeringens uppdrag arbetar därför Skolkommittén
            med att belysa det inre arbetet i skolan och föreslå åtgärder
            för att stimulera den pedagogiska utvecklingen och undanröja hinder
            som kan finnas för den.
          </note>
          <note xml:id="i-0ddad1cefe732134-0">
            Anf. 78 MARGARETA E
          </note>
          <note xml:id="i-236fdaad42a1614f-0">
            NORDENVALL (m)
          </note>
          <note xml:id="i-4cec2508f0d67fab-0">
            Fru talman! Jag vill börja med att tacka skolministern. Jag uppskattar
            att hon erkänner de brister som finns och att hon också är positiv
            till att man utvecklar ett kvalitetssäkringssystem för skolan.
          </note>
          <note xml:id="i-4bbd8f31f696301a-0">
            När vi föds är vi alla nyfikna med lust att lära.
          </note>
          <note xml:id="i-3ff61de870f084c3-0">
            Men när vi börjar skolan försvinner denna inneboende drivkraft
            hos många av oss, eller som andra uttryckt det: Vi föds till innovatörer,
            men skolas till löntagare.
          </note>
          <note xml:id="i-d4acc722643c9c06-0">
            Är det skolans intention? Svaret är naturligtvis nej.
          </note>
          <note xml:id="i-7c02e8dce3247ba6-0">
            Med den nya läroplanen finns det alla möjligheter att genom individuell
            undervisning utveckla barn utifrån deras egen förmåga, så att
            barnen tycker att det är roligt att gå i skolan. Den nödvändiga
            nyfikenheten för ett livslångt lärande kan bevaras. Men hur skall
            då skolan leva upp till läroplanen?
          </note>
          <note xml:id="i-50e4165de15b830b-0">
            Nästan dagligen får vi alarmerande rapporter från skolan. Det
            handlar om ökat våld, mobbning och bristande kunskaper. Allt fler
            elever lämnar grundskolan utan ett komplett slutbetyg. I 90-talets
            Sverige finns det elever som efter nio års grundskola inte kan
            läsa, skriva eller räkna. Är detta över huvud taget acceptabelt?
          </note>
          <note xml:id="i-8e1c2b5902b0ea13-0">
            I går kunde vi höra om 6 000 13-åringar som har skrivit till
            Barnombudsmannen om mobbning. Att följa upp mobbning i skolan
            borde vara en mycket viktig del i Skolverkets kvalitetssäkring.
            Lärare som behandlar elever illa eller avstår från att fullfölja
            läroplanens intentioner måste självklart också kunna varnas på
            något sätt.
          </note>
          <note xml:id="i-9dbef4e06b54217b-0">
            En läkare som missköter sin patient får automatiskt en varning.
            Det tycker alla är korrekt. Men att avstänga en olämplig lärare
            är inte lika lätt. Betyder våra barn så litet?
          </note>
          <note xml:id="i-f3dabd6913f4c346-0">
            Dagens skola bygger på målstyrning, där skolans mål är formulerade
            i den nya läroplanen Lpo 94.
          </note>
          <note xml:id="i-bafc838ecbac2399-0">
            Politikernas roll är att tillse att uppföljning och utvärdering
            sker på ett sådant sätt att en god kvalitet säkras.
          </note>
          <note xml:id="i-b713cc00452ef5ca-0">
            Med kvalitet menar jag att eleverna skall uppnå utsatta kunskapsmål
            i en kreativ och trygg skolmiljö.
          </note>
          <note xml:id="i-c31f17a71a96419c-0">
            Skolverket har i dag denna tillsynsskyldighet och har det över
            både kommunala skolor och fristående skolor. Men hur har det fungerat?
          </note>
          <note xml:id="i-5248681eeb7acfd3-0">
            Skolverket har hittills satsat allt sitt krut på att kontrollera
            2 % av skolorna, nämligen friskolorna, medan de kommunala skolorna
            har kunnat ägna sig åt självkontroll. Är det inte dags att Skolverket
            faktiskt börjar ägna sig även åt de kommunala skolorna?
          </note>
          <note xml:id="i-c868e8722a919aeb-0">
            Inte nog med detta. Skolverket granskar t.ex. hur många lärare
            som har högskoleutbildning, hur lokalerna ser ut, hur modern den
            tekniska utrustningen är och andra materiella ting. Men man granskar
            inte elevernas faktiska kunskaper, vilket faktiskt är det viktigaste.
          </note>
          <note xml:id="i-c44b487b3dd66658-0">
            Nu menar skolministern att Skolverket skall påskynda utvecklingen
            av kvalitetssäkringssystem, men hon har inte själv hjälpt till
            med detta. Att ta bort den obligatoriska kunskapskontrollen i
            årskurs 5, som den borgerliga regeringen införde, innebär att
            en viktig nyckel för kvalitetsuppföljning faktiskt försvann.
          </note>
          <note xml:id="i-8179f19690ec2013-0">
            Detsamma gäller regeringens förslag att avskaffa skolpengen till
            friskolor. I friskolorna finns en mångfald som just barn med problem
            kan behöva. Jag skulle därför rekommendera ett besök i Engelska
          </note>
          <note xml:id="i-1f9033153d388681-0">
            Skolan vid Roslagstull innan det här förslaget verkställs. I
            denna grundskola finns det ca 400 barn från alla samhällsklasser
            och med 40 olika språk. Det kanske också visar sig att det är
            just på det sättet man skall ta itu med segregation. Jag hoppas
            att skolministern tänker på detta innan regeringen stoppar alla
            friskolor.
          </note>
          <note xml:id="i-cf7877c7654de0ab-0">
            Avslutningsvis vill jag ställa följande fråga: Hur tänker skolministern
            själv bidra med att förbättra kvaliteten i skolan, och när skall
            Skolverket börja granska hur läroplanens intentioner uppfylls?
          </note>
          <note xml:id="i-4a4604fc04ccf266-0">
            Anf. 79 Statsrådet YLVA JOHANSSON (s)
          </note>
          <note xml:id="i-975f9051d0a1a102-0">
            Herr talman! Jag vill börja med att säga att jag ser inte samma
            motsättning som Margareta E Nordenvall mellan att vara löntagare
            och att vara innovatör. Jag tror att det är möjligt att vara båda
            delarna. Jag tror att det är detta som vi kommer att behöva alltmer
            i arbetslivet framöver.
          </note>
          <note xml:id="i-9069eee9a3fc3360-0">
            Men självklart är det helt oacceptabelt att det finns förlorare
            i skolan, att det finns elever som, trots att den genomsnittliga
            nivån är högre i den svenska skolan, lämnar skolan med bristande
            kunskaper. Det är en katastrof för de individer som berörs, det
            är ett oerhört slöseri för samhället, och det är självklart helt
            oacceptabelt för en skolminister.
          </note>
          <note xml:id="i-dad06fa6c2addd38-0">
            När vi diskuterar på vilket sätt vi skall kunna höja kvaliteten
            bör vi komma ihåg att det viktigaste instrumentet är att på olika
            sätt stimulera en utveckling mot en högre kvalitet. Erfarenhet
            visar att den kvalitetshöjning man kan nå genom att på olika sätt
            förhindra saker är begränsad. T.ex. tror jag att vi inte skall
            överdriva hur lätt det är att avstänga en läkare och vilken betydelse
            en sådan åtgärd har för vården.
          </note>
          <note xml:id="i-f9320570c57bf1cf-0">
            De viktigaste kvalitetsinsatserna handlar om det positiva som
            man kan göra, även om vi kanske också måste diskutera andra åtgärder.
          </note>
          <note xml:id="i-a0f35edc64dddf3b-0">
            Margareta E Nordenvall delar säkert min uppfattning att decentraliseringen
            och målstyrningen, det nya styrsystemet för skolan, innebär nya
            och bättre förutsättningar för skolan att faktiskt höja sin kvalitet.
          </note>
          <note xml:id="i-43eb414ae6e09276-0">
            Möjligheten finns då också att använda sig av lokala och flexibla
            lösningar, vilket i sig är ett mått på kvalitet. Därför är det
            viktigt att den tillsynsinstans och det utvärderingssystem som
            vi har inte motverkar de lokala utvecklingsmöjligheterna, inte
            motverkar decentraliseringen i styrsystemet. Det handlar om att
            i bevarande av detta, inom ramen för detta, på olika sätt säkra
            och stimulera kvaliteten i skolan. Det är inte en alldeles enkel
            uppgift, och det är bl.a. därför som vi har tillsatt en särskild
            kommitté som tittar på bl.a.
          </note>
          <note xml:id="i-a5aa0263edae6586-0">
            denna fråga.
          </note>
          <note xml:id="i-4221043c7fa2a27b-0">
            Det är inte sant att Skolverket inte granskar kunskaper. Det
            är heller inte sant att regeringen har tagit bort någon kunskapskontroll
            i årskurs 5. Däremot har vi gjort det nationella provet i årskurs
            5 i tre ämnen frivilligt för lärarna att använda sig av. Det är
            ju lärarna, som är de professionella, som har att avgöra vilka
            instrument man vill använda för att på bästa sätt kunna göra den
            kunskapskontroll och kvalitetskontroll som finns inlagd i läroplanen
            i årskurs 5. Det är emellertid viktigt att man inte väntar till
            årskurs 5, utan det skall kontinuerligt vara en del av allt arbete
            i skolan att man värderar kvaliteten och sitt eget arbete.
          </note>
          <note xml:id="i-7f370f2b502dbbc7-0">
            Herr talman! Moderaterna har vid ett flertal tillfällen upprepat
            att om man skulle genomföra ett system som innebär likvärdiga
            ekonomiska villkor för kommunala och fristående skolor, skulle
            det innebära en försämring för de fristående skolorna. Ibland
            talar de t.o.m. om att man på detta sätt skulle strypa de fristående
            skolorna. Jag kan inte förstå den retoriken, om man inte menar
            att fristående skolor i stället borde vara överkompenserade och
            ha mer resurser än kommunala skolor.
          </note>
          <note xml:id="i-9529c9368578cc08-0">
            Min och regeringens inställning är att det är elevernas rätt
            som skall vara utgångspunkten. Eleverna skall ha rätt till utbildning
            som är likvärdig och god, oavsett om de väljer att gå i en kommunal
            skola eller i en fristående skola, och därför skall de olika skolorna
            tilldelas medel enligt samma villkor.
          </note>
          <note xml:id="i-1279efff15a02b65-0">
            Anf. 80 MARGARETA E
          </note>
          <note xml:id="i-236fdaad42a1614f-1">
            NORDENVALL (m)
          </note>
          <note xml:id="i-dc64a66b2ce141bd-0">
            Herr talman! Det är intressant att skolministern tar upp frågan
            om friskolorna. Det vi har sett i tidningarna, inte minst i dag,
            är mycket oroväckande, dvs. att man faktiskt har för avsikt att
            ta bort skolpengen till friskolorna. Att ta bort skolpengen till
            friskolorna innebär med stor sannolikheten att man också på sikt
            sänker friskolorna. För att våga satsa på en friskola måste den
            som skall bygga upp en sådan skola och även de föräldrar som skall
            sätta sina barn där veta att det finns en långsiktighet i besluten.
            Med tanke på skolministerns argumentation är det anmärkningsvärt
            att man inte tänker på effekten av det förslag som man nu har
            lagt fram.
          </note>
          <note xml:id="i-2b8786aca20792ed-0">
            Jag vill återigen rekommendera ett besök på Engelska Skolan,
            där man har lyckats mycket väl. Detta kan visa på ett sätt att
            lösa de problem vi har med segregation, ett sätt att gå till väga
            för att integrera invandrare i skolan. Åk till Engelska Skolan
            och titta och se hur det fungerar! Där fungerar det nämligen,
            och där har man också en mycket god kvalitet i undervisningen.
          </note>
          <note xml:id="i-e9b8681b7e205c06-0">
            En annan sak jag vill ta upp är den individuella fortbildningen
            av lärare. Jag hade hoppats att skolministern skulle ta upp detta,
            att ett sätt att höja kvaliteten i skolan är att se till att lärarna
            får den fortbildning de behöver för att kunna tillgodose läroplanens
            mål.
          </note>
          <note xml:id="i-1057f4349956b442-0">
            Jag hoppas att denna fråga återkommer i en proposition framöver.
          </note>
          <note xml:id="i-b4917add592067d0-0">
            Skolministern sade att man inte skall detaljstyra, och det håller
            jag verkligen med om. Målstyrning handlar om att man absolut inte
            går in och petar i detaljer. Då kan jag inte förstå att skolministern
            har synpunkter på att eleverna inte får betala en liten peng för
            att få bra läromedel. När skolministern själv har sina barn i
            skolan och ser att det bara finns pengar kvar till kautschuk och
            pennor misstänker jag att hon kanske vill köpa en bok till sina
            egna barn. Detta är ju verkligen att gå in och peta i detaljer,
            och det hoppas jag att skolministern, i logik med vad som sades
            tidigare, håller sig borta ifrån.
          </note>
          <note xml:id="i-64ada4e08bfaff9f-0">
            Låt mig sedan återkomma till frågan om tillsynen.
          </note>
          <note xml:id="i-faf67f15f7b1a18e-0">
            Det är bra att man nu har konstaterat att det behöver byggas
            ut ett kvalitetssäkringssystem. Jag undrar då:
          </note>
          <note xml:id="i-f0ccef0abffe8656-0">
            När skall detta ske? Och hur tänker sig skolministern att det
            här kvalitetssäkringssystemet skall se ut, om man nu inte skall
            ha några obligatoriska kvalitetskontroller i skolan utan att man
            samtidigt överlåter åt lärarna att kontrollera de faktiska kunskaperna?
          </note>
          <note xml:id="i-8750f004662e98e7-0">
            Anf. 81 Statsrådet YLVA JOHANSSON (s)
          </note>
          <note xml:id="i-928c1ec87eb8a1db-0">
            Herr talman! Låt mig ta den sista frågan först. Det är inte frivilligt
            att ha kvalitetskontroller i skolan. Det är inte frivilligt, något
            man kan göra ifall man har lust, att uppnå de krav som ställs
            i läroplanen. Men läraren har en möjlighet att bedöma vilka metoder
            man skall använda för att värdera och mäta detta.
          </note>
          <note xml:id="i-c206073c93d6ca8c-0">
            Detta gäller i samtliga ämnen och inte bara i de tre ämnen där
            det erbjuds nationella prov till stöd för lärarens arbete.
          </note>
          <note xml:id="i-b92ef1133b21e210-0">
            Det är självklart att det skall bedrivas fortbildning av lärare
            för att genomföra läroplanen, men det är lika självklart att huvudansvaret
            för detta ligger på lärarnas arbetsgivare. Det ingicks ju nyligen
            ett avtal mellan Kommunförbundet och de båda lärarorganisationerna,
            som bl.a. berör frågor om skolutveckling och därmed också om lärares
            fortbildning. Jag har ganska stora förhoppningar om att parterna
            tillsammans skall kunna komma överens om bra modeller för att
            se till att säkerställa den fortbildning som är nödvändig för
            att man skall kunna genomföra en kontinuerlig utveckling i skolan.
          </note>
          <note xml:id="i-b0d6da653b9e895c-0">
            Som så ofta när man diskuterar med moderater har vi nu kommit
            att tala om de fristående skolorna. Jag vill då säga ett par saker.
          </note>
          <note xml:id="i-3c0e9915f58bbb16-0">
            Jag har inte planer på att lägga fram några förslag som innebär
            att de fristående skolorna skulle få en sämre möjlighet än de
            har i dag att förutse vad som kommer att gälla de närmaste åren.
            Jag har för avsikt att lägga fram förslag om en lagstadgad rätt
            för de fristående skolorna att få bidrag och resurser enligt samma
            villkor som de kommunala skolorna, till skillnad från den lagstadgade
            rätt som de fristående skolorna i dag har att få bidrag som har
            en viss procentsats av ett genomsnitt i kommunen och då kommunen
            själv avgör hur mycket 100 % är.
          </note>
          <note xml:id="i-c419e3d75f1f7543-0">
            Jag kan inte tolka Moderaternas upprördhet över detta på annat
            sätt än att den principiella skillnaden är att man anser att likvärdiga
            villkor är en försämring för de fristående skolorna. Om det är
            vad ni anser, tycker jag att ni också skall vara ärliga och erkänna
            att en del av de fristående skolorna i dag är överkompenserade.
            Det är nämligen bara i de fallen som det blir fråga om sänkningar
            om de i stället skall få villkor som är likvärdiga med villkoren
            för den kommunala skolan.
          </note>
          <note xml:id="i-2160dffaab1799be-0">
            Det är naturligtvis inte så att någon förälder är förhindrad
            att köpa någon bok till sina barn. Att säga det är att göra en
            ganska märklig tolkning. Om en skola skall ha rätt att ta ut avgifter
            för de elever som går där, kan man självfallet inte räkna med
            att få lika stora bidrag som de kommunala skolor som är förhindrade
            att ta ut avgifter. Skall det vara fråga om en likvärdig tilldelning
            av resurser måste skolorna också ha likvärdiga villkor vad gäller
            rätten att ta ut avgifter.
          </note>
          <note xml:id="i-defb32c49d83a451-0">
            I en av de första interpellationerna jag besvarade i dag redovisade
            jag min syn på problemen med segregationen i skolsystemet. Jag
            tror att avgifter för vissa skolor verkar segregerande och hindrar
            vissa barn från att välja de skolorna, och att tillåta sådana
            avgifter blir därmed att inskränka valfriheten på ett sätt som
            jag inte vill medverka till.
          </note>
          <note xml:id="i-2acd6f3d9b6bd913-0">
            Anf. 82 MARGARETA E
          </note>
          <note xml:id="i-236fdaad42a1614f-2">
            NORDENVALL (m)
          </note>
          <note xml:id="i-1909819cff8704ba-0">
            Herr talman! Jag kan bara med glädje notera att vår skolminister
            faktiskt säger att det skall vara likvärdiga villkor för kommunala
            skolor och friskolor.
          </note>
          <note xml:id="i-fc838cb4aa671a24-0">
            Jag tror att vi moderater kommer att behålla det här protokollet
            och verkligen notera vad som sedan händer när propositionen läggs
            fram.
          </note>
          <note xml:id="i-c1b403e03809926f-0">
            Det skolministern nu har sagt förpliktar i högsta grad, det är
            jag övertygad om. Jag är också övertygad om att alla friskolor,
            om man vågar tro på detta, kommer att bli mycket glada. Jag tror
            också att vi kommer att få många fler friskolor än vad som finns
            i dag om regeringen tänker lägga fast lika spelregler, som håller
            på lång sikt. Men det återstår att bevisa, och det hoppas jag
            verkligen att skolministern gör.
          </note>
          <note xml:id="i-c8655254167eee80-0">
            Att, som socialdemokraterna har gjort, se friskolorna som ett
            hot anser jag helt felaktigt. Se dem som ett komplement, en möjlighet
            att åstadkomma mångfald i skolan och att utveckla skolan utifrån
            elevernas individuella förutsättningar. Vi kan inte alla följa
            samma undervisning - vi behöver olika typer av undervisning, och
            därför är det väldigt bra att man har olika typer av skolor. Jag
            hoppas som sagt att det här kommer att leda till en proposition
            som vi med glädje kan se fram emot.
          </note>
          <note xml:id="i-494e7b3177a1a4b4-0">
            Skolministern berörde också kvaliteten i skolan.
          </note>
          <note xml:id="i-41aafd531d9675f0-0">
            Jag har fortfarande inte fått något svar på frågan vad skolministern
            vill göra konkret med kvaliteten i skolan och hur skolministern
            anser att Skolverket skall utveckla kvalitetssäkringssystemet.
            Jag nöjer mig inte med beskedet att kvalitetskontrollerna skall
            vara frivilliga. Målstyrning ställer högre krav än detaljstyrning,
            och har vi målstyrning så har vi som politiker en skyldighet att
            se till att kvaliteten följs upp, att läroplanens intentioner
            uppfylls och att vi faktiskt förbättrar kunskaperna i skolan,
            för det är ett problem i dag.
          </note>
          <note xml:id="i-d176a2eba9621e61-0">
            Anf. 83 Statsrådet YLVA JOHANSSON (s)
          </note>
          <note xml:id="i-6802d5b964a84030-0">
            Herr talman! Margareta Nordenvall återkommer till en missuppfattning
            av vad jag säger. Det är en missuppfattning som hon framhärdar
            i, och varje gång får jag rätta henne.
          </note>
          <note xml:id="i-d50dfb5ff2c39cbf-0">
            Det är alltså inte så att det är frivilligt med kvalitetskontroller
            i skolan. Kvalitetskraven i skolan är inte frivilliga. Det är
            frivilligt att använda de nationella proven i tre av skolans ämnen
            i årskurs 5, men kvalitetskontrollen är inte frivillig. Däremot
            finns det utrymme för skolan själv att välja vilka metoder man
            skall använda för den kvalitetskontrollen. Detta är viktigt att
            komma ihåg.
          </note>
          <note xml:id="i-ac601a2ea6e66c51-0">
            Som jag redovisat i mitt svar har det riktats ganska allvarlig
            kritik från Skolverkets sida mot kommunernas sätt att följa och
            utvärdera sin egen skolverksamhet. Jag delar den bedömningen.
            Kommunerna måste bli väsentligt bättre på att värdera, utvärdera
            och följa sin egen skolverksamhet. Även om vi behöver föra en
            diskussion om och genomföra förändringar av Skolverkets och statens
            roll när det gäller kvalitetssäkring och utvärdering får det inte
            ersätta det arbete som också måste göras på kommunal nivå.
          </note>
          <note xml:id="i-e5b527a49ad95d11-0">
            Jag tror att det är viktigt att Margareta Nordenvall, precis
            som jag, för diskussioner med sina partikamrater i kommunerna
            om att utarbeta modeller för hur en sådan utvärdering, uppföljning
            och kvalitetssäkring kan göras på kommunal nivå. Även om mer behöver
            göras på nationell nivå kan det inte göras på ett sådant sätt
            att det ersätter kommunernas värdering och kvalitetssäkring. Den
            måste också göras, om det skall vara möjligt att behålla och ta
            vara på det bästa i ett decentraliserat styrsystem.
          </note>
          <note xml:id="i-5b3ec66644bdf8e5-10">
            Överläggningen var härmed avslutad.
          </note>
          <note xml:id="i-d0255c1499f1dadd-0">
            16 § Svar på interpellation 1995/96:119 om hushållstjänster
          </note>
          <note xml:id="i-f9b23bf0d8a7240e-0">
            Anf. 84 Statsrådet THOMAS ÖSTROS (s)
          </note>
          <note xml:id="i-90d9b520d78d5529-0">
            Herr talman! Rose-Marie Frebran har frågat näringsministern om
            han avser att vidta åtgärder för att stimulera framväxten av en
            ny bransch för hushållstjänster, t.ex. genom ett subventionssystem
            motsvarande den danska modellen. Arbetsfördelningen inom regeringen
            är sådan att jag skall svara på frågan.
          </note>
          <note xml:id="i-c4cd7c4cf4d6aa09-0">
            Ett system som det danska kan vid en ytlig betraktelse förefalla
            vara positivt ur sysselsättningssynpunkt. Vid närmare eftertanke
            visar det sig dock att det finns flera mekanismer som gör att
            nettoeffekten på sysselsättningen kan utebli.
          </note>
          <note xml:id="i-eca292d9f0fd365a-0">
            Ett system med subventionering av hushållstjänster måste finansieras
            fullt ut. En icke-finansierad reform måste bestämt avvisas, då
            den skulle innebära en oförsvarlig finanspolitisk expansion. Finansieringen
            skulle kunna ske antingen genom ytterligare besparingar på de
            offentliga utgifterna - vilket kan ge fördelningsmässigt ogynnsamma
            utfall - eller genom högre skatter. Oavsett vilket alternativ
            som väljs minskas hushållens disponibla inkomster, vilket minskar
            efterfrågan på andra produkter än hushållstjänster.
          </note>
          <note xml:id="i-78f063099b5fb1a1-0">
            Vidare är även hushållen underkastade en budgetrestriktion. En
            del av de pengar som konsumenterna spenderar på ytterligare hushållstjänster
            måste tas från annan konsumtion eller från hushållens sparande.
            En följd av subventionen blir således att konsumtionen av andra
            varor och tjänster trängs undan, vilket minskar produktion och
            sysselsättning inom dessa delar av ekonomin.
          </note>
          <note xml:id="i-133938612eba8222-0">
            Dessa omständigheter innebär att jag inte är övertygad om att
            en subventionering av hushållstjänster leder till en varaktig
            uppgång i sysselsättningen. Jag vill också erinra om de riktlinjer
            för tillväxtpolitiken som regeringen redovisade i proposition
            1995/96:25.
          </note>
          <note xml:id="i-2c14526a9c934808-0">
            Av denna framgår att sysselsättningspolitiken är inriktad på
            en långsiktigt hållbar utveckling som bygger på god produktivitetsutveckling
            och tillväxt. En sådan utveckling uppnås inte genom skattelättnader
            för verksamheter som inte förmår bära normala arbetskraftskostnader.
            Detta utesluter dock inte att vissa temporära åtgärder kan vidtas
            av arbetsmarknadspolitiska skäl.
          </note>
          <note xml:id="i-e396d6a5d3ad4e0a-0">
            En subventionering av hushållstjänsterna kan också få fördelningsmässigt
            ogynnsamma effekter. Empiriska studier visar i allmänhet att hushållstjänster
            är en s.k. lyxvara, vilket innebär att höginkomsttagare tenderar
            att spendera en större andel av sin budget på sådana tjänster
            än låginkomsttagare. Detta medför att en subventionering av hushållstjänster
            ger en relativt sett större realinkomstförstärkning åt höginkomsttagarna.
          </note>
          <note xml:id="i-b16b0939e8786cca-0">
            Jag vill slutligen erinra om att vård, omsorg och utbildning
            också är arbetsintensiva tjänster, som inte kan mekaniseras eller
            automatiseras. De är samtidigt så viktiga för samhällets karaktär
            och utveckling att vi i Sverige valt att i huvudsak finansiera
            dem med offentliga medel. Kraven på balanserade offentliga finanser
            begränsar de möjliga insatserna, även inom de områden som jag
            nu har nämnt. Det ekonomiska utrymme som kan finnas för en satsning
            på tjänster bör därför i första hand tas i anspråk inom dessa
            områden.
          </note>
          <note xml:id="i-7b2ef7a15d9cca93-0">
            Anf. 85 ROSE-MARIE FREBRAN (kds)
          </note>
          <note xml:id="i-bc842c7dff0b4e87-0">
            Herr talman! Jag vill börja med att tacka skatteministern för
            svaret på min fråga. Jag hävdar att den svenska arbetslösheten
            är ett gigantiskt problem, för enskilda människor och för hela
            landet.
          </note>
          <note xml:id="i-03167065320738be-0">
            Socialdemokraterna har lovat en kraftig minskning av arbetslösheten.
            Taktiken har därvid varit ganska tydlig och enkel, tycker jag.
            Den har gått ut på att genom budgetsanering få ned räntorna, därigenom
            få i gång tillväxten och på det sättet få fart på ekonomin, och
            så skulle sysselsättningen öka. Efter nu drygt ett och ett halvt
            år har vi sett att resultatet har blivit marginellt. Taktiken
            har misslyckats.
          </note>
          <note xml:id="i-d560c77731b5455d-0">
            Ändå har vi inte sett någon socialdemokratisk omprövning av taktiken.
            Rädslan för att pröva nya grepp är stor och utbredd inom rörelsen.
            Tyvärr får en mängd enskilda individer betala ett högt pris för
            det, och därmed på sätt och vis hela landet.
          </note>
          <note xml:id="i-8724c70a24edbd9b-0">
            Den socialdemokratiska rädslan för omprövningar gör, som jag
            ser det, att man fokuserar på eventuella problem och missar möjligheterna.
            Detta gäller inte minst politiska åtgärder för att stimulera framväxten
            av en ny bransch för hushållstjänster. De flesta är i dessa dagar
            överens om att de nya jobben måste komma inom den privata tjänstesektorn.
            Här finns naturligtvis framtidsinriktade kunskapsföretag. Men
            här finns också en slumrande marknad för enklare tjänster.
          </note>
          <note xml:id="i-7a0f3a7cc3007efa-0">
            Enligt SCB lade varje vuxen person i Sverige år
          </note>
          <note xml:id="i-600c72b4af4e9430-0">
            1990 ned mer än 26 timmar per vecka på hushållsgöromål. Totalt
            innebär detta 3,7 miljoner heltidstjänster. Det är lika mycket
            arbete som utförs i den offentliga sektorn och den privata sektorn
            tillsammans. Personer med barn har enligt samma källa en total
            arbetsbörda på i genomsnitt 70 timmar per vecka.
          </note>
          <note xml:id="i-8162d2878c42c3b0-0">
            Samtidigt som allt fler drabbas av arbetslöshet är det också
            allt fler som får en tyngre arbetsbörda genom dubbelarbete. Det
            är ju genom de höga skattekilarna som marknaden för den här typen
            av tjänster, som man kan utföra i egen regi, i stort sett är utplånad.
          </note>
          <note xml:id="i-75bb59d817c69098-0">
            Den svarta delen av denna marknad är stor. Egen regi å ena sidan,
            svarta tjänster å andra sidan - det är de två stora sektorerna
            på den här marknaden. Sedan finns det en liten, liten vit sektor.
          </note>
          <note xml:id="i-077e089169c9dab1-0">
            Det finns också en ganska stor sektor där det här arbetet inte
            utförs på ett tillfredsställande sätt. Det är alla vi som under
            stor stress dras mellan å ena sidan att ge mer tid till barnen
            och å andra sidan att utföra de här uppgifterna på det sätt de
            egentligen borde utföras på.
          </note>
          <note xml:id="i-441e9261b61368be-0">
            Den verklighet jag här har beskrivit har man sett i
          </note>
          <note xml:id="i-d252f150b91de5d3-0">
            Danmark, och där har man bestämt sig för att göra någonting åt
            den. Jag undrar varför socialdemokraterna i Sverige inte är beredda
            att se möjligheterna när det gäller att göra någonting åt det
            här. I Danmark har man sett att statliga subventioner i slutändan
            lett till en nettovinst för staten som beräknats till 24 danska
            kronor per subventionerad timme.
          </note>
          <note xml:id="i-6190e267d022500d-0">
            Anf. 86 CARL FREDRIK GRAF (m)
          </note>
          <note xml:id="i-04c41a368470efb0-0">
            Herr talman! Det svar som statsrådet Östros lämnade på Rose-Marie
            Frebrans interpellation tycker jag visar hur statiskt socialdemokraterna
            ser på de här frågorna.
          </note>
          <note xml:id="i-e56f402849409fd6-0">
            Det grundläggande problemet är naturligtvis att det generella
            skattetrycket på arbete är för högt här i landet. Det gör att
            man gång efter gång kommer att bli tvungen att diskutera olika
            åtgärder för att stimulera vissa sektorer.
          </note>
          <note xml:id="i-34363cfbe2adf7d8-0">
            Skattekilen mellan den som skall köpa en tjänst och den som skall
            utföra tjänsten är i de här fallen ungefär fyra fem gånger arbetsinkomsten,
            dvs. den som tar emot lönen får fyra fem gånger mindre än vad
            den som utbetalar den måste tjäna. Då blir min naturliga fråga:
            Hur stor skattekil anser statsrådet egentligen att man kan tillåta?
            Har han någon idé om att få ned nivån, och var går i så fall breakeven
            för att vi skall kunna få en större sektor för hushållstjänster
            och andra tjänster i anslutning till detta? Bedömer inte statsrådet
            att en hel rad tjänster som i dag utförs svart måhända kan utföras
            vitt och faktiskt på det viset tillföra inkomster till statskassan?
          </note>
          <note xml:id="i-393623aacf1848da-0">
            Moderata samlingspartiet har i samband med propositionen om ekonomisk
            politik i höstas föreslagit en annan ordning än den danska modellen,
            en ordning som påminner om en annan som var känd för många:
          </note>
          <note xml:id="i-21b08b7afb1260b1-0">
            avdrag på slutskatten för reparationstjänster och motsvarande.
            Vi hade en sådan ordning tidigare. Det har nu aviserats att den
            skall återkomma, och det tycker jag är bra.
          </note>
          <note xml:id="i-fb945e5460e078c8-0">
            En motsvarande ordning tror jag hade varit en fördel även för
            denna sektor. Det hade haft en stor fördel gentemot bidragssystemet,
            nämligen att det då blir ett förhållande mellan två personer utan
            omväg via någon som skall administrera bidragen. Jag vill gärna
            höra hur statsrådet Östros ser på den modellen. Det är en viktig
            skillnad gentemot bidragsmodellen, och jag tror att den innehåller
            många fördelar.
          </note>
          <note xml:id="i-72ee3f7dfdd34089-0">
            Anf. 87 Statsrådet THOMAS ÖSTROS (s)
          </note>
          <note xml:id="i-c4fbf53af90491bc-0">
            Herr talman! Rose-Marie Frebran talade om den socialdemokratiska
            taktiken. Återigen tycker jag man kan höra - jag har hört det
            tidigare från kds-ledamöter i riksdagen - en tvekan om att budgetsanering
            skulle vara en god grund för att bekämpa arbetslösheten. Jag vill
            varna för den typen av strategibyte och den typen av idéer från
            kds. Vilken typ av arbetslöshetsbekämpning är möjlig om vi inte
            ser till att få kontroll över statens finanser?
          </note>
          <note xml:id="i-632441307c57cc6f-0">
            Det är klart att man kan ha en väldig tilltro till dynamiska
            effekter. Vi hade en regering 1991-94 som hade det, som sänkte
            skatter en masse på olika områden, inte kunde hålla igen offentliga
            utgifter på andra områden, och budgetunderskottet stack i väg.
          </note>
          <note xml:id="i-ee99bcffc258fc42-0">
            Vad fick det för effekt? Jo, det försvårade lågkonjunkturen.
            I och med att skattesänkningarna ökade budgetunderskottet ökade
            räntorna och tog död på företagsamhet i landet, inte minst småföretagsamhet.
          </note>
          <note xml:id="i-3c7a3f52ddd4873f-0">
            Förra året, 1995, var ett gott år när det gäller sysselsättning
            i Sverige. Om vi jämför 1995 och 1994 ser vi en ökning i den totala
            sysselsättningen med ca
          </note>
          <note xml:id="i-4596ffe26020e2d6-0">
            60 000 personer. Vi visar nu att vi genom att klara budgetsaneringen
            kan ta ytterligare steg i arbetslöshetsbekämpningen. Vem hade
            kunnat föreslå 100 000
          </note>
          <note xml:id="i-4f7b5aa67ffd2759-0">
            nya utbildningsplatser för ett och ett halvt år sedan? I
          </note>
          <note xml:id="i-c59d8df65cd20a74-0">
            det ekonomiska tillstånd som ni då lämnade över fanns det inget
            utrymme för den typen av politik. Det orkar vi med nu. Ändå har
            vi stabilitet när det gäller räntorna.
          </note>
          <note xml:id="i-9aa5b9c427497f6b-0">
            Det är så vi kommer att kunna bekämpa arbetslösheten: genom att
            skaffa oss den styrka som behövs. Vi kan inte sätta i gång med
            subventioner och skattesänkningar innan vi har kommit till en
            punkt där vi känner att vi har offentliga finanser i balans.
          </note>
          <note xml:id="i-8e6182710fae1ffb-0">
            Den danska modellen skall naturligtvis inte avfärdas hur som
            helst, utan den skall man studera. Men glöm inte att det handlar
            om väldigt få heltidsarbetstillfällen. Detta har inte påverkat
            Danmarks massarbetslöshet mer än ytterst marginellt.
          </note>
          <note xml:id="i-1655bae2ae7c4fad-0">
            Det handlar på många sätt om ett vägval när det gäller vad vi
            vill satsa på. Vill vi satsa på högproduktiva arbeten, arbeten
            där man faktiskt kan få en lön som man kan leva på? Eller skall
            vi välja en annan väg i arbetslöshetsbekämpningen: arbeten som
            inte ger en möjlighet att klara sig och sin familj i framtiden?
          </note>
          <note xml:id="i-c7da31f54b2a761a-0">
            Det handlar inte minst om ungdomar. Vad skall vi locka in ungdomar
            i under den period då studier och fortsatt utbildning visserligen
            är nödvändigt men då det också är lockande att komma ifrån utbildningen,
            som ju kan kännas jobbig ibland i tonåren? Skall vi då säga: Här
            får du en framtidsmöjlighet. Satsa på den här sektorn! Du kommer
            i 30-årsåldern att upptäcka att du inte kan försörja en familj
            i den här sektorn, men kom i alla fall!
          </note>
          <note xml:id="i-f263a8ee0ac561db-0">
            Det är mycket bättre att vi satsar på utbildning och kompetens
            och går den vägen i stället.
          </note>
          <note xml:id="i-e03a677f6f888441-0">
            Carl Fredrik Graf talar om ett statiskt synsätt. Jag vet inte
            om han menar att även budgetsaneringen är statisk. Då blir jag
            också orolig.
          </note>
          <note xml:id="i-d2c472fa72b393a0-0">
            Skattetrycket är för högt generellt sett, säger Carl
          </note>
          <note xml:id="i-322ae09341df7d2e-0">
            Fredrik Graf. Vilka bevis kan han finna för att skattetryck förklarar
            massarbetslöshet? Titta ut över världen! Titta ut över Europa!
            Vi har vitt skilda skattetryck. Vi har vitt skilda skattesystem.
            Kan Carl Fredrik Graf hitta ett samband som säger att sänkta skatter
            ger full sysselsättning? Sänkta skatter i dag skulle försvåra
            budgetsaneringen och arbetslöshetsbekämpningen.
          </note>
          <note xml:id="i-46218e53f58e3d9c-0">
            Carl Fredrik Graf talar också om avdrag och det förslag vi har
            lagt fram i vårpropositionen och skattepropositionen om avdrag
            för reparationer i hemmet.
          </note>
          <note xml:id="i-ee977771e41b6e61-0">
            Det är en väldig skillnad på byggnadssektorn och det vi nu diskuterar.
            Vi har gjort stora investeringar i den sektorn, t.ex. vad gäller
            människors utbildning. Människor går arbetslösa - vi har mycket
            hög arbetslöshet i byggnadsarbetarkåren - och vi har lågt utnyttjande
            av många andra resurser inom byggnadsindustrin. Att då stimulera
            med en tillfällig avdragsmöjlighet är en helt annan sak än att
            genom avdrag - som kommer att bli en subvention - öppna en sektor
            som inte kommer att kunna bära löner som man kan leva på.
          </note>
          <note xml:id="i-a8c9994620296918-0">
            Anf. 88 ROSE-MARIE FREBRAN (kds)
          </note>
          <note xml:id="i-cac34ff5a69a8b2f-0">
            Herr talman! Jag tycker det är väldigt märkligt att man gång
            på gång får höra från socialdemokratiska statsråd och riksdagsledamöter
            att vi inte skulle tycka att man skall sanera budgeten. När har
            vi lagt fram ett budgetförslag med ett sämre saldo än den socialdemokratiska
            regeringens? Det har vi självklart inte gjort, och vi kommer inte
            att göra det heller. Men en taktik som skall lyckas, en strategi
            som skall vara framgångsrik, måste innebära att man sparar och
            gnetar och satsar på tillväxtfrämjande åtgärder för företagandet
            i vårt land. Där har socialdemokratin misslyckats.
          </note>
          <note xml:id="i-ffe9699573bb6847-0">
            Statsrådet talar om tilltro till dynamiska effekter.
          </note>
          <note xml:id="i-ca02f4c6a86f95c8-0">
            Ni sitter här och tittar teoretiskt på de här sakerna.
          </note>
          <note xml:id="i-9be9a75a8d9d9113-0">
            Socialdemokraterna i Danmark vågar vara med och praktisera och
            pröva. Vad de då har funnit är att man har fått en vinst för statskassan
            på motsvarande 24
          </note>
          <note xml:id="i-fd2ca86df06b7535-0">
            danska kronor per subventionerad timme. Här kan man sätta "subvention"
            inom citationstecken. Det är alltså fråga om en samhällsekonomisk
            vinst.
          </note>
          <note xml:id="i-dbf8aa7ac4a8a686-0">
            Jag skulle önska att ni också kunde gå från teoretiserande till
            praktiserande. När skall ni våga pröva nya möjligheter när det
            gäller detta enorma problem som vi har i vårt land? Man hör er
            inte tala om det på samma sätt som tidigare. Det är uppsatt som
            ett mål -
          </note>
          <note xml:id="i-9af5dc82fcb16c12-0">
            man skall minska arbetslösheten osv. - men vi ser inte vägen
            som verkligen kommer att leda dit.
          </note>
          <note xml:id="i-621ad39858aa18bd-0">
            Även statsministern har gjort uttalanden som kan tolkas som att
            om vi bara får in tillräckligt många människor i utbildning och
            åtgärder så att antalet öppet arbetslösa hyfsas kan man tänka
            sig att vara nöjd med det. Jag förstår inte hur man kan tänka
            sig att vara nöjd med det.
          </note>
          <note xml:id="i-064e925123e7c0e9-0">
            När det sedan gäller skatteministerns bedömning av den danska
            modellen, har jag sällan träffat på så många fördomar: "väldigt
            få", "marginell påverkan",
          </note>
          <note xml:id="i-25d52d53b3e0f3e1-0">
            "låga löner", "locka in ungdomar i sådant som de inte kan försörja
            sig på". Statsrådet har ju inte ens studerat den här modellen.
            Jag har varit på plats och mött representanter för företag och
            för departementet.
          </note>
          <note xml:id="i-8574d2bbcc41afbd-0">
            Lönerna kan jämföras med lönerna för människor i sjukvården i
            Sverige och för flera andra grupper som har sammma nivå. Detta
            är inte på något sätt grupper som ligger under andra när det gäller
            möjligheten att försörja sig. I så fall måste vi säga att det
            är väldigt många med heltidslöner i Sverige som inte har möjlighet
            att försörja sig, därför att de har löner på den nivån.
          </note>
          <note xml:id="i-0a2395b23138d0ed-0">
            Statsrådet säger också att det är fråga om "väldigt få" och "marginell
            påverkan". Ja, det här började som en mycket försiktig försöksverksamhet.
            Det debattklimat som nu finns i Sverige fanns också i början i
          </note>
          <note xml:id="i-be8f0526b1f0eb72-0">
            Danmark, men det har nu gått över. Man började väldigt smått
            med en försöksverksamhet, men utvecklingen är oerhört positiv.
            Bedömningen från branschens och departementets sida är nu att
            det sker en fördubbling av antalet tjänster under ett antal år.
          </note>
          <note xml:id="i-ad1f9fe9783c25c2-0">
            Det är alltså en mycket dynamisk utveckling. Det har verkligen
            en påverkan.
          </note>
          <note xml:id="i-2517f09cdb0d49b3-0">
            Ni teoretiserar bara. Praktisera litet grand i stället!
          </note>
          <note xml:id="i-9f494512ed0b6234-0">
            Låt inte det här få vara bara lyxjobb eller svartjobb, utan låt
            det vara jobb som vanligt, hederligt folk kan köpa!
          </note>
          <note xml:id="i-62456c5387ad7418-0">
            Anf. 89 CARL FREDRIK GRAF (m)
          </note>
          <note xml:id="i-f43c68765ad7d976-0">
            Herr talman! Jag ställde ett antal frågor till statsrådet. Thomas
            Östros lär ju vara skolad ekonom, och jag hade av det skälet tänkt
            mig kunna få någon bild av vad han ansåg om skattekilarna. Jag
            nämnde en relation, fyra till fem gånger, och ställde frågan om
            han ansåg att det fanns en nivå, break even, som gjorde det möjligt
            för privatpersoner att anställa människor utan att de här skattekilarna
            får de skadliga effekterna. Jag ställde också en fråga om statsrådet
            hade någon uppfattning om det här inte kunde flytta jobb från
            den svarta till den vita sektorn. Det hade han inte heller någon
            synpunkt på i sitt inlägg.
          </note>
          <note xml:id="i-bd0eca23767cd5dd-0">
            Statsrådet ställde en fråga till mig: Finns det några exempel
            på länder som har sänkt skatter och det har lett till flera arbetstillfällen?
            Han tänkte sig då i första hand Europa. Men det finns ju ett stort
            land som ligger utanför Europa, nämligen Förenta staterna, där
            det under de senaste tio åren har åstadkommits en enorm expansion
            inom hushållssektorn. Där är ju skatterna lägre, som Thomas Östros
            säkert känner till.
          </note>
          <note xml:id="i-f26ecc85a20b4ab8-0">
            Herr talman! Jag tror att det är på det sättet att
          </note>
          <note xml:id="i-477cb6a97f4d6c78-0">
            Thomas Östros och hans vänner i regeringen inte vill ha den här
            typen av tjänster. I svaret säger Thomas
          </note>
          <note xml:id="i-3642e36bb7d2a173-0">
            Östros: "De är samtidigt så viktiga" - dvs. de här tjänsterna
            - "för samhällets karaktär och utveckling att vi i Sverige valt
            att i huvudsak finansiera dem med offentliga medel."
          </note>
          <note xml:id="i-fac86ddd2880f398-0">
            Det leder mig till den slutliga frågan i den här debatten: Är
            det på det sättet att statsrådet har bestämt sig för att alla
            typer av tjänster när det gäller vård och omsorg, som också skulle
            kunna ligga inom ramen för det vi nu talar om, skall bara det
            offentliga utföra och att det därför inte är någon idé att fundera
            över några andra alternativ?
          </note>
          <note xml:id="i-d1dbdbdc4ba6d6ce-0">
            Jag är litet besviken över att inte finna någon sorts ansats
            eller någon vilja att finna nya vägar på det här området. Jag
            tror att det finns nya vägar att finna arbetstillfällen, och jag
            hoppas att statsrådet kan försöka ta det till sig.
          </note>
          <note xml:id="i-88d9215064715388-0">
            Anf. 90 Statsrådet THOMAS ÖSTROS (s)
          </note>
          <note xml:id="i-34bb400238820d6a-0">
            Herr talman! Får jag börja med att vända mig till
          </note>
          <note xml:id="i-dc280a192e056957-0">
            Rose-Marie Frebran när det gäller tillväxtfrämjande åtgärder.
            Vad är det den socialdemokratiska regeringen har gjort? Jo, vi
            har lagt en grund som gör det möjligt att bekämpa arbetslösheten.
            Ni har prövat vägen med skattesänkningar, på flera områden än
            sådana som vi diskuterar i dag, bl.a. stora skattesänkningar på
            kapitalområdet och annat. Vad ledde det till? Jo, det ledde till
            finansiellt kaos, höga räntor och sämre sysselsättningsutveckling.
          </note>
          <note xml:id="i-df61a33996d39957-0">
            Det är inte så att arbetslösheten bestäms av vad de som har jobb
            jobbar med. Det bestäms av hur låga räntor vi får, som bestäms
            av budgetsaneringen. Det bestäms av hur lönebildningen fungerar
            och vilket ansvar arbetsmarknadens parter tar. Om Rose-Marie
          </note>
          <note xml:id="i-bac560def4e098b5-0">
            Frebran och andra vill att vi skall börja subventionera en del
            av sektorn kommer det att tränga ut en annan del av sektorn. Vad
            vill Rose-Marie Frebran spara på om vi skall minska skatteintäkterna
            på något annat område? Är det hemtjänsten som finns i kommunerna?
            Är det utbildningen i kommunerna? Är det äldreomsorgen? Det är
            klart att det inte bara är så att man kan finna ett område som
            kan växa utan att det har konsekvenser någon annanstans.
          </note>
          <note xml:id="i-64ba38b75d0c8ed2-0">
            Jag tycker att man i arbetsmarknadspolitiken skall ha en öppen
            syn och pröva olika modeller för att se till att människor har
            en chans att få in en fot i yrkeslivet. Men om man har som långsiktig
            strategi att subventionera hushållstjänster med skattemedel skall
            man tänka sig noga för, därför att de pengarna måste helt enkelt
            tas någon annanstans.
          </note>
          <note xml:id="i-1b63f19c1051f6b5-0">
            Den danska modellen är värd att studera. Man skall vara öppen
            och studera de exempel som finns i olika länder. Men man måste
            också erkänna att det här inte är någon lösning på massarbetslösheten.
            Hur många årsarbeten har det gett i Danmark? Rose-Marie
          </note>
          <note xml:id="i-8b184d471161d6db-0">
            Frebran beskriver en dynamisk utveckling, men hur många årsarbeten
            har det hittills gett i Danmark?
          </note>
          <note xml:id="i-938005b851bdade3-0">
            Kds har, när jag de senaste veckorna har lyssnat i riksdagen
            i olika sammanhang, avvisat flera besparingar när det gäller budgetsanering.
            Man har också sagt sig vilja ha skattesänkningar. Hur skall detta
            gå ihop? Jag väntar med spänning på den motion som kds skall väcka
            i början på maj.
          </note>
          <note xml:id="i-306fc33fcd884913-0">
            Carl Fredrik Graf diskuterar skattekilar och skattetryck och
            beskriver USA som ett föregångsland, genom att man där har haft
            en enorm expansion i hushållssektorn. Jag skulle vilja passa på
            att fråga Rose-
          </note>
          <note xml:id="i-f8fced8f11f086b6-0">
            Marie Frebran: Tycker Rose-Marie Frebran att också
          </note>
          <note xml:id="i-22aa1ee5691ff073-0">
            USA är ett bra exempel när det gäller expansion av tjänstesektorn?
          </note>
          <note xml:id="i-a22feaaad2793606-0">
            Det vi har där är inte någon liten subvention av en tjänstesektor,
            utan där har vi ett tillstånd med flera olika faktorer som driver
            fram en stor sektor med någonting som i USA kallas för arbetande
            fattiga, en stor sektor där man definitivt inte kan försörja sig
            på sin lön. Jag menar inte att man i den danska modellen inte
            kan försörja sig på sin lön, men det är ju subventionen som gör
            att man får en möjlighet att försörja sig. Men är det en långsiktigt
            hållbar strategi för arbetslöshetsbekämpning?
          </note>
          <note xml:id="i-8c43d7492d00f15c-0">
            USA har valt en annan väg, och de kan till synes vara framgångsrika
            när man tittar på öppen arbetslöshet i USA, som är 5-6 %. Det
            är bra för amerikanska historiker som tittar på en tidsserie.
            Men vad är priset? Man har byggt in ett allt tydligare klassamhälle,
            som det kommer att vara oerhört svårt att klara av i framtiden.
            Jag har hört framstående amerikanska akademiker ifrågasätta om
            USA klarar av att vara ett stabilt samhälle om 20-30 år, och om
            man kan kalla
          </note>
          <note xml:id="i-ca918c2305667634-0">
            USA ett samhälle. Så illa kommer det förhoppningsvis inte att
            gå. Men förstå vilka krafter man sätter i gång om man vill ta
            den amerikanska vägen i fråga om arbetslöshetsbekämpning, med
            ingen arbetsrätt, med mycket låga minimilöner och med dålig social
            trygghet! Det är klart att det driver ned lönerna i de här sektorerna,
            och det är klart att människor för att överleva tar jobb i de
            här sektorerna. Det kommer vi också att få se om vi gör på motsvarande
            sätt i Sverige.
          </note>
          <note xml:id="i-fd60c79a0f134d96-0">
            Anf. 91 ROSE-MARIE FREBRAN (kds)
          </note>
          <note xml:id="i-54755cebd2634831-0">
            Herr talman! Detta är nästan sanslöst! Här får vi ett moderat
            inlägg i debatten, och sedan står skatteministern och öser ur
            sig allt av åsikter om Amerika och riktar sig till mig och frågar
            om detta är vad jag vill ha. Detta är otroligt!
          </note>
          <note xml:id="i-146bf8bc66231f71-0">
            Här har jag framhållit en mycket fin modell, som man har prövat
            i Danmark och som jag dessutom har studerat ordentligt där. Jag
            har mött politiker och företrädare för branschen. Jag vill ha
            ett seriöst samtal med en ansvarig minister i Sverige om detta,
            och så råkar jag ut för det här.
          </note>
          <note xml:id="i-f181f85eb194f824-0">
            Nej, det här är inte lösningen. Jag hoppas att skatteministern
            är så klarsynt - jag tror egentligen det -
          </note>
          <note xml:id="i-edfc94653f4a719f-0">
            att han inte tror att det finns något som kan kallas för lösningen
            på massarbetslösheten i Sverige. Det finns inte en sak som kan
            lösa det här. Men genom att använda den taktiken att man för varje
            sak som vi föreslår och vill diskutera, frågar om det är lösningen,
            avfärdar man allting. Det vi behöver är ju i stället en mängd
            olika lösningar för att vi skall klara situationen i Sverige.
          </note>
          <note xml:id="i-55b4543ff3fe9619-0">
            Låt låsningar, gammalt tänkande och prestige fara, så att vi
            kan få lösa problemen i Sverige! Vi måste väl kunna diskutera
            en åtgärd vid ett tillfälle utan att diskutera tio andra åtgärder
            samtidigt - om det inte är något stort rundabordssamtal vi har,
            då vi måste ta in mer. Men i en liten interpellationsdebatt skulle
            vi väl kunna göra det.
          </note>
          <note xml:id="i-b01837b63dd89b9b-0">
            I Danmark har man redan fått in en tredjedel av den svarta sektorn
            i det här. Det är delvis därifrån som resurser skall komma. En
            del skulle komma från det sparandet, säger statsrådet, och skulle
            därmed slå undan fötterna för annan konsumtion. Det är inte så
            jag har upplevt att det skulle gå till.
          </note>
          <note xml:id="i-a0d7ef840bf8f362-0">
            Det finns mycket annat som jag tyvärr inte hinner kommentera.
            Jag vill ändå ta fasta på det statsrådet sade, att man skall studera
            det här, inte avfärda det helt och hållet.
          </note>
          <note xml:id="i-fcd72d9c4a7d91e9-0">
            Anf. 92 Statsrådet THOMAS ÖSTROS (s)
          </note>
          <note xml:id="i-5518760602f638fe-0">
            Herr talman! Alla goda idéer och alla typer av modeller skall
            studeras. På en punkt är vi överens:
          </note>
          <note xml:id="i-1c71916b73b733b0-0">
            Det finns ingen snabblösning på massarbetslösheten.
          </note>
          <note xml:id="i-969ab7ee6d8ed77b-0">
            Men det finns en väg som vi är säkra på är bra. Där utgår man
            ifrån att inte börja underminera statsfinanserna med olika typer
            av avdrag. Jag fick ett exempel av riksdagsledamoten Graf på den
            amerikanska vägen. Det var intressant att höra att Rose-Marie
            Frebran tydligen inte tycker att den är väg som det är värt för
            oss att gå in på.
          </note>
          <note xml:id="i-c393ac7d9af7824d-0">
            Den privata tjänstesektorn är naturligtvis den sektor som kommer
            att växa i Sverige framöver. Så har det varit sedan 60-talets
            början. Den har vuxit mycket starkt i Sverige. 1990 låg Sverige
            i toppenklass i Europa när det gäller andelen av befolkningen
            som arbetade inom den privata tjänstesektorn. Vi har alltså inte
            haft en slumrande privat tjänstesektor.
          </note>
          <note xml:id="i-a758f453e0863e12-0">
            Nu diskuterar Rose-Marie Frebran en annan typ av tjänstesektor,
            ett subventionssystem för att stimulera fram en sådan tjänstesektor.
            Jag tycker inte att vi har råd med det. Hela tiden ställs vi inför
            svåra avvägningar i budgetsaneringen. Det handlar om svåra avvägningar
            i kommuner och landsting, och inte minst handlar det om avvägningar
            här i kammaren mellan transfereringar, a-kassa, socialförsäkringar
            och stöd till viktig verksamhet ute bland människor. Då ser jag
            inte att vi har möjlighet att införa ytterligare subventioner.
          </note>
          <note xml:id="i-80fe7969cddd4d69-0">
            Jag fick inget svar på hur många som årsarbeten det hade gett
            i Danmark, men jag skall studera det själv. De uppgifter som jag
            hastigast tagit del av ger vid handen att det är ganska få. Jag
            är villig att titta på en dansk modell, men det är mycket svårt
            att i nuvarande läge gå in för en subventionering av en tjänstesektor.
          </note>
          <note xml:id="i-5b3ec66644bdf8e5-11">
            Överläggningen var härmed avslutad.
          </note>
          <note xml:id="i-6772cead4f069eae-0">
            17 § Svar på interpellation 1995/96:121 om skatt på avfall
          </note>
          <note xml:id="i-b7b04442cd4543fd-0">
            Anf. 93 Statsrådet THOMAS ÖSTROS (s)
          </note>
          <note xml:id="i-fa933f628c3030b8-0">
            Herr talman! Dan Ericsson har frågat miljöministern vad som gjort
            att frågan om införandet av avfallsskatt tillåtits bli försenad
            med minst ett år och om hon är beredd att lyfta ut de mer okomplicerade
            delarna ur
          </note>
          <note xml:id="i-d323c0f3dff552b3-0">
            Avfallsskatteutredningen för att riksdagen skall kunna fatta
            beslut om en skatt som kan bli införd vid årsskiftet 1996/97.
            Frågan är ställd mot bakgrund av att regeringen bifallit en framställning
            från Utredningen om beskattning av avfall som deponeras om förlängd
            utredningstid så att utredningsarbetet skall redovisas senast
            den 30 september 1996 mot i direktiven angivna den 31 mars 1996.
          </note>
          <note xml:id="i-2ff917d2348a7b04-1">
            Arbetet inom regeringen är så fördelat att det är jag som skall
            svara på interpellationen.
          </note>
          <note xml:id="i-bce9efb9b7af99cc-0">
            I slutet av februari i år inkom den särskilde utredaren med en
            begäran om att få förlängd tid för utredningsarbetet. I sin skrivelse
            pekar han på att utredningen befinner sig i ett intensivt skede.
            Enligt hans uppfattning kan en skatt på avfall införas och bli
            ett viktigt kompletterande styrmedel för att miljöanpassa avfallsbehandlingen
            och minska avfallsmängderna.
          </note>
          <note xml:id="i-eade13287d9baa28-0">
            Han pekar på att underlaget för vissa delar av avfallet
          </note>
          <note xml:id="i-1c9fc9c9c93881ff-0">
            - främst från industrin - är bristfälligt. Ett samlat förslag
            med noggranna konsekvensanalyser kunde därför inte lämnas till
            den 31 mars i år. Vidare pekar den särskilde utredaren på att
            andra viktiga utredningsarbeten för närvarande görs av Miljöbalksutredningen
            och Naturvårdsverket beträffande avfall. Ett samlat, genomarbetat
            förslag skulle enligt den särskilde utredaren underlätta införandet
            av en avfallsskatt, och en förlängning av utredningstiden skulle
            göra det möjligt att beakta andra utredningsinsatser.
          </note>
          <note xml:id="i-2dea30ae07769af6-0">
            Herr talman! Det fanns ingen anledning för regeringen att ifrågasätta
            utredarens bedömning. Jag vill särskilt peka på att just avsaknaden
            av konsekvensanalys i det senaste betänkandet om avfallsskatt
            genomgående kritiserades av remissinstanserna. Det har också bidragit
            till att något förslag ännu inte lagts fram. Innan en sådan analys
            finns saknas tillräckligt underlag för att gå fram med ett förslag.
            I den analysen bör även vägas in de utredningsarbeten som tidigare
            nämnts. Effekterna av en avfallsskatt kan inte bedömas utan att
            hänsyn tas till vad som föreslås där.
          </note>
          <note xml:id="i-48922bfd79cb9bff-0">
            Jag anser därför att det varken är möjligt eller lämpligt att
            bryta ut vissa delar för lagstiftningsåtgärder nu.
          </note>
          <note xml:id="i-104c25d838d2604a-0">
            Anf. 94 DAN ERICSSON (kds)
          </note>
          <note xml:id="i-80f6b1657a19aa55-0">
            Herr talman! Jag vill tacka statsrådet för svaret, som jag tycker
            ändå innebär ett olyckligt besked. Det verkar nu som om i stort
            sett alla frågor läggs i långbänk, i utredningar och beredningar
            utan att man kommer fram till ett beslut. Miljöbalken är ett väldigt
            trist exempel i det här sammanhanget. Det har vi debatterat ett
            antal gånger de senaste två åren. Det är regeringen och Miljöpartiet
            som bär ett gemensamt ansvar för att man har förhalat just miljöbalken,
            som vi annars hade haft i kraft sedan den 1 juli förra året.
          </note>
          <note xml:id="i-75c32fa9a91ad26f-0">
            Nu vet vi inte när den kommer att träda i kraft.
          </note>
          <note xml:id="i-5b566016cb8b2786-0">
            Den här förseningen av miljöbalken bidrar också till att försena
            andra viktiga utredningar. Det hänvisas till det i svaret. Man
            börjar faktiskt ta sig för pannan när det gäller att lägga allting
            i utredningar och på det sättet inte komma till skott. Problemet
            finns nog inte i första hand hos utredaren utan hos den politiska
            ledningen. Man har uppenbara problem med att komma till beslut.
            Har man ingen uppfattning är det bästa att tillsätta en utredning.
          </note>
          <note xml:id="i-360bea42f96b3927-0">
            Jag hade faktiskt förväntat mig en annan beslutskraft hos regeringen
            Persson. Jag kan nu konstatera att det faktiskt verkar bli tvärtom.
            Man förhalar, man tillsätter utredningar, bereder vidare utan
            att komma till riksdagen med förslag.
          </note>
          <note xml:id="i-d66cfe7283b32452-0">
            Det är allvarligt att avfallsskatten nu inte heller kommer att
            införas. Det innebär stora svårigheter för kommunernas miljöansvariga
            i deras planering. Nyligen kom det en rapport från Svenska naturskyddsföreningen
            där man har undersökt vilka nationella hinder det finns för lokala
            Agenda 21-arbeten och vilka åtgärder som behövs för att undanröja
            dem. Det är intressant läsning. Brister i den nationella miljölagstiftningen
            är det största hindret i kommunernas miljöarbete. Återigen: Regeringen
            har förhalat den nationella offensiva miljölagstiftningen. Observera
            att det är riksdagens miljömål som skall klaras av. Det är då
            rimligt att vi från riksdagens sida ger kommunerna instrument
            för att se till att man kan genomföra de mål som har satts upp.
            I det sammanhanget kan man konstatera att lag om avfallsskatt
            passar väl in i de kommunala strävandena att få en ekologiskt
            hållbar utveckling.
          </note>
          <note xml:id="i-0f9abcd46e425ba9-0">
            Frågan om avfallskatt har också bäring på ett tidigare interpellationsämne
            från min sida, då jag debatterade det med Anna Lindh, nämligen
            möjligheten att komma bort från förbränning av importerat avfall
            från
          </note>
          <note xml:id="i-883c959d1fcb8364-0">
            Tyskland. I den debatten anförde miljöministern att förslaget
            om en avfallsskatt skulle kunna vara ett viktigt instrument i
            arbetet för att minska kostnadsskillnader i omhändertagande mellan
            Tyskland och
          </note>
          <note xml:id="i-a4b2933c163779b9-0">
            Sverige. Om avfallsskattens införande nu fördröjs minskas möjligheterna
            att snabbt komma till rätta med avfallsimporten från Tyskland,
            som är väldigt omfattande i dag.
          </note>
          <note xml:id="i-305858d1fc9ea57d-0">
            Vi har under den senaste tiden vid flera tillfällen haft anledning
            att diskutera den dåliga måluppfyllelsen när det gäller mål och
            utfall inom miljöområdet.
          </note>
          <note xml:id="i-5d5c3788fd424524-0">
            Vi har klarat av bara ett av de nio nationella målen, åtta är
            ouppfyllda. Det blir ingen större hjälp i och med att regeringen
            inte lägger offensiva förslag på riksdagens bord.
          </note>
          <note xml:id="i-2e8a2eb114b34cb0-0">
            Till sist vill jag hänvisa till vad statsrådet säger i svaret
            om vad utredaren har sagt. Enligt utredarens uppfattning kan en
            skatt på avfall införas och bli ett viktigt kompletterande styrmedel
            för att miljöanpassa avfallsbehandlingen och minska avfallsmängden.
            Det går att göra det, och det hade gått att bryta ut just den
            här delen. Men nu är handling som efterlyses, det är det som saknas.
          </note>
          <note xml:id="i-5b3ec66644bdf8e5-12">
            Överläggningen var härmed avslutad.
          </note>
          <note xml:id="i-707696e7f25736eb-0">
            18 § Svar på interpellation 1995/96:123 om fastighetsskattens
            miljöeffekter
          </note>
          <note xml:id="i-96f1663b0976cde1-0">
            Anf. 95 Statsrådet THOMAS ÖSTROS (s)
          </note>
          <note xml:id="i-c653bf54e2ea4b40-0">
            Herr talman! Sten Andersson har frågat miljöministern vilka åtgärder
            hon avser att vidta för att fastighetsskattens inverkningar på
            miljöförbättringar skall bli mera positiv. Arbetet inom regeringen
            är så fördelat att det är jag som skall svara på interpellationen.
          </note>
          <note xml:id="i-aae9bff1df982c84-0">
            Allmän fastighetstaxering av småhus sker vart sjätte år. Regler
            om detta finns i fastighetstaxeringslagen. Taxeringsvärdet ligger
            till grund för bl.a. uttag av fastighetsskatt. Taxeringsvärdet
            skall bestämmas till ett belopp som motsvarar 75 % av marknadsvärdet.
          </note>
          <note xml:id="i-61a87291a043f685-0">
            Marknadsvärdet på en fastighet är beroende av flera faktorer.
            En sådan faktor är naturligtvis byggnadens standard och utrustning.
            Ett hus, i vilket det vidtagits åtgärder för att få ned energiförbrukningen
            och därmed boendekostnaden, bör rimligtvis vara attraktivare på
            marknaden än ett likvärdigt hus där motsvarande energibesparande
            åtgärder inte vidtagits. Jag delar uppfattningen att det är angeläget
            med åtgärder som leder till förbättrad energihushållning. Ett
            eventuellt stöd på detta område bör emellertid utformas på annat
            sätt än som en avvikelse inom fastighetsbeskattningen.
          </note>
          <note xml:id="i-43b78c8d1a002b0b-0">
            Mot bakgrund av det sagda har jag inte för avsikt att ta något
            initiativ till åtgärder som syftar till särbehandling av dem som
            till följd av investeringar i energibesparande och miljövänlig
            teknik fått ett högre marknadsvärde på sina fastigheter - och
            därmed ett högre taxeringsvärde på dessa.
          </note>
          <note xml:id="i-53966af30c771b9a-0">
            Anf. 96 STEN ANDERSSON (m)
          </note>
          <note xml:id="i-fac2de782b63718b-0">
            Herr talman! Jag tackar för svaret.
          </note>
          <note xml:id="i-204cd9a03c1b64c8-0">
            Det är väl okej att Socialdemokraterna går ut och förespråkar
            en högskattepolitik. Men det skulle ha varit en Gudi behaglig
            gärning om man hade gjort det även före valet i stället för, som
            man nu gör, efteråt.
          </note>
          <note xml:id="i-17762d828cd5f8dd-0">
            I TV-programmet Granskning har det ökande fifflet i Sverige beskrivits.
            Även Gunnar Myrdal sade på sin tid att svenska folket var ett
            folk av fifflare. Jag vill påstå att fastighetsskatten är starkt
            provokativ. Jag förstår att folk i alla fall tänker på att försöka
            fiffla och komma undan. Den här skatten är nämligen inte rättvis.
            Den är heller inte konsekvent, utan den är ologisk.
          </note>
          <note xml:id="i-f15b6f9379c1133a-0">
            Herr talman! Jag gick inte upp i debatten i egenskap av skatteexpert,
            utan jag gjorde det därför att jag i riksdagen är engagerad i
            boendefrågor och i frågor som rör konsekvenserna för miljön med
            tanke på fastighetsskatten.
          </note>
          <note xml:id="i-f83e82a75949d3d1-0">
            I t.ex. annonser uppmanas vi att investera i kyl, frys, spis,
            ugn eller värmepump för att därmed få ned kostnaderna för energiförbrukningen
            och således få mera pengar i plånboken. Man sparar pengar och
            man sparar miljö, heter det. Det är både sant och inte sant.
          </note>
          <note xml:id="i-cdf9151a1b951113-0">
            Visst minskar energiförbrukningen, men i stort sett i samtliga
            fall äts vad man där vinner upp av den ökade fastighetsskatten.
          </note>
          <note xml:id="i-6e718e708648876a-0">
            Statsrådet säger att han inte är beredd att ändra på regler.
            Däremot kan han tänka sig något annat. Då är min lilla fråga:
            Exempelvis vad?
          </note>
          <note xml:id="i-1ee1d260ff98e8ef-0">
            Själv skall jag här ge några exempel. En kyl/frys som kostar
            ungefär 6 000 kr kostar lika mycket, oavsett om det gäller Ystad
            eller Haparanda. Men vid installation i lägenhet eller villa blir
            konsekvenserna minst sagt absurda. Jag bor i en kommunal lägenhet
            i
          </note>
          <note xml:id="i-20050c7915ba9b6f-0">
            Malmö och betalar icke ett dugg i skatt, utan jag betalar vad
            kylen/frysen kostar. Bor jag däremot, så är det i extremfallet,
            i Stockholm i en villa med sjöutsikt ökar min skatt med 2 800
            kr per år och taxeringsvärdet med 90 000 kr.
          </note>
          <note xml:id="i-9de80b35469d504d-0">
            Tror statsrådet verkligen att det går att öka priset på ett hus
            med 100 000 kr därför att man satt in en kyl, för vilken inköpspriset
            är 5 000 kr?
          </note>
          <note xml:id="i-b4e9f1a7ac2cd661-0">
            Ett vida värre exempel är följande. Om jag köper en större ugn,
            som kostar ungefär 10 000 kr, blir det för mig som hyresgäst inte
            heller här någon skatt.
          </note>
          <note xml:id="i-1a39f28524d69937-0">
            Men i extremexemplet - dvs. om man bor i Stockholm i en villa
            med sjöutsikt - får man betala 4 800 kr mer i skatt per år. Taxeringsvärdet
            ökar med
          </note>
          <note xml:id="i-3abc94c6f56d563c-0">
            135 000 kr.
          </note>
          <note xml:id="i-1f92162732860e92-0">
            Tror statsrådet att en ugn för 10 000 kr gör att jag vid en försäljning
            kan få ut kanske 150 000 kr mera?
          </note>
          <note xml:id="i-93d57e59396571b5-0">
            Då skall man nog vara rätt så naiv.
          </note>
          <note xml:id="i-855eeefcd68944c2-0">
            Människor är ju, på gott och ont, påhittiga. Tyvärr tror jag
            att många föredrar att inte kryssa för korrekt i sina taxeringsblanketter.
            Jag kan t.ex. tänka mig att det införs leasingsystem. Man leasar
            en kyl eller en ugn. Då blir det svårt att med nuvarande regler
            beskatta villaägaren för det. Statsrådet säger då säkert att det
            går att hitta nya lagar för det. Men människor kommer ändå att
            fortsätta på det här viset. Så länge folk inte känner för en skatt
            som slår så orättvist och abnormt tvingas folk, tyvärr, att bli
            fifflare.
          </note>
          <note xml:id="i-0862f56f486d48fd-0">
            Jag skulle vilja ha ett svar där, för jag kan inte på ett pedagogiskt
            sätt förklara att samma sorts kyl eller ugn som kostar exakt samma
            i hela Sverige kan få så enorma effekter vad gäller fastighetstaxeringen.
          </note>
          <note xml:id="i-82a1db45e2cc2673-0">
            Anf. 97 Statsrådet THOMAS ÖSTROS (s)
          </note>
          <note xml:id="i-0346eb8fec0f621e-0">
            Herr talman! Sten Andersson talar om energi- och miljöförbättrande
            åtgärder. Det är oerhört viktiga åtgärder - åtgärder som vi alla
            har anledning att vidta, inte minst som husägare, som ju faktiskt
            också står för kostnaderna för energiförbrukningen.
          </note>
          <note xml:id="i-15741e5c6a6e2947-0">
            Fastighetsskatten, Sten Andersson, är dock ingen miljöskatt i
            sig, utan den är en skatt på en kapitaltillgång. Vi har också
            skatter på andra kapitaltillgångar.
          </note>
          <note xml:id="i-7a895f49dd051696-0">
            Vidare är fastighetsskatten en skatt som ger stora inkomster
            till statskassan. Skulle vi börja göra undantag för energibesparande
            och miljöförbättrande åtgärder är de flesta förbättringar av ett
            hus att hänföra till den typen av åtgärder. Och skulle vi börja
            göra undantag och minska fastighetstaxeringsvärdet eller fastighetsskatten,
            skulle hela systemet efter hand gröpas ur.
          </note>
          <note xml:id="i-8969d8eddb779489-0">
            Fastighetsskatten är ju en skatt på en tillgång som man har.
            Skall en tillgång beskattas måste man på något vis försöka uppskatta
            marknadsvärdet.
          </note>
          <note xml:id="i-86a093094adabf97-0">
            Det är klart att flertalet kan hålla med Sten Andersson om att
            det kan bli konstiga effekter ibland.
          </note>
          <note xml:id="i-671d0abb08d5d7c8-0">
            Men det handlar om att se till prisläget i ett område, för det
            har att göra med marknadsvärdet. Hur attraktivt är området? Vilka
            priser kommer de här bostäderna att säljas till? Det gäller också
            att försöka fånga effekten av att det faktiskt finns olika typer
            av hus i samma område. Hur vi skall hitta ett sådant system utan
            att ha någon typ av faktorer att gå efter är för mig svårt att
            se.
          </note>
          <note xml:id="i-f4c968feb8475200-0">
            Självfallet är det inte världens enklaste system, men det är
            ett viktigt system som ger stora inkomster till statskassan. Det
            gör att man försöker behandla olika typer av sparande hyggligt
            lika.
          </note>
          <note xml:id="i-86abc7cea6ab026b-0">
            Sten Andersson talade om kommunala lägenheter och det är klart
            att man i det fallet inte äger sin lägenhet. Man är dock med och
            betalar fastighetsskatt via den hyra som betalas in till bostadsbolaget.
            Äger man sitt hem har man däremot nämnda typ av tillgång.
          </note>
          <note xml:id="i-c117e91bf68fdcb3-0">
            Således är det inte alls orimligt att vara med och betala fastighetsskatt.
          </note>
          <note xml:id="i-73c90e7b7589e832-0">
            Hur blir det om vi går från ett system där marknadsvärde och
            taxeringsvärde har ett tätt samband till ett system där det blir
            en allt större skillnad? Vad tror
          </note>
          <note xml:id="i-16765e5f0262f86a-0">
            Sten Andersson att det får för effekter när det gäller människors
            tilltro till systemet?
          </note>
          <note xml:id="i-6e4e2e62eae47a28-0">
            Anf. 98 STEN ANDERSSON (m)
          </note>
          <note xml:id="i-0b755d0605254950-0">
            Herr talman! Beträffande frågan sist i statsrådets inlägg: Jag
            tror inte att tilltron till systemet kan bli mindre än den hitintills
            kunnat bli.
          </note>
          <note xml:id="i-c1295e6816bea0f7-0">
            Förstår inte statsrådet att om statsrådet t.ex. hade ägt en butik
            som säljer värmepumpar, kylskåp och spisar och det annonserades
            om att genom en investering i en spis eller värmepump, kommer
            energiförbrukningen jämfört med den före köpet aktuella kostnaden
            att sänkas med ett visst antal kronor per år?
          </note>
          <note xml:id="i-0d76eb5c5c80cd95-0">
            Men hur blir det om man sedan i samma annons skriver att man
            dock måste räkna med att behöva betala en skatt som vida överstiger
            vad man tjänar på att få en mindre energiförbrukning?
          </note>
          <note xml:id="i-3890443390461da3-0">
            Det här med hyresrätt kan alltid diskuteras. Men en bostadsrättsinnehavare
            kan själv bestämma om han eller hon skall köpa en bättre spis
            eller en bättre ugn.
          </note>
          <note xml:id="i-f9c69a423735d2ab-0">
            Bostadsrättsinnehavaren får inte mera skatt för det.
          </note>
          <note xml:id="i-68a4d19c9c524f69-0">
            Det är bara om hela föreningen gör det här köpet som det gäller.
            En enskild bostadsrättsinnehavare däremot får alltså inte mera
            skatt.
          </note>
          <note xml:id="i-5e77777cb92b7f45-0">
            Jag inser behovet av att dra in pengar, men vi förlorar, tyvärr,
            också mycket pengar. Dessutom förlorar vi något som är mycket
            värdefullare, nämligen tilltron till politikerna och till det
            politiska systemet, när vi beslutar om förslag som i många delar
            är absurda och t.o.m. rent orimliga. Det borde statsrådet ta sig
            en liten funderare över.
          </note>
          <note xml:id="i-e39c1ac45b8a280f-0">
            Jag har fortfarande inte fått svar på hur man pedagogiskt skall
            förklara varför samma ugn, som kostar exakt samma från Ystad till
            Haparanda, kan få så enormt olika konsekvenser. Den har exakt
            samma funktion om den står i Malmö, Haparanda eller Danderyd.
            Att folk är förvånade och att tilltron till detta förslag är svag
            kan inte vara någon hemlighet.
          </note>
          <note xml:id="i-a658870727d41deb-0">
            Statsrådet säger att man kan tänka sig andra idéer för att kompensera
            dem som har gjort miljöeffektiva investeringar. Det skulle vara
            klädsamt om statsrådet kunde ge mig något exempel på att man blir
            belönad för att man gör en sådan miljöinvestering.
          </note>
          <note xml:id="i-b88417f990d1b532-0">
            Anf. 99 Statsrådet THOMAS ÖSTROS (s)
          </note>
          <note xml:id="i-1a6a43fc7506a2c3-0">
            Herr talman! Jag vill säga till Sten Andersson att tilltron till
            politiker också får sig en rejäl törn om vi sänker skatter utan
            att i samma mån ha sänkt utgifterna. Om vi skulle lockas att sänka
            varje skatt som var impopulär skulle vi snart ha en sådan statsfinansiell
            situation att tilltron skulle få sig en enorm knäck.
          </note>
          <note xml:id="i-9297a0be6832e2fe-0">
            När det gäller energiförbättringar och miljöförbättringar är
            jag säker på att det ligger i intresset hos var och en som har
            ett hus att spara energi. Vi har ökade kostnader för energiförbrukning.
            Det är klart att det märks i plånboken hos de människorna om de
            gör förbättringar.
          </note>
          <note xml:id="i-5c5166a47f5a9ed4-0">
            Sten Andersson säger att bestämmelsen får absurda effekter över
            regionerna. Men det handlar om att vi försöker göra en koppling
            mellan marknadsvärde, fastighetstaxeringsvärde och fastighetsskatt!
            Det är ingen skatt på boende i sig. Det är en skatt på den tillgång
            man har - det hus man har - och då skall vi försöka fånga värdet
            på det.
          </note>
          <note xml:id="i-2483cd9e049f175c-0">
            Man skall hitta ett hyggligt sätt att fånga detta marknadsvärde
            som inte blir alltför komplicerat. Jag har tidigare försökt förklara
            att Sten Andersson naturligtvis då och då kommer att kunna hitta
            effekter som inte riktigt stämmer överens med vad han tycker är
            bra.
          </note>
          <note xml:id="i-dca330947daca540-0">
            Det är framför allt Näringsdepartementet som sysslar med frågorna
            om andra åtgärder, men jag kan säga att det i dag inte finns några
            budgetmedel för att utöka någon typ av stöd. Men vi kommer i ett
            läge med partiledaröverläggningar om energifrågor och annat, och
            det är klart att sådan här frågor ses över i de sammanhangen.
            I dag finns det inga pengar för ytterligare stöd till sådana typer
            av investeringar.
          </note>
          <note xml:id="i-2bb39e9d0910aa2a-0">
            Anf. 100 STEN ANDERSSON (m)
          </note>
          <note xml:id="i-1863a21dbd36ed59-0">
            Herr talman! Jag har på den lilla tid som statsrådet har varit
            i riksdagen förstått att han både är klok och begåvad och kunnig,
            och en coming politiker. Man kan bara se på hans karriär. Den
            har gått rätt så snabbt. Men förklara då detta för mig! Statsrådet
            säger att man sparar på energin och att plånboken sväller. Men
            många gånger äter en skattehöjning upp den effekten. Det är väl
            ett svårsålt argument?
          </note>
          <note xml:id="i-31650e28e04818b2-0">
            En fastighetsmäklare har två hus med sjöutsikt till försäljning
            i Stockholm. I det ena huset har man ingen fin ugn. I det andra
            har man det. Ugnen kostar 10 000.
          </note>
          <note xml:id="i-d8b505e1081bca67-0">
            Tror statsrådet att mäklaren kan få ut närmare
          </note>
          <note xml:id="i-3769e67a292ae301-0">
            150 000 kr mer i försäljningsvärde för det hus där det finns
            en ugn som kostar 10 000 kr?
          </note>
          <note xml:id="i-5daccdabe41dd5c5-0">
            Förklara det, men säg det sakta så att jag förstår det. Jag förstår
            det faktiskt inte.
          </note>
          <note xml:id="i-c25d52cd01de2252-0">
            Anf. 101 Statsrådet THOMAS ÖSTROS (s)
          </note>
          <note xml:id="i-8698329a2ee5b75e-0">
            Herr talman! En sista kommentar till Sten Andersson: Fånga marknadsvärdet!
            Det är det som är det intressanta. Det är naturligtvis konsumenterna
            på den marknaden som bestämmer vilka typer av investeringar som
            ger en höjning av marknadsvärdet. Det är inte en skatt på boende
            i sig. Det är en skatt på den kapitaltillgång som man placerar
            i. Vi kan inte ha ett system där vi behandlar människors olika
            sparformer på väldig olika sätt.
          </note>
          <note xml:id="i-13fb7c59c57c582e-0">
            Om åtgärder som man gör i miljö- och energibesparande syfte inte
            leder till att husets värde ökar, eller i värsta fall skulle leda
            till att husets värde sjunker, är det naturligtvis inte meningen
            att de skall räknas in. Jag litar på att myndigheterna gör sådana
            övervägningar när man tittar över systemen. Det skall vara åtgärder
            som leder till att värdet på fastigheten höjs. Det skall finnas
            konsumenter som efterfrågar den typen av åtgärder, och det skall
            få effekt på taxeringen just på grund av kopplingen till marknadsvärdet.
          </note>
          <note xml:id="i-182e1d8c31c5baff-0">
            Jag förstår att Sten Andersson vill sänka denna skatt. Moderaterna
            vill sänka många skatter. I sina riktigt hissnande ögonblick talar
            man om att sänka skattekvoten till 40 % av BNP. Detta är väl ett
            av de stegen.
          </note>
          <note xml:id="i-ed2bebf7d99f9456-0">
            Jag tycker att de intäkter vi får av denna skatt går till oerhört
            viktiga samhällsändamål. Det kommer de att fortsätta göra.
          </note>
          <note xml:id="i-5b3ec66644bdf8e5-13">
            Överläggningen var härmed avslutad.
          </note>
          <note xml:id="i-9655b213e5986c2d-0">
            19 § Svar på interpellation 1995/96:133 om skatteregler för nämndemän
          </note>
          <note xml:id="i-711e5f20eadaf0bf-0">
            Anf. 102 Statsrådet THOMAS ÖSTROS (s)
          </note>
          <note xml:id="i-e869b03556e819fc-0">
            Herr talman! Carl Fredrik Graf har frågat finansministern vilka
            förändringar han är beredd att vidta för att skattereglerna inte
            skall leda till försämrade möjligheter att rekrytera nämndemän
            samt om han är beredd att skriva in i kommunalskattelagen att
            tjänsteställe för nämndeman är bostaden när denna tjänstgör som
            nämndeman. Frågan har ställts mot bakgrund av en dom från Kammarrätten
            i Jönköping den 2
          </note>
          <note xml:id="i-756c03885b0ca947-0">
            februari 1996, där kammarrätten fann att nämndemän som inte uppbär
            särskild ersättning för förberedelsearbete skall anses ha sitt
            tjänsteställe vid domstolen.
          </note>
          <note xml:id="i-0f40b19d4c9d68b3-0">
            Jag har ansvar för skattefrågor inom regeringen. Interpellationen
            besvaras därför av mig.
          </note>
          <note xml:id="i-3fdcf8f42a67092c-0">
            Enligt punkt 3 av anvisningarna till 33 § kommunalskattelagen
            avses med tjänsteställe den plats där en arbetstagare fullgör
            huvuddelen av sitt arbete. Om arbetsgivaren ger ut ersättning
            för resor mellan bostaden och tjänstestället är ersättningen skattepliktig
            intäkt. Arbetsgivaren är skyldig att göra avdrag för preliminär
            skatt på den utbetalade kostnadsersättningen. Den skattskyldige
            kan enligt 45 § 1 mom. uppbördslagen få jämkning av den preliminära
            skatten om han gör det sannolikt att den slutliga skatten kommer
            att avvika från den preliminära skatten.
          </note>
          <note xml:id="i-71073620a3c56e39-0">
            Kammarrättens dom innebär att Domstolsverket skall göra preliminärskatteavdrag
            på resekostnadsersättningar som utbetalas till de nämndemän som
            har sitt tjänsteställe vid domstolen, men inte för dem som har
            sitt tjänsteställe i bostaden. Ersättning för förberedelsearbete
            utbetalas endast till nämndemän som tjänstgör vid länsrätterna,
            och dessa nämndemän har därför enligt domen sitt tjänsteställe
            i hemmet. Övriga nämndemän har enligt kammarrättens avgörande
            sitt tjänsteställe vid den domstol där de tjänstgör.
          </note>
          <note xml:id="i-cff6f97a1e4cce5e-0">
            Tjänsteinkomstbeskattningen har nyligen varit föremål för översyn.
            I sitt slutbetänkande (SOU
          </note>
          <note xml:id="i-7ec084a78507b546-0">
            1993:44) belyste utredningen de problem som finns för vissa yrkesgrupper
            såsom för musiker, artister, reservofficerare, styrelseledamöter,
            nämndemän och liknande grupper med anledning av gällande bestämmelser
            om tjänsteställe i skattelagstiftningen. I betänkandet lämnades
            inga förslag till ändrade regler för dessa yrkesgrupper. I proposition
            1993/94:90, Översyn av tjänsteinkomstbeskattningen m.m., föreslogs
            dock en särskild undantagsregel för reservofficerare som innebär
            att de skall anses ha sitt tjänsteställe i bostaden. Nämndemännens
            situation skiljer sig från reservofficerarnas bl.a. genom att
            resorna för reservofficerare kan sträcka sig över hela landet
            och sålunda bli mycket kostsamma för den skattskyldige.
          </note>
          <note xml:id="i-007794d6ed0c5df0-0">
            I det fall nämndemannen har sitt tjänsteställe vid domstolen
            skall således preliminär skatt dras på utbetald resekostnadsersättning.
            Nämndemannen får i sin självdeklaration yrka avdrag för kostnaderna
            för resan till och från domstolen. Om den preliminära skatten
            överstiger den slutliga skatten får nämndemannen överskjutande
            skatt året efter det att han har haft kostnaden. De nämndemän
            som har kostsamma resor mellan bostaden och sitt tjänsteställe
            vid domstolen kan, som jag tidigare har nämnt, få jämkning av
            den preliminära skatten och därigenom åtminstone delvis undanröja
            problemet med preliminärskatteavdrag på resekostnadsersättningen.
          </note>
          <note xml:id="i-ed0b39e1b2f260e6-0">
            Jag är medveten om att nu gällande skatteregler kan medföra olägenheter
            för vissa nämndemän. Jag är dock för närvarande inte beredd att
            ändra gällande lagstiftning för denna grupp. Finns svårigheter
            att rekrytera nämndemän bör de övervinnas på annat sätt än genom
            ändrade skatteregler.
          </note>
          <note xml:id="i-cd3c11d2fd30d926-0">
            Jag vill i det här sammanhanget nämna att det för närvarande
            pågår en översyn av den organisatoriska strukturen inom domstolsväsendet.
            Dessutom kan nämnas att justitieministern kommer att svara på
            en interpellation den 25 april 1996 om reglerna för ersättning
            till nämndemän.
          </note>
          <note xml:id="i-cae0b55ce8d54786-0">
            Anf. 103 CARL FREDRIK GRAF (m)
          </note>
          <note xml:id="i-4019ffcf661f12e3-0">
            Herr talman! Klockan är nu efter 14 på fredagseftermiddagen,
            och jag har stannat kvar här i kammaren och sett fram emot det
            svar som statsrådet skulle lämna. Eljest skulle jag ha varit hemma
            i Halland. Jag vet inte om jag hade gjort mer nytta där än här,
            men jag får ändå konstatera att svaret var bra trist. Det ger
            en bakgrundsbeskrivning och beskriver rättsläget, och det kände
            jag till. Det var nämligen bakgrunden till min interpellation.
            Sedan säger statsrådet i klämmen att han är medveten om att det
            är ett problem men att han inte tänker göra någonting åt det.
          </note>
          <note xml:id="i-377d3fc1de7be07e-0">
            Där kunde ju debatten sluta. Av de förra interpellationsdebatterna
            lärde jag mig att statsrådet inte är så benägen att svara på frågor
            som man ställer. Därför skall jag försöka skärpa mig och bli tydligare
            i det avseendet för att underlätta.
          </note>
          <note xml:id="i-1eeb04bc0868e1f5-0">
            Runt om i landet tjänstgör det 4 000-5 000 nämndemän. Det är
            en förutsättning för att det svenska rättsväsendet skall fungera
            att de kommer till rätten och fullgör sina uppgifter där. Det
            är också ett problem att rekrytera nämndemän, och det känner ju
            statsrådet till. Det antyds ju indirekt i svaret.
          </note>
          <note xml:id="i-6368167dff9e6e42-0">
            Herr talman! Jag tror att rekryteringssvårigheterna kommer att
            accentueras genom det rättsläge som har uppkommit med anledning
            av domen i kammarrätten i
          </note>
          <note xml:id="i-a4f61f2a23a1fb9d-0">
            Jönköping. Den innebär att det blir fråga om preliminärskatteavdrag
            för de kostnadsersättningar som
          </note>
          <note xml:id="i-a7f6a9f0c3bb53bb-0">
            Domstolsverket betalade ut till nämndemannen. Har en nämndeman
            haft en utgift på 100 kr får han 100 kr, men 30 kr försvinner
            i skatt.
          </note>
          <note xml:id="i-f3a8a563db4b744c-0">
            Jag menar att dessa regler medför olägenheter. Jag vet inte om
            man skall märka ord när man läser ett interpellationssvar, men
            det framgår ju att en förändring är gjord när det gäller reservofficerare
            - det är för övrigt en mycket bra förändring. Där står det att
            det handlar om mycket kostsamma resor. Då är frågan om det är
            någon skillnad på mycket kostsamma resor och bara kostsamma resor,
            och om det är så att det bara är kostsamma resor får förmodligen
            den som gör en arbetsinsats för staten delvis betala för det själv.
          </note>
          <note xml:id="i-b7b9358a2a184b1f-0">
            Har statsrådet funderat på rollen som förtroendeman? I många
            andra sammanhang är det ju så att bostaden betraktas som tjänsteställe
            för förtroendemän. Det är ju naturligt. Nu ingår det i domstolsprocessen
            för vissa nämndemän att man inte har någon inläsning. Det är jag
            medveten om. Men likväl är det fråga om en förtroendemannasituation.
            Har statsrådet någon fundering på om man kan jämföra nämndemännen
            med andra förtroendemän och på det viset komma runt problemet
            med hur man skall betrakta tjänstestället?
          </note>
          <note xml:id="i-7c231a9a2498ed0b-0">
            Statsrådet säger också i sitt svar att om man trots allt har
            höga kostnader kan man begära jämkning hos skattemyndigheten.
            Om inte statsrådet redan är medveten om att en åtgärd för att
            åstadkomma besparingar inom skatteförvaltningar är att minska
            jämkningsförfarandena i olika sammanhang kommer han säkert att
            bli det. Detta tar tid och kraft från skattemyndigheterna. Jag
            tror inte att det är en särskilt framkomlig väg.
          </note>
          <note xml:id="i-6c18e205bc01fc4e-0">
            Den är inte bra för skattemyndigheten, och den är inte särskilt
            praktisk för de enskilda nämndemännen.
          </note>
          <note xml:id="i-c693d327d45226de-0">
            Det enklaste är naturligtvis att göra den förändring av 33 §
            tredje anvisningspunkten i kommunalskattelagen som jag nämnde
            redan i min fråga. Jag utgår ifrån att statsrådet trots allt är
            beredd att ta tag i det.
          </note>
          <note xml:id="i-c2bfb60f7b389a09-0">
            Nu vill jag ställa en klar och tydlig fråga, och den kommer jag
            att upprepa tills jag får svar på den. Anser statsrådet att en
            nämndeman skall behöva betala netto för att tjänstgöra som nämndeman?
            Då räknar jag in effekten av arvode och preliminärskatteavdrag
            på det och kostnadsersättningar och preliminärskatteavdrag på
            det. Om saldot av detta blir minus, borde inte statsrådet då åtgärda
            det? Detta är väl trots allt en skattefråga? Det är ju preliminärskatteavdragen
            som gör att det blir på det här viset.
          </note>
          <note xml:id="i-25489b77aad33ef6-0">
            Anf. 104 INGER LUNDBERG (s)
          </note>
          <note xml:id="i-ff460d90222d9d7c-0">
            Herr talman! Det är en liten, men principiellt viktig fråga som
            Carl Fredrik Graf har tagit upp. Ytterst handlar det om hur vi
            ser på förtroendemännen och hur vi ser på de samhällsvaldas förankring
            ute i hela landet.
          </note>
          <note xml:id="i-ccd955f569a04746-0">
            Det är också viktigt att vi har ett skattesystem som människor
            kan ha respekt för. Det är viktigt att vanliga medborgare inte
            tycker att det är knäppt.
          </note>
          <note xml:id="i-bf721f7b4f2217bc-0">
            Nämndemannen har ett viktigt uppdrag och spelar en viktig demokratisk
            roll i det svenska samhället.
          </note>
          <note xml:id="i-52d3427dd527ab92-0">
            Ytterst är han en garant för att rättssystemet verkligen är förankrat
            bland medborgarna. De har jämställts med en yrkesgrupp i traditionell
            mening i svaret från departementet, men det är de inte. Detta
            är ett samhällsuppdrag.
          </note>
          <note xml:id="i-ebfe30acec39938a-0">
            Vi talar om att hela landet skall leva, men det är minst lika
            viktigt att säga att hela landet skall vara representerat i olika
            demokratiska sammanhang.
          </note>
          <note xml:id="i-59f0eb4b114b29e8-0">
            När det gäller de kommunala uppdragen har man löst detta så att
            landstingsledamöter och kommunala ledamöter anses ha sitt tjänsteställe
            i hemmet. Därigenom beskattas de inte om de får reseersättning
            från kommuner och landsting. På samma sätt måste man hitta en
            lösning för nämndemännen.
          </note>
          <note xml:id="i-e6137d530a2cb771-0">
            Skälet till att jag har engagerat mig i det här ärendet är att
            jag har varit kontakt med en förtroendeman, en nämndeman Lars
            Mellberg, som är från Örebro.
          </note>
          <note xml:id="i-126968c2f7e6791d-0">
            Han arbetar i den kammarrätt som är gemensam för
          </note>
          <note xml:id="i-fb7616213510f222-0">
            Örebro och Jönköping. När han fick ut sin ersättning för nämndemannauppdraget
            stod det noll kr. Det skulle egentligen ha stått ett minusbelopp
            på hans löneanvisning, eftersom han fick skatta för den hotellförmån
            han fått i Jönköping. Han fick också skatta för den reseersättning
            som utbetalats från Domstolsverket. Detta är naturligtvis inte
            rimligt. Det är inte skäligt.
          </note>
          <note xml:id="i-42cfe52125ba43ee-0">
            I andra sammanhang kan man säga att man skall flytta till det
            ställe där man har jobbet. Det är naturligt att man gör det på
            sikt. Men han skall naturligtvis bo kvar i Örebro. Han skall representera
            Örebro läns medborgare i Kammarrätten i Jönköping. Vad blir resultatet
            av det här? Resultatet blir naturligtvis att
          </note>
          <note xml:id="i-1c5f46dc17cf2e3a-0">
            Lasse Mellberg stannar hemma i Örebro, och det blir jönköpingsbor
            som deltar när den gemensamma kammarrätten sammanträder i Jönköping.
          </note>
          <note xml:id="i-c2dc8a60b0c7fe59-0">
            Detta är alltså inte bra. Det är principiellt viktigt att det
            kommer fram en lösning. Om det skall ske genom en förändring av
            skattelagstiftningen eller genom förändringarna via Justitiedepartementet
            är jag inte kvinna att säga. Jag tycker att tanken att se över
            kommunalskattelagen känns rimlig, men det kan finnas andra modeller
            som är bättre. Jag tycker att det är oerhört angeläget att regeringen
            är medveten om att för det första är systemet som det fungerar
            i dag inte rimligt och för det andra är det bråttom att göra en
            förändring.
          </note>
          <note xml:id="i-4ec8668687dee8db-0">
            Jag vädjar till statsrådet att markera att statsrådet i regeringen
            är beredd att se till att det blir en förändring. Om den kommer
            från Finansdepartementet eller från Justitiedepartementet är inte
            det viktigaste. Jag vädjar också till statsrådet att här säga
            att det snart kommer en förändring.
          </note>
          <note xml:id="i-7c1bc66352b90375-0">
            Anf. 105 Statsrådet THOMAS ÖSTROS (s)
          </note>
          <note xml:id="i-d099fdbc8c1bdd50-0">
            Herr talman! Jag beklagar att Carl Fredrik Graf inte kunde få
            vara hemma i Halland, men det är ju ändå han som har ställt interpellationen.
          </note>
          <note xml:id="i-25e9e47365959c33-0">
            Jag håller fullständigt med om att nämndemännen är en förutsättning
            för att hela det här systemet skall fungera. Jag är också medveten
            om att det är ett svårt rekryteringsläge för nämndemän. Mitt bekymmer
            gäller om vi skall använda skattesystemet för att lösa rättssystemets
            problem med rekrytering. Det uppstår nämligen svåra avvägningsförhållanden
            här. Det finns fler som också är intresserade av att få ett undantag
            i den här frågan.
          </note>
          <note xml:id="i-d2ee1ab3dbe96e5d-0">
            Vi har lämnat det till reservofficerare. Då är formuleringen
            "mycket kostsamma resor". Carl Fredrik
          </note>
          <note xml:id="i-198179e1ad502372-0">
            Graf frågar om det inte är tillräckligt med kostsamma resor.
            Där ser man vilka svårigheter vi hamnar i när vi gör avsteg ifrån
            en skatteprincip.
          </note>
          <note xml:id="i-3ef1bc411cac5ee2-0">
            Det är precis dessa svåra avvägningar som jag har att göra när
            det gäller skattesystemet. Jag finner det inte rimligt att det
            är skattesystemet som skall lösa problemet med rekrytering av
            nämndemän.
          </note>
          <note xml:id="i-ccbe8b354747b086-0">
            När det gäller jämkningsförfarandet är det naturligtvis så som
            Carl Fredrik Graf säger. Men om man befinner sig i en situation
            där man har mycket stora resekostnader skall man naturligtvis
            söka jämkning.
          </note>
          <note xml:id="i-d55b60fd789d7739-0">
            Det tycker jag absolut att man skall göra.
          </note>
          <note xml:id="i-0f2866e37404c5d9-0">
            Inger Lundberg talar om att hela landet måste kunna vara representerat,
            och det är ju riktigt. För vissa förtroendevalda finns ju den
            här regeln om att man har sitt tjänsteställe i bostaden. Jag är
            inte säker på att det gäller alla kommunal- och landstingspolitiker.
            Jag måste säga att jag blir litet förvånad, men jag lovar att
            läsa på det till nästa gång.
          </note>
          <note xml:id="i-8bce78b1e04b1d0b-0">
            Inger Lundberg ställer frågan på sin spets. Handlar det om att
            man skall ändra i skattelagstiftningen eller handlar det om att
            man på annat sätt skall underlätta rekryteringen av nämndemän.
            Jag kan inte se att det skall ske genom avsteg eftersom vi då
            även har andra grupper som omedelbart blir intresserade av avsteg.
          </note>
          <note xml:id="i-b85927ae995e7c37-0">
            Anf. 106 CARL FREDRIK GRAF (m)
          </note>
          <note xml:id="i-b864d0886c1d78e3-0">
            Herr talman! Den här debatten har väl ändå i någon mening gjort
            att problemet krupit någon centimeter framåt. Vi har åtminstone
            ringat in frågan. Man kan lösa frågan på två sätt. Antingen kan
            man höja arvodena i sådan utsträckning att saldot för det arbete
            som nämndemännen bedriver blir bättre, och den vägen tenderar
            statsrådet Östros att föredra. Då skall arvodet täcka skatten
            för kostnadsersättningen och samtidigt utgöra skälig ersättning
            för själva arbetet.
          </note>
          <note xml:id="i-b55aaba820a4aaca-0">
            Jag är emellertid tveksam till att detta statsfinansiellt sett
            är den rätta vägen. Det är inte så förfärligt många miljoner som
            snurrar runt i det här systemet, jag har fått uppgift från Domstolsverket
            om det. Jag är övertygad om att det ur statsfinansiell synpunkt
            och ur enkelhetssynpunkt vore enklast att lösa detta skattevägen,
            dvs. genom en förändring i kommunalskattelagen.
          </note>
          <note xml:id="i-a4c6c76a7d0a14bd-0">
            Det är självklart så att det här jämkningsförfarandet finns nu,
            och det kan naturligtvis användas. Jag delar statsrådets uppfattning
            på den punkten.
          </note>
          <note xml:id="i-388be02f350a8c4d-0">
            Men det är inte det som slutligen löser problemet, utan det handlar
            också om vilken syn staten har på detta. Jag tycker att det är
            orimligt att nämndemän skall hamna i en sådan situation som Inger
            Lundberg mycket tydligt beskrev. En person fick för utfört arbete
            0 kr, men han skulle ha legat på minus. Signalen från staten blir
            ju att det jobb som nämndemannen utför inte är viktigt, och att
            det inte finns någon anledning att ersätta honom för de kostnader
            som uppstår i samband med förrättningen.
          </note>
          <note xml:id="i-76bb30439ef54b12-0">
            Man får komma ihåg att skattesystemet inte bara skall ses som
            ett sätt att tekniskt lösa olika problem.
          </note>
          <note xml:id="i-15214b2d3d4b22e0-0">
            Det handlar också rätt mycket om vilken attityd statsmakterna
            har till enskilda medborgare i olika frågor. Därför tror jag nog
            att vi måste lösa problemet på det här viset.
          </note>
          <note xml:id="i-7e439e0e547caedd-0">
            Herr talman! Jag tänker upprepa min fråga från det förra anförandet,
            en fråga som statsrådet inte har svarat på. Anser statsrådet Östros
            att en nämndeman på grund av skattesystemets utformning skall
            behöva hamna i en situation där saldot blir noll eller där han
            betalar för det arbete som han har utfört för staten?
          </note>
          <note xml:id="i-ed250f61d2f20e1d-0">
            Det är ett principiellt klarläggande som statsrådet är skyldig
            kammaren och som jag hoppas kunna få i nästa replik. Jag har nämligen
            blivit kontaktad av många nämndemän i den här frågan, och jag
            vill veta vad jag skall gå hem och säga till dem efter den här
            debatten. Skall jag bara säga att skatteministern inte hade något
            besked, att han visste inte vad han skulle göra, att det förmodligen
            inte handlade om skattesystemet men att det kommer ett interpellationssvar
            den
          </note>
          <note xml:id="i-c22a597a0de62176-0">
            25 april från justitieministern?
          </note>
          <note xml:id="i-cd49cb9898932a74-0">
            Då får vi väl anledning att återkomma.
          </note>
          <note xml:id="i-823ab47e4a1c33a4-0">
            Anf. 107 INGER LUNDBERG (s)
          </note>
          <note xml:id="i-5b3a5c0c51d6b2f3-0">
            Herr talman! Jag håller med Carl Fredrik Graf om att det viktiga
            är att problemet blir löst. Personligen -
          </note>
          <note xml:id="i-bf097982b967524b-0">
            det kan vi återkomma till när justitieministern är här -
          </note>
          <note xml:id="i-66d6b1660592f0e7-0">
            är jag litet tveksam till om en höjning av arvodena är den väg
            man skall gå, med tanke på att det är en viktig princip att nämndemannen
            skall representera sin hembygd. Själva grundidén är att vederbörande
            skall föra med sig synpunkter från medborgarna i hembygden till
            den domstol som han eller hon verkar vid.
          </note>
          <note xml:id="i-a858c6f3bcb064a1-0">
            Antingen kan man förändra kommunalskattelagen, eller också kan
            regeringen förändra den förordning som avgör var tjänstemannens
            tjänsteställe är. Det är olika vägar att gå.
          </note>
          <note xml:id="i-6c3fc0d20e8f0931-0">
            Jag vill vädja till statsrådet att tala med justitieministern
            i den här frågan. Jag vill säga att jag blev litet bekymrad när
            jag läste svaret. Hur jobbar regeringen egentligen? Jag har varit
            kommunal förtroendeman. Då vågar man gå in litet grand på varandras
            områden och lösa frågor som människor tycker är jobbiga. Uppdelningen
            på olika departement gör att det blir oerhört sektoriserat, och
            det tror jag är litet farligt. Jag skulle vilja vädja till regeringen,
            nu när vi har en ny fräsch regering med nya fräscha ministrar,
            att man skall våga föra frågor och lösa frågor över sektorsgränserna.
            Det gäller sådana fundamentala, demokratiskt viktiga frågor som
            att vi skall ha nämndemän som representerar hela landet.
          </note>
          <note xml:id="i-adefae0140d78ae2-0">
            Jag vill önska den nyvalde skatteministern lycka till med att
            litet grand revolutionera det jobbet också.
          </note>
          <note xml:id="i-885ef1f683fc744b-0">
            Anf. 108 Statsrådet THOMAS ÖSTROS (s)
          </note>
          <note xml:id="i-3e4be345bcb316d5-0">
            Herr talman! Jag tackar för det smickrande omdömet från Inger
            Lundberg, och jag hoppas att det består även under fortsatta diskussioner
            om olika frågor.
          </note>
          <note xml:id="i-0cb53ab21d9cf307-0">
            Jag förstår problemet. Men jag vill också varna för tolkningen
            att jag säger att vi skall höja nämndemännens arvode. Justitiedepartementet
            har en pressad budget att hålla sig till, och jag kan absolut
            inte göra något sådant.
          </note>
          <note xml:id="i-447790ebed3c28eb-0">
            Vårt skattesystem är sådant att det går en gräns för avdragsrätt
            för resor vid 6 000 kr. Jag vill säga både till Inger Lundberg
            och till Carl Fredrik Graf att det är många människor som möter
            den gränsen och som tycker att den är jobbig. Det uppstår ett
            problem när det gäller förtroende för skattesystemet om vi i allt
            större utsträckning pekar ut vissa grupper som inte skall beröras
            av bestämmelsen om en gräns vid 6 000
          </note>
          <note xml:id="i-8e84d1b06897ce9e-0">
            kr. Vi får problem, som vi också måste vara varse, om vi skall
            peka ut grupper bland de förtroendevalda som inte skall beröras
            av gränsen.
          </note>
          <note xml:id="i-b4b2be54c5491e1b-0">
            När det gäller Carl Fredrik Grafs fråga om man skall behöva betala
            för att arbeta, är det naturligtvis i generella drag så att man
            aldrig skall behöva betala för att arbeta. Men om man får stora
            ersättningar för sina resor skall man söka jämkning så att man
            har en chans att få det justerat och slipper vänta till året därpå.
          </note>
          <note xml:id="i-9c8e5091ce974e42-0">
            Men gränsen vid 6 000 är en gräns som alla berörs av utom vissa
            specifika grupper, som är utpekade. Vi hamnar i svåra avgränsningar
            om vi skall peka ut andra grupper också.
          </note>
          <note xml:id="i-30b4eac5e77b6302-0">
            Men budskapet är mottaget. Jag inser svårigheterna med rekrytering
            av nämndemän, men det är ju heller inte riktigt mitt ansvarsområde.
          </note>
          <note xml:id="i-fef7ba2b086c22c8-0">
            Anf. 109 CARL FREDRIK GRAF (m)
          </note>
          <note xml:id="i-79d9b1c75bad5fde-0">
            Herr talman! Hade statsrådet satt punkt innan han började säga
            "men" hade det här kanske kunnat sluta riktigt bra. Men det gjorde
            han inte.
          </note>
          <note xml:id="i-f2c2687ef537bb09-0">
            Jag tycker ändå att jag kan notera en litet ödmjuk attityd i
            den här frågan. Samtidigt förvånar det mig att höjda arvoden inte
            heller skulle lösa problemet. Om det inte är höjda arvoden och
            det inte är fråga om att förändra utformningen av kommunalskattelagen,
            då är det klart att jag får sätta min tilltro till Inger Lundbergs
            förhoppning om att kreativitet och departementsöverskridande samarbete
            skall leda till nya lösningar på den här frågan. Det har vi väl
            anledning att se fram emot, till den 25 april.
          </note>
          <note xml:id="i-eca0df305faff5f4-0">
            Jag tolkar det som statsrådet säger så, att man inte skall behöva
            utföra ett uppdrag för staten och vara en nödvändig del i rättsmaskineriet,
            och betala för det.
          </note>
          <note xml:id="i-00d3bf4885da9877-0">
            Det skall man inte behöva. Så långt har vi nått någon form av
            konsensus.
          </note>
          <note xml:id="i-c64a5d77e9174032-0">
            Men statsrådet är inte beredd att gå lika långt som jag. Jag
            tycker att det nu när rättsläget är klarlagt genom den här domen
            är läge för regeringen att inskrida och förändra rättsläget genom
            ny lagstiftning.
          </note>
          <note xml:id="i-e50d53c24c5bd161-0">
            Statsrådet tvekar på den punkten och sätter sin tilltro till
            chefen för Justitiedepartementet. Men jag tror precis som Inger
            Lundberg att det kan vara läge för de båda statsråden att prata
            sig samman, så att vi får en lösning som både täcker in skattefrågan
            och den andra mera övergripande frågan om rekrytering, som i och
            för sig är Justitiedepartementets ansvar.
          </note>
          <note xml:id="i-f331363fecdc9c77-0">
            Herr talman! Jag tror inte att vi kommer så värst mycket längre
            denna fredagseftermiddag. Jag får fundera på vad jag skall säga
            till mina nämndemän där hemma, men det får jag väl göra efter
            den här debatten.
          </note>
          <note xml:id="i-5b3ec66644bdf8e5-14">
            Överläggningen var härmed avslutad.
          </note>
          <note xml:id="i-ecf55ed12f9a0b19-0">
            20 § Hänvisning av ärenden till utskott
          </note>
          <note xml:id="i-3a8266f03dd3c0da-0">
            Föredrogs och hänvisades
          </note>
          <note xml:id="i-3582237021b6cef2-0">
            Proposition
          </note>
          <note xml:id="i-f5dacb5962ffa587-0">
            1995/96:196 till socialutskottet
          </note>
          <note xml:id="i-f9645ca5cfb65148-0">
            Motioner
          </note>
          <note xml:id="i-a2d90dec71e68dc2-0">
            1995/96:Fi76 och Fi77 till finansutskottet
          </note>
          <note xml:id="i-b6358803eea0717e-0">
            1995/96:N34 och N35 till näringsutskottet
          </note>
          <note xml:id="i-5ad47679499b635d-0">
            21 § Anmälan om skriftliga frågor
          </note>
          <note xml:id="i-0eb36e2133d38c1a-0">
            Anmäldes att följande skriftliga frågor framställts
          </note>
          <note xml:id="i-993adf9fd2a76c59-0">
            den 19 april
          </note>
          <note xml:id="i-078612b94c1d07a5-0">
            1995/96:386 av Rolf Edlund (c) till kommunikationsministern
          </note>
          <note xml:id="i-ade58b5e9b35e94e-0">
            Stående passagerare i bussar
          </note>
          <note xml:id="i-4456cfd17d4a1592-0">
            1995/96:387 av Kjell Ericsson (c) till jordbruksministern
          </note>
          <note xml:id="i-0e7f4dc0aa860865-0">
            Skador orsakade av rovdjur
          </note>
          <note xml:id="i-fa4a126ebaf830bc-0">
            1995/96:388 av Carina Moberg (s) till näringsministern
          </note>
          <note xml:id="i-0c0e645349f3d6ba-0">
            Konkurrensneutralitet
          </note>
          <note xml:id="i-d4b8ae1ed6033094-0">
            1995/96:389 av Carina Moberg (s) till statsrådet Leif
          </note>
          <note xml:id="i-fa96f975107310de-0">
            Blomberg
          </note>
          <note xml:id="i-254a6ab1a1a76daa-0">
            Särskilda insatser i invandrartäta områden
          </note>
          <note xml:id="i-6fdf2752d7111e75-0">
            1995/96:390 av Carina Moberg (s) till inrikesministern
          </note>
          <note xml:id="i-7549cdad9ba941a3-0">
            Bidrag till allmänna samlingslokaler
          </note>
          <note xml:id="i-1c79afff12562d3d-0">
            1995/96:391 av Carina Hägg (s) till statsrådet Ulrica
          </note>
          <note xml:id="i-9627f1876862bed4-0">
            Messing
          </note>
          <note xml:id="i-6735e634953c6219-0">
            Jämställdhetsaspekter på distansarbete
          </note>
          <note xml:id="i-fdd1ad91b3b44a0f-0">
            1995/96:392 av Carina Hägg (s) till försvarsministern
          </note>
          <note xml:id="i-a9a8ed4954bf650a-0">
            Minröjning
          </note>
          <note xml:id="i-41a67d66319d4d2b-0">
            1995/96:393 av Owe Hellberg (v) till inrikesministern
          </note>
          <note xml:id="i-2de74c0ad9285a4e-0">
            Privat bostadsförmedling
          </note>
          <note xml:id="i-763a6dc91b51ef53-0">
            Frågorna redovisas i bilaga som fogas till riksdagens snabbprotokoll
            tisdagen den 23 april.
          </note>
          <note xml:id="i-814bc595cb1a6708-0">
            22 § Kammaren åtskildes kl. 14.28.
          </note>
          <note xml:id="i-9a0c935c4943bff0-0">
            Förhandlingarna leddes
          </note>
          <note xml:id="i-4b2599947ebf2cd2-0">
            av förste vice talmannen från sammanträdets början t.o.m. 9 §
            anf. 35 (delvis),
          </note>
          <note xml:id="i-1a7b1a82c0fbc779-0">
            av talmannen därefter t.o.m. 15 § anf. 78 (delvis) och
          </note>
          <note xml:id="i-055b65d6007498a7-0">
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
