<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--79</head>
          <docDate when="2007-03-14">2007-03-14</docDate>
        </div>
      </front>
      <body>
        <div>
          <note xml:id="i-192f92898cee0300-0">
            ﻿
          </note>
          <note xml:id="i-3422a2bc693e92a6-0">
            Riksdagens protokoll
          </note>
          <note xml:id="i-2f38a138922d1e6f-0">
            2007/08:79
          </note>
          <note xml:id="i-70a68086d6f8c1a6-0" type="date">
            Fredagen den 14 mars
          </note>
          <note xml:id="i-99870ef4823a78f3-0">
            Kl. 09:00 - 15:16
          </note>
          <note xml:id="i-c8add2b27ad2f715-0">
            1 § Anmälan om återtagande av plats i riksdagen
          </note>
          <note xml:id="i-7d18f8f9b3da9d51-0">
            Andre vice talmannen meddelade att Lars Lindblad (m) skulle återta
            sin plats i riksdagen från och med den 15 mars, varigenom uppdraget
            som ersättare skulle upphöra för Boriana Åberg (m).
          </note>
          <note xml:id="i-d88d6a56c6c3a9a0-0">
            2 § Särskild debatt om jämställd vård
          </note>
          <note type="speaker" xml:id="i-73ffb4f32d5534c8-0">
            Anf. 1 Socialminister GÖRAN HÄGGLUND (kd):
          </note>
          <u who="carina_hagg_cdfd56" xml:id="i-8c01824fdbfd48a7-0">
            <seg xml:id="i-a5c5f9cffed7d119-0">
              Fru talman! Den debatt som vi genomför i dag genomförs i ett
              väldigt angeläget ämne. Det handlar om människosyn och om vårdresultat
              för enskilda människor i Sjukvårds-Sverige och synen på enskilda
              människor. Den här debatten är därför viktig när det gäller värderingar
              och naturligtvis också när det gäller det praktiska.
            </seg>
            <seg xml:id="i-a71606b064b53e12-0">
              Jag vill rikta ett tack till Centerpartiet som har tagit initiativ
              till den här diskussionen.
            </seg>
            <seg xml:id="i-3b7f9986a0f06649-0">
              I varje debatt är det förstås viktigt att vi utgår från bästa
              möjliga underlag när det gäller fakta och substans så att vi vet
              hur situationen ser ut. Ibland har vi i debatter en benägenhet
              att utgå från en bild som kanske inte existerar. Det är viktigt
              att ha fakta på bordet. Det råkar vara så att Socialstyrelsen
              häromdagen kom med en väldigt viktig rapport där man på regeringens
              uppdrag har granskat jämställdheten i den svenska hälso- och sjukvården.
            </seg>
            <seg xml:id="i-24e90c8535eefb19-0">
              Jämställdheten i vården är en mycket viktig fråga. Den är viktig
              vid själva vårdtillfället men också av oerhört stor betydelse
              när det gäller att förebygga och göra sådana insatser gentemot
              kvinnor och män att man behandlas på det sätt som man ska behandlas
              som man eller kvinna.
            </seg>
            <seg xml:id="i-2d94f26e1adbcee5-0">
              När man tittar på Socialstyrelsens rapport kan man glädjande
              nog konstatera att medvetenheten i Landstings-Sverige har ökat.
              Man visar att man tar frågan om jämställdhet inom vårdsektorn
              på stort allvar. Medvetenheten om frågan har ökat, och vi ser
              en utveckling som går åt rätt håll.
            </seg>
            <seg xml:id="i-92be57e1d2baf5a8-0">
              Jag tror förstås att det viktiga är att ha en medvetenhet om
              situationen. Finns inte medvetenheten kommer man heller inte att
              göra rätt saker eller göra något över huvud taget för att åtgärda
              problemen. Därför är det viktigt att vi kartlägger och synliggör
              skillnader mellan hur kvinnor och män behandlas och genomför ett
              målmedvetet arbete i stort och smått för att undanröja skillnader.
            </seg>
            <seg xml:id="i-84ee40ccf80eb436-0">
              Som jag sade kan vi, efter Socialstyrelsens rapport, konstatera
              att landstingens engagemang ökar. I dag har alla Sveriges landsting
              och regioner en särskild policy för jämställdhet. Om vi går tillbaka
              några år och tittar på 2004 var det bara tio av landstingen; i
              dag har alla en sådan.
            </seg>
            <seg xml:id="i-5895fd741538150e-0">
              Vi kan konstatera att arbetet med öppna jämförelser har lett
              till att könsuppdelad statistik har ökat. Vi har inte alla människor
              i en korg utan delar upp kvinnor och män för att identifiera skillnader
              så att vi kan genomföra rätt åtgärder som leder till att skillnader
              som inte ska finnas inte finns kvar.
            </seg>
            <seg xml:id="i-7db2039122dd8549-0">
              Att vi har en könsuppdelad statistik är en viktig utveckling.
            </seg>
            <seg xml:id="i-40250be06c62911f-0">
              Man kan, som Socialstyrelsen, konstatera att det inte finns några
              systematiska skillnader när det gäller väntetider. Man kan konstatera
              att det finns vissa skillnader, men förklaringen är ofta ålder
              när det gäller undersökning och behandling. Det är naturligtvis
              illa nog. Man ska inte behandlas olika på grund av olika ålder.
            </seg>
            <seg xml:id="i-7293ab6891b702c0-0">
              När det gäller läkemedel kan vi se att det fortfarande förskrivs
              mer läkemedel till kvinnor för till exempel depression men att
              skillnaden mellan kvinnor och män ökar.
            </seg>
            <seg xml:id="i-d23d07777d695a30-0">
              Man säger från Socialstyrelsen att det finns få systematiska
              skillnader när det gäller vårdens resultat men att de öppna jämförelserna
              behöver utvecklas.
            </seg>
            <seg xml:id="i-6a944c7f242bd997-0">
              Statistiken har blivit bättre, men vi behöver fortfarande få
              bättre grunddata. Vi kan se att kvinnor har en högre självrapporterad
              ohälsa och gör fler sjukbesök än männen. Vi kan se att det finns
              könsskillnader när det gäller diagnoser. Personligen är jag kanske
              mest oroad över gruppen unga tjejer och deras psykiska ohälsa.
              I dag minskar antalet självmord totalt, men just i gruppen unga
              flickor stiger både antalet självmordsförsök och antalet genomförda
              självmord. Det är förstås oerhört oroande.
            </seg>
            <seg xml:id="i-90dc377736629dd7-0">
              För regeringens del är det här en oerhört betydelsefull fråga.
            </seg>
            <seg xml:id="i-c6aa749e912c5407-0">
              Regeringen satsar mycket på att jämföra vårdens resultat. Öppna
              jämförelser, kvalitetsregister och köstatistik är oerhört betydelsefullt
              och numera också nedbrytbart efter kön. Det ger ett redskap för
              att systematiskt kunna ta bort skillnader som inte ska finnas.
              Genom att jämföra blir vården bättre, och orättvisor kan undvikas.
            </seg>
            <seg xml:id="i-146173e99a39914b-0">
              Vi genomför också ett arbete för att stärka patientens ställning
              i vården. Genom att patienten får möjlighet att välja och välja
              bort det som inte fungerar blir vården bättre även för dem som
              inte själva kan välja.
            </seg>
            <seg xml:id="i-97377459199de4e6-0">
              Vi satsar på patientsäkerhet som är oerhört betydelsefullt.
            </seg>
            <seg xml:id="i-d71cad3c7d7970c9-0">
              Allra sist vill jag nämna en satsning som regeringen beslutade
              om förra året. Det handlar om det mer långsiktiga arbetet. Regeringen
              beslöt förra året att satsa 90 miljoner kronor på ett forskningsprogram
              för bättre kvinnohälsa. Forskningsrådet för arbetsliv och socialvetenskap
              får i uppdrag att välja ut de forskningsprojekt som är bäst.
            </seg>
            <seg xml:id="i-eef6939058de0d4b-0">
              Jag vill också betona det arbete som sker i Sveriges Kommuner
              och Landsting för att ta tag i den här frågan. Mycket ser bättre
              ut, men fortfarande kvarstår skillnader som är oacceptabla. Dem
              ska vi ta itu med.
            </seg>
          </u>
          <note type="speaker" xml:id="i-dd48c6d46356141e-0">
            Anf. 2 YLVA JOHANSSON (s):
          </note>
          <u who="ylva_johansson_611fd6" xml:id="i-5ab8ed2550fbe432-0">
            <seg xml:id="i-d6f8d34ad0e2e5f3-0">
              Fru talman! En sköterska på en hudklinik i Helsingfors sade på
              ett möte att hon undrade varför tvättsäcken i de manliga patienternas
              duschrum var så tung och besvärlig att byta när den var så lätt
              och inte alltid behövde bytas i de kvinnliga patienternas duschrum.
            </seg>
            <seg xml:id="i-9338d419fedbd56a-0">
              Verksamhetschefen på den här hudkliniken hade integrerat jämställdhetsarbete
              i sitt vardagliga arbete och tog fasta på frågan.
            </seg>
            <seg xml:id="i-27bdd4d13a56ccf6-0">
              Det visade sig att läkarna, för behandling av psoriasis, skrev
              ut salva på recept i mycket högre grad till kvinnor, medan männen
              fick komma in på kliniken. De fick behandling och insmörjning
              på mottagningen.
            </seg>
            <seg xml:id="i-4895ea6167aad91d-0">
              Vad betyder det? Jo, kvinnorna fick ett recept i handen. De fick
              gå till ett apotek, de fick betala sin medicin, smörja in sig
              själva, använda sin egen dusch och sin egen handduk och sköta
              sin egen tvätt. Männen däremot togs emot på mottagningen, smordes
              in av personalen, fick använda landstingets duschrum, handdukar
              och tvättkorg.
            </seg>
            <seg xml:id="i-d2f02ad3831412d4-0">
              Funderar man vidare på detta ser man att kvinnorna därmed är
              med och betalar en del av männens behandling.
            </seg>
            <seg xml:id="i-02921fd9d21f7a35-0">
              Ett läkemedelsbolag hade kontaktat verksamhetschefen på kliniken
              för att rekrytera patienter till en läkemedelsprövning av ett
              nytt läkemedel mot psoriasis. Sex män rekryterades från mottagningen
              det var ju enklast och säkrast så eftersom det fanns mest män
              på mottagningen. Det blev en manlig dominans bland försökspersonerna.
            </seg>
            <seg xml:id="i-2bc3891c44b2bf55-0">
              I dag är läkemedlet registrerat, till 75 procent utprovat på
              män. När kvinnor med psoriasis kommer till mottagningen får de
              alltså ett läkemedel som inte är adekvat utprovat på deras eget
              kön. Det kanske kan förklara varför det finns en dominans av kvinnor
              bland patienter som vårdas för läkemedelsbiverkningar.
            </seg>
            <seg xml:id="i-17e60ba6c7477487-0">
              Psoriasis är en könsneutral sjukdom; den är lika vanlig hos båda
              könen. Man har samma typ av symtom och samma svårighetsgrad. Det
              här exemplet visar att det inte går att säkert säga att männen
              fick en bättre vård än kvinnorna. De fick förmodligen inte välja.
              Många av dem kanske också hellre hade velat få ett recept och
              smörja in sig själva. Men detta visar att vi systematiskt i många
              sammanhang behandlar män och kvinnor olika, och så sker också
              inom vården.
            </seg>
            <seg xml:id="i-3ed5b21c928ddbb6-0">
              När det gäller just detta fall kan man konstatera att om alla
              behandlades som kvinnorna skulle kostnaderna för denna typ av
              behandling minska med nästan en fjärdedel.
            </seg>
            <seg xml:id="i-24b495f05888be41-0">
              Fru talman! Det finns könsskillnader i svensk sjukvård. Socialstyrelsen
              har nyligen publicerat rapporter. Man har visat att mycket är
              bra i svensk sjukvård. Svensk sjukvård har dessutom blivit mycket
              bättre under de senaste åren. Men alarmerande nog finns det stora
              skillnader mellan män och kvinnor. Det finns också stora klasskillnader
              i vården, och det finns skillnader beroende på etnisk bakgrund.
              Detta är alarmerande och mycket allvarligt.
            </seg>
            <seg xml:id="i-cfe65b23f5f8c6ff-0">
              När vi tittar specifikt på könsskillnader kom det en rapport
              så sent som i går från Socialstyrelsen som glädjande nog visar
              att landstingen arbetar alltmer aktivt med jämställdhet och att
              det har blivit en dramatisk förändring bara under de senaste åren.
              Det är väldigt glädjande. Men det finns fortfarande mycket stora
              skillnader, och det behövs ett mycket mer systematiskt arbete
              och rutiner.
            </seg>
            <seg xml:id="i-a159bce728c5abc0-0">
              Jag tror att man måste driva ett sådant systematiskt arbete för
              att bryta ett könsstereotypt tänkande och för att integrera jämställdhetsarbetet
              i det vardagliga systematiska arbetet på varje klinik vid varje
              beslutstillfälle inom vården.
            </seg>
            <seg xml:id="i-1d87adeb1a74563c-0">
              Det är också viktigt att påpeka att kvinnor inte är någon svag
              grupp. Vi är medborgare med rättigheter. Vi har lika starka rättigheter
              som män. Jag tror faktiskt att en sjukvård som behandlar människor
              lika utifrån deras behov blir en jämställd vård som blir bättre
              och effektivare både för kvinnor och för män. Jag tror alltså
              att jämställdhetsintegrering bidrar till att stärka en demokratisk
              förankring av sjukvården. Jag tror också att den bidrar till en
              effektivisering av resurserna och ett bättre bemötande utifrån
              de individuella behoven.
            </seg>
            <seg xml:id="i-af49f9de304460ef-0">
              Fru talman! Jag ska återkomma i mitt nästa anförande till vad
              jag tycker att man ska göra mer konkret för att komma till rätta
              med problemen. Men jag skulle bara vilja lyfta fram ett exempel,
              och det är Kalmar läns landsting. Där har man valt att se jämställdhetsarbetet
              som en patientsäkerhetsfråga. Man menar att det inte är patientsäkert
              att behandla män och kvinnor könsstereotypt. Jag tycker att det
              är ett väldigt fruktbart sätt att se på jämställdhetsarbetet i
              sjukvården. Man skulle med ett sådant synsätt kunna säga att man
              faktiskt riskerar patientsäkerheten om man inte har ett systematiskt
              genusperspektiv och ett systematiskt jämställdhetsarbete inom
              sjukvården.
            </seg>
          </u>
          <note type="speaker" xml:id="i-482e41e7382d03d2-0">
            Anf. 3 MAGDALENA ANDERSSON (m):
          </note>
          <u who="magdalena_andersson_a0f475" xml:id="i-363c3146f584dde5-0">
            <seg xml:id="i-f14c3477a7be43c3-0">
              Fru talman! Det är riskfyllt att vara arbetslös. Att inte ha
              ett jobb ger ett utanförskap som sätter spår i människors liv
              och hälsa. Den allra bästa försäkringen för en jämlik hälsa är
              därför att ha ett jobb. Arbetslösheten påverkar människors livsvillkor.
              Osäkerhet om framtiden är en faktor som höjer stressnivån. Och
              forskningen visar att unga män dricker mer alkohol när de är arbetslösa.
              På samma sätt finns det samband mellan arbetslöshet och rökning.
              Förhöjt blodtryck och ökning av stresshormoner påverkar psyket
              och utvecklingen av hjärt- och kärlsjukdomar. Regeringens politik
              med arbete i fokus är därför ett av de bästa recepten för en bättre
              hälsa för alla.
            </seg>
            <seg xml:id="i-2fefe7f93f37376d-0">
              Fru talman! Den rapport om jämställdhet i vården som SKL presenterade
              i höstas var nedslående. Tv-serien som gick nyligen om kvinnors
              hjärtsjukdomar handlade om hur det var för tio år sedan. Så är
              det absolut inte nu. Det skrev några hjärtläkare i en artikel
              nyligen.
            </seg>
            <seg xml:id="i-2c1239e9fa252a2a-0">
              Men trots att denna hjärtsjukvård har tagit rejäla kliv framåt
              är det fortfarande väldigt mycket som inte hänger med. Rapporten
              från SKL visar att kvinnor får stå längre i kö, får sämre behandling
              och äldre mediciner. Det finns märkliga och omotiverade skillnader
              mellan kvinnor och män, och kvinnor har sämre tillgång till dialys,
              operation av gråstarr, nya höftleder och behandling av psoriasis,
              som vi nyss hörde. Det är män som får nyare och dyrare mediciner,
              och kvinnor får vänta längre för att få tid hos allmänläkare.
              Av någon anledning får kvinnliga rökare vänta längre på lungundersökning
              än manliga, och kvinnor som har borrelia riskerar att få fel diagnos
              eftersom läroböckerna inte berättar att män och kvinnor har olika
              symtom på detta.
            </seg>
            <seg xml:id="i-268659440c09314c-0">
              Socialstyrelsens uppföljning säger glädjande nog, som vi hörde,
              att arbetet med en mer jämställd hälso- och sjukvård går framåt.
              Men man säger fortfarande från Socialstyrelsens sida att det finns
              skillnader som behöver förklaras och åtgärdas. Det finns utrymme
              för förbättringsåtgärder, säger man. Det, fru talman, skulle jag
              vilja säga är bara förnamnet.
            </seg>
            <seg xml:id="i-8425e40e664c08f8-0">
              Det är kvinnor i Sverige som är mest sjukskrivna. Två tredjedelar
              av alla sjukpenningdagar går till kvinnor. Men det är män som
              har fått mer stöd till rehabilitering än kvinnor, både av arbetsgivare
              och av Försäkringskassan. Forskare säger att anledningen till
              denna höga sjuklighet hos kvinnor troligen beror på att kvinnor
              är sjukare. Men det finns också bristande medicinsk kunskap om
              kvinnors hälsoproblem. Män får bättre stöd eftersom kvinnor och
              män behandlas olika. Vi kvinnor har också andra sorts jobb eller
              villkor som gör att det är svårare att gå tillbaka till jobbet.
              Och det finns skillnader i vem det är som gör det obetalda arbetet
              hemma som inverkar på detta.
            </seg>
            <seg xml:id="i-3c083a5405f6b632-0">
              Regeringen har gjort en del bra saker som är värda att ta upp
              och som på sikt kan hjälpa till att ändra den situation som vi
              har i dag. Det är en satsning på 100 miljoner kronor för jämställdhetsarbete
              till Sveriges Kommuner och Landsting. Det är den satsning som
              socialministern berättade om och som handlar om forskning på kvinnors
              hälsa. Det är rehabiliteringssatsningen på 3 miljarder kronor
              som de kvinnor som är sjukskrivna och som behöver komma tillbaka
              till jobb till största delen kommer att få nytta av. Det är satsningen
              på ungas psykiska hälsa. Det är handlingsplanen som handlar om
              mäns våld mot kvinnor som är så betydelsefull när det gäller kvinnors
              ohälsa. Det är avdragsrätten för hushållsnära tjänster som underlättar
              för kvinnor och minskar stressymtomen.
            </seg>
            <seg xml:id="i-138037a79912429c-0">
              Regeringens politik över huvud taget med arbete i fokus är ett
              av de allra bästa recepten för en bättre hälsa för alla.
            </seg>
            <seg xml:id="i-83321eecd9dc3765-0">
              Detta är bra satsningar. De är nödvändiga både för kvinnor och
              för jämställdhetsarbetet, men de räcker inte. Det behövs mer.
              Det behövs öppna kvalitetsjämförelser så att det verkligen går
              att följa kvalitetsarbetet i vården. Det behövs utvärderingar
              som baseras på statistik för både män och kvinnor. Det behövs
              en mångfald i vården. Det ska vara möjligt att byta vårdgivare
              men också att byta arbetsgivare. Att arbeta förebyggande är precis
              lika viktigt som arbetsmarknadsprogram när det gäller att öka
              utbudet av arbetskraft. Man måste ha en fungerande rehabiliteringskedja
              och en arbetsmarknad som är hälsofrämjande. Det måste finnas möjligheter
              att byta arbetsgivare och prova annat.
            </seg>
            <seg xml:id="i-1831ed3751a54055-0">
              Fru talman! Till sist handlar det om det goda exemplets makt.
              Visa andra hur man verkligen kan arbeta förebyggande. Visa på
              goda exempel. Lär av varandra! Vi behöver inte alltid uppfinna
              ett nytt hjul om det finns ett som fungerar och är runt och fint
              och snurrar på ett bra sätt.
            </seg>
            <seg xml:id="i-9ce765718f6ce21d-0">
              Fru talman! Detta är åtgärder som jag tror är bra för en jämställd
              hälsa för både kvinnor och män.
            </seg>
          </u>
          <note type="speaker" xml:id="i-ddeb81060a5c2c99-0">
            Anf. 4 SOLVEIG TERNSTRÖM (c):
          </note>
          <u who="solveig_ternstrom_7874cb" xml:id="i-e18dccbe6bfcce04-0">
            <seg xml:id="i-00ab9f152d983d8d-0">
              Fru talman! Jag är väldigt glad för att Centerpartiet har tagit
              initiativ till denna debatt om jämställd vård. Jag och Centerpartiet
              tackar socialministern och riksdagsledamöterna i de övriga partierna
              för att ni är här i dag och debatterar denna mycket viktiga fråga.
            </seg>
            <seg xml:id="i-8b4558dca96e9317-0">
              Den 8 mars i år, på kvinnodagen, var jag i Karlstad och invigde
              kampanjen Go red som ska stödja forskningen om och öka kunskapen
              om kvinnors hjärt- och kärlsjukdomar. 600 kvinnor fanns i publiken.
              Tre hjärtläkare framträdde och försäkrade att hjärtvården var
              mycket framgångsrik och att det var myter att den skulle vara
              ojämlik.
            </seg>
            <seg xml:id="i-fe65884d5c5dc9b6-0">
              När jag var på väg därifrån kom en äldre dam fram till mig. Försiktigt
              stack hon till mig ett kuvert med ett brev i som hon ville att
              jag skulle läsa på tåget hem till Helsingfors. Det gjorde jag.
              Brevet innehöll en kopia av en anmälan till Hälso- och sjukvårdens
              ansvarsnämnd. Det var en anmälan om felbehandling eller avsaknad
              av behandling för den äldre damens hjärtbesvär. Det var en sorglig
              läsning, ska jag säga. Den var så konkret och naket uppenbar i
              sin diskriminering, som jag skulle vilja kalla det.
            </seg>
            <seg xml:id="i-c170ff3d9127ae71-0">
              Det är mycket som återstår att göra för den jämlika vården så
              att den når ut till alla i vårt land, till läkarna, till vårdpersonalen,
              ambulanspersonalen och till allmänheten.
            </seg>
            <seg xml:id="i-c17d4c682070c587-0">
              Det är tio år sedan man började slå larm om att kvinnor behandlades
              sämre än män i sjukvården, bland annat när det gällde hjärt- och
              kärlsjukdomar, och att mannen var norm i forskningen.
            </seg>
            <seg xml:id="i-6b521a6f5a35d675-0">
              Professor Karin Schenk-Gustafsson var en av dem i Sverige som
              först larmade. Det blev ett häftigt uppvaknande, så häftigt att
              en lobbygrupp bildades, 1,6 miljonerklubben, som skulle sprida
              information om kvinnohälsofrågor och införa det kvinnliga perspektivet
              i den medicinska forskningen och i läkarutbildningen. Klubben
              fick snabbt medlemmar. I dag har den 30 000 medlemmar.
            </seg>
            <seg xml:id="i-2beb07221c5f3906-0">
              Under alla dessa år har klubben arbetet mycket hårt med upplysning
              och information. Många resor har gjorts över hela Sverige, och
              det må sägas att varken kvinnor eller män har varit särskilt medvetna
              om den ojämställda vården, trots att vi lever i ett samhälle där
              information fullständigt haglar över oss.
            </seg>
            <seg xml:id="i-d015159562af4786-0">
              När tv-serien Om ett hjärta sändes i februari i år kom allt upp
              till ytan. Det blev äntligen en debatt som tog avstamp både i
              folkdjup och bland hjärtforskare. Det var bra. Ett mönster började
              framträda. Vi går vidare.
            </seg>
            <seg xml:id="i-c4ebcba4e549cecb-0">
              Det är fortfarande stora skillnader mellan hur män respektive
              kvinnor behandlas vad gäller till exempel hjärtsvikt. En nyligen
              publicerad artikel i tidskriften Heart visade att kvinnor betydligt
              mer sällan behandlas med evidensbaserade läkemedel.
            </seg>
            <seg xml:id="i-4e7719aa5a0bd386-0">
              Jag kan fortsätta räkna upp exempel som alldeles nyligen kommit
              i medicinska tidskrifter. Bland annat riktas uppmärksamheten mot
              kvinnor i klimakteriet där det är uppenbart att sjukvården missar
              att beakta kvinnors ökade risker för att utveckla hjärtsjukdom.
              Även biverkningar av läkemedel är 60 procent vanligare hos kvinnor
              än hos män. Läkemedlen är kanske nästa stora problem; dem har
              vi ännu inte undersökt.
            </seg>
            <seg xml:id="i-dddda183f894ab45-0">
              Slutsatsen av den medicinska forskningen är för mig som lekman
              tydlig: Vi har kommit en bit på vägen, men vi har fortfarande
              långt att gå.
            </seg>
            <seg xml:id="i-eafc8c9498d01f10-0">
              I rapporten Öppna jämförelser av hälso- och sjukvårdens kvalitet
              och effektivitet av Sveriges Kommuner och Landsting och Socialstyrelsen,
              som vi har hört om, görs jämförelser mellan mäns och kvinnors
              vård och vård mellan olika landsting. I rapporten nämns ett antal
              skillnader. Fler kvinnor än män får vänta längre än sex månader
              på gråstarrsoperation. Fler män än kvinnor som drabbats av stroke
              vårdas vid särskilda strokeenheter. Kvinnor får vänta cirka sju
              dagar längre än män på en hjärtoperation. De regionala skillnaderna
              är större. I Blekinge, till exempel, väntar kvinnor elva dagar,
              i Jämtland 69 dagar. Det finns ännu mer, och det kommer naturligtvis
              fler rapporter. Vi väntar på dem.
            </seg>
          </u>
          <note type="speaker" xml:id="i-09b86916a1a77394-0">
            Anf. 5 TOBIAS KRANTZ (fp):
          </note>
          <u who="unknown" xml:id="i-69e88632457da43d-0">
            <seg xml:id="i-21e77ef2d0991468-0">
              Fru talman! Kvällen den 23 april 2003 får 81-åriga Maj Pettersson
              i Lärbro på Gotland svårt att andas. Först efter fyra samtal till
              SOS Alarm kommer ambulansen. Hennes tillstånd hade inte bedömts
              som livshotande. Då är det för sent. Tio i åtta ringde jag sista
              gången. Ambulansen kom fram fem minuter senare - en timme efter
              att jag ringde första samtalet till SOS. Mamma dog på vägen till
              sjukhuset. Det berättar dottern Margareta Pettersson i september
              2004 för tidningen Aftonbladet. Allt tyder på att Maj Pettersson
              fått en propp i lungan som vandrade vidare till hjärtat och orsakade
              en hjärtinfarkt. Margareta Pettersson säger: Ambulanspersonalen
              sa att de kom för sent. Det kändes fruktansvärt att höra. Jag
              ringde ju SOS fyra gånger, men de tog inte hennes symtom på allvar.
            </seg>
            <seg xml:id="i-97382bedce0dca46-0">
              Fru talman! Jag berättar inte historien om Maj Pettersson för
              att skuldbelägga enskilda människor i ett enskilt fall. Den ansvariga
              sköterskan som gjorde de första bedömningarna och larmoperatörerna
              anmäldes till Hälso- och sjukvårdens ansvarsnämnd där de friades.
              Jag berättar historien för att den väcker en viktig principiell,
              etisk och också ytterst politisk fråga. Behandlas män och kvinnor
              på samma sätt och på lika villkor i svensk sjukvård? Är vården
              jämställd?
            </seg>
            <seg xml:id="i-e134401c80ae80cd-0">
              I en rapport från Socialstyrelsen 2004 redogjordes för en analys
              av samtal till SOS Alarm i Göteborg. Där konstaterades att män
              oftare bedömdes ha ett livshotande tillstånd än kvinnor. Det ledde
              till att kvinnor fick vänta på ambulans längre än män. I Dagens
              Medicin redogjordes förra året för en analys som ambulanssjukvården
              i Mölndal hade gjort av sin egen verksamhet. Den visade att vid
              höftfrakturer fick 33 procent av männen prioritet 1, som innebar
              att man snabbt skulle rycka ut, medan bara 4 procent av kvinnorna
              fick samma prioritering.
            </seg>
            <seg xml:id="i-d3c08a750116352a-0">
              Fru talman! Svensk sjukvård är inte jämställd. Det konstaterar
              också Socialstyrelsen med den rapport som kom ut i går. Något
              annat vore egentligen egendomligt, för hur skulle den svenska
              vården kunna vara jämställd i ett samhälle där löneskillnaderna,
              inte minst inom vården, är så stora och ligger kvar på samma nivå
              trots årtionden av debatt? Hur skulle vården kunna vara jämställd
              i ett samhälle där tusentals kvinnor varje år misshandlas av sina
              män? Hur skulle vården kunna vara jämställd i ett samhälle där
              män fortfarande dominerar på de ledande chefsposterna både inom
              offentlig och privat sektor?
            </seg>
            <seg xml:id="i-5088237c22abd5ae-0">
              Det finns glädjande tecken också. Socialstyrelsen pekar på att
              jämställdhetsarbetet går framåt. Det görs flera insatser när det
              gäller statistik, analys och utbildning, men mer behöver göras.
              Socialstyrelsen pekar bland annat på kvalitetsjämförelser, verksamhetsuppföljningar
              och könsuppdelad statistik. Jag tänker i kommande anföranden peka
              på några frågor som är viktiga att fundera på när det gäller att
              förbättra jämställdheten i den svenska vården.
            </seg>
            <seg xml:id="i-00d8222f3d2b6218-0">
              Fru talman! Bristande jämställdhet beskrivs inte sällan i den
              politiska debatten som en kvinnofråga. Det är ett synsätt som
              jag vägrar att acceptera. Bristande jämställdhet bygger på fördomar
              och tankemönster som drabbar både män och kvinnor. Socialstyrelsen
              pekar exempelvis i sin rapport som kom i går på att det är vanligare
              att män dör i sjukdomar som man kan behandla framgångsrikt. Att
              bli behandlad som en individ utifrån sina förutsättningar handlar
              om mänskliga rättigheter och ingenting annat. För oss liberaler
              är det självklart att kampen för en jämställd vård måste föras
              av män och kvinnor tillsammans. Jämställdhet angår oss alla.
            </seg>
          </u>
          <note type="speaker" xml:id="i-14f986801509d4cc-0">
            Anf. 6 ELINA LINNA (v):
          </note>
          <u who="elina_linna_aed53b" xml:id="i-bc4e9f0bc6290f78-0">
            <seg xml:id="i-6face589448eddc7-0">
              Fru talman! Det är ett viktigt och tyvärr fortfarande aktuellt
              ämne vi debatterar i dag, nämligen den jämställda vården, eller
              rättare sagt den ojämställda vården.
            </seg>
            <seg xml:id="i-8e53864b572132c7-0">
              Jag säger fortfarande, och det gör jag med vetskapen att Vänsterpartiet
              redan 1996 i en motion i riksdagen konstaterade att hälsan har
              ett könsperspektiv, att hälsa och sjukdomstillstånd mäts efter
              en manlig norm och att kvinnors hälsoproblem inte uppmärksammas
              tillräckligt.
            </seg>
            <seg xml:id="i-77969ad4c0fe99ad-0">
              Två år senare skrev vi i en motion att kunskapsläget inom medicinen
              när det gäller kvinnors sjukdomar är sämre än när det gäller mäns
              sjukdomar. Det gäller bland annat reumatism och sjukdomar som
              fibromyalgi, migrän, utbrändhet och osteoporos. Vi konstaterade
              också att professionen försökt dölja sin kunskapsbrist genom att
              psykologisera symtomen och omyndigförklara de hjälpbehövande.
              I Vänsterpartiets motion krävde vi ytterligare forskning och prioritering
              av resurser för att komma närmare målet om jämställdhet på hälsans
              och medicinens område.
            </seg>
            <seg xml:id="i-f4a98ad18768ef3a-0">
              Året därefter tog Vänsterpartiet upp problemet med att kvinnor
              beskriver sina symtom på andra sätt än män, vilket gör att läkaren
              inte känner igen symtomen då läroböckerna under utbildningen utgår
              från mäns symtom. Vi exemplifierade detta med hjärt- och kärlsjukdomar.
            </seg>
            <seg xml:id="i-f98614d8823cddf2-0">
              Med denna tillbakablick vill jag visa att Vänsterpartiet regelmässigt
              sedan 1996 lyft upp frågan om kvinnors hälsa och vården av kvinnor.
              Därför gratulerar jag Centerpartiet att även de nu lyfter upp
              frågan om kvinnors hälsa och vården av kvinnor.
            </seg>
            <seg xml:id="i-7735c77e5773b2de-0">
              Fru talman! Våra politiska motståndare brukar alltid vid sådana
              här tillfällen komma med anklagelsen varför Vänsterpartiet inte
              gjorde mer för en jämställd vård under åren de samarbetade med
              regeringen. Om någon i kammaren nu tänkt ställa den frågan vill
              jag påminna alla här om att vi i vårt samhälle, liksom alla andra
              samhällen, lever under ett system som handlar om att det manliga
              generellt är normen och överordnat det kvinnliga. Det är svårt,
              men definitivt inte omöjligt, att förändra dessa strukturer, och
              därför fortsätter Vänsterpartiet att ihärdigt visa att maktförhållandena
              mellan kvinnors och mäns livsutrymme i grunden är olika och ojämlika.
            </seg>
            <seg xml:id="i-f09c576568198185-0">
              Ojämställdheten inom vården är ingen isolerad företeelse. För
              att förstå det krävs en helhetsförståelse, och jag undrar om vår
              nuvarande regering har den förståelsen. Den förra regeringen presenterade
              i sina förslag inom olika områden ett antal strategier för att
              motverka den strukturella underordningen och diskrimineringen
              av kvinnor. Sådana förslag har jag förgäves sökt i propositioner
              som den nuvarande regeringen lämnat.
            </seg>
            <seg xml:id="i-a412998cf7983a86-0">
              Jag tar några exempel. I socialutskottet behandlar vi för närvarande
              regeringens förslag om statlig tandvård. Regeringen har inte på
              något sätt analyserat behovet av tandvård ur ett könsperspektiv,
              fastän den statliga utredningen Tandvården till 2010 pekade på
              att det finns skillnader vad gäller ökat tandvårdsbehov på grund
              av långvarig sjukdom eller funktionsnedsättning. Sjukdomar som
              nämns är bland annat reumatiska sjukdomar och ätstörningar, sjukdomar
              som oftare drabbar kvinnor än män.
            </seg>
            <seg xml:id="i-0c7ed5cd0b5c03b3-0">
              Mitt andra exempel är propositionen Ny vårdform inom den psykiatriska
              tvångsvården . Inte heller i det förslaget finns en tillstymmelse
              till genusperspektiv, än mindre en könsmaktsanalys, trots att
              forskningen bland annat visar att läkare i allmänhet tycks vara
              mer benägna att skriva ut läkemedel till kvinnor än till män;
              framför allt gäller det utskrivningen av lugnande och antidepressiva
              läkemedel.
            </seg>
            <seg xml:id="i-d651bd5dc8972a5c-0">
              Mitt tredje exempel är regeringens förslag till handlingsplan
              om mäns våld mot kvinnor. För mig och Vänsterpartiet är det obegripligt
              att regeringen tror sig kunna lyckas nå målet, att mäns våld mot
              kvinnor upphör, när handlingsplanen saknar en övergripande könsmaktsanalys.
            </seg>
            <seg xml:id="i-8bb693626c2f2c81-0">
              Jag vet att socialministern inte ansvarar för handlingsplanen,
              men mina två andra exempel är under Görans Hägglunds ansvar. Därför
              frågar jag: Anser socialministern att regeringen med sina förslag
              som saknar genusperspektiv bidrar till mer jämställdhet generellt
              inom vården och specifikt inom tandvården och den psykiatriska
              tvångsvården?
            </seg>
          </u>
          <note type="speaker" xml:id="i-1321322b57b3a26a-0">
            Anf. 7 ESABELLE RESHDOUNI (mp):
          </note>
          <u who="unknown" xml:id="i-69e88632457da43d-1">
            <seg xml:id="i-f61e71ef0bb601a9-0">
              Fru talman! Som Miljöpartiets jämställdhetspolitiska talesperson
              vill jag tacka Centerpartiet för att de begärt denna oerhört viktiga
              debatt om jämställd vård.
            </seg>
            <seg xml:id="i-adfe7fb12efe1f3d-0">
              Jämställdhet är i grunden en demokratifråga som alldeles för
              sällan kommer upp på dagordningen trots att halva Sveriges befolkning
              diskrimineras, trots att varken kvinnor eller män har fria livsval
              och trots att många säger att frågan är prioriterad.
            </seg>
            <seg xml:id="i-04724c4335e2a3c7-0">
              Det har sagts mycket om ojämställd vård i dag, den vård som ibland
              ger förödande konsekvenser, och jag tänker inte ägna min talartid
              åt att repetera det som sagts. I stället vill jag fokusera på
              vilka åtgärder regeringen tänker vidta för att komma till rätta
              med detta.
            </seg>
            <seg xml:id="i-42318b8b9b1a6fb8-0">
              Problemet är att ojämställdheten genomsyrar samhället. Vården
              är dessvärre inte annorlunda än andra områden, och vi måste våga
              diskutera att samhället hänger ihop och att frågan om jämställd
              vård inte är en isolerad fråga. Om vi ska få ett jämställt samhälle
              måste vi våga angripa frågan från många håll. Att skapa ett jämställt
              samhälle innebär en förändring som naturligtvis möter motstånd
              eftersom det till stor del handlar om att omfördela resurser.
            </seg>
            <seg xml:id="i-b9571f7f4033c1d5-0">
              Varför ser det ut som det gör och hur skapas och upprätthålls
              ojämställdheten? Det är frågor som enligt min mening är mycket
              viktiga att besvara för att jämställdhetsarbetet generellt ska
              bli framgångsrikt. Som politiker måste vi ha kunskap och förstå
              att dagens strukturer och mönster har sin grund i tusenåriga maktstrukturer.
              Det gäller inte minst attityder till och föreställningar om kön.
              Dessa är mycket svåra att komma åt, och därför måste jämställdhetsarbetet
              göras systematiskt och utifrån strategiska utgångspunkter. Våra
              idéer och förslag måste vara kunskapsbaserade, inte ideologiska.
            </seg>
            <seg xml:id="i-0be6152c227ba4e0-0">
              Det finns en ordning i samhället som innebär att män är överordnade
              kvinnorna. Enligt teorin om genussystem utgör mannen en generell
              norm, vilket flera i dag har sagt. Det medför att kvinnor och
              män riskerar att ses som olika och prioriteras olika. Framför
              allt, med hänvisning till dagens tema, bedöms de ha olika vårdbehov
              och får ibland felaktig vård. Dessvärre tenderar debatten att
              alltjämt handla om den enskildes val när den moderatledda regeringen
              talar om jämställdhet och lägger fram sina dåligt beredda förslag.
            </seg>
            <seg xml:id="i-ca0a428663c2b2c3-0">
              Det vi brukar få höra är: Ett fritt val leder till ett mer jämställt
              samhälle. Montera ned den offentliga sektorn så får vi ett jämställt
              samhälle. Om vi subventionerar hemhjälpen skapas jämställdhet.
              Det låter väldigt bra, men är det så enkelt att den enskildes
              fria val garanterar kvinnor och män likvärdig vård? Knappast.
              Problemet är mycket mer komplext.
            </seg>
            <seg xml:id="i-ffe07f7f657b189c-0">
              Socialminister Hägglund är närvarande i dag, och jag har läst
              att han, beklagligt nog, inte är feminist. Socialministern försöker
              förklara sig med att det finns många sorters olika feminister,
              och då är det bättre att avstå från att vara feminist. Tänk om
              man skulle föra samma resonemang om demokrati, att eftersom det
              finns så många slags tolkningar av demokrati är det bättre att
              avstå från att vara demokrat!
            </seg>
            <seg xml:id="i-217b8097b80a80d4-0">
              Nu handlar det inte om könsmaktsordning eller feminism. Det handlar
              om tjejer och killar, om män och kvinnor, som får olika vård i
              Sverige. Det handlar om att kvinnliga patienter i genomsnitt får
              sämre vård än manliga patienter. Vem säger det? Jo, det sägs i
              en rapport från Sveriges Kommuner och Landsting.
            </seg>
            <seg xml:id="i-25fe9fe3b265b3ac-0">
              Jag vill inte hålla något husförhör med ministern om mäns överordning
              i samhället och vilken feministisk inriktning som bäst beskriver
              hur kvinnor, unga som gamla, år 2008 i Sverige diskrimineras på
              grund av sitt kön.
            </seg>
            <seg xml:id="i-1fd916ec827d6238-0">
              Jag skulle vilja ställa en fråga till socialministern: Vad tänker
              han göra mer än att ge forskningen 90 miljoner kronor och 100
              miljoner kronor till Sveriges Kommuner och Landsting?
            </seg>
            <seg xml:id="i-5e84699564b5d21c-0">
              Jag återkommer i mitt andra inlägg om jämställdhetsintegreringen.
            </seg>
            <seg xml:id="i-53621e5d9a2114c2-0">
              Jag har ytterligare tre frågor till ministern.
            </seg>
            <seg xml:id="i-2180e52d13b74831-0">
              Hur ska man lösa problemet med att kvinnor är mer sjukskrivna
              än män?
            </seg>
            <seg xml:id="i-32a8dcbb3b1b6631-0">
              Väldigt många våldsutsatta kvinnor snurrar runt i vårdapparaten
              utan att få adekvat hjälp. På vilket sätt tänker ministern komma
              till rätta med det?
            </seg>
            <seg xml:id="i-371dca4e2b4eb741-0">
              När ska ensamstående kvinnor få inseminationshjälp? Det undrar
              jag.
            </seg>
            <seg xml:id="i-9d12ee44afff14ff-0">
              Dessa frågor har i allra högsta grad bäring på jämställdhet.
              Vad tänker ministern göra åt det?
            </seg>
            <seg xml:id="i-9e223383bf0b5ef6-0">
              Jag är ganska säker på att socialministern förstår att det finns
              allmänmänskliga strukturer och mönster som bygger på icke-relevant
              könsuppdelning överallt i vårt samhälle. Det gäller också i offentlig
              sektors verksamhet.
            </seg>
            <seg xml:id="i-2633e90bbcbac4aa-0">
              Mot den bakgrunden undrar jag vad ministern tänker göra för att
              medvetenheten och kunskapen om genusperspektivet ökar inom personalen.
              Trots att du säger att det har ökat är det långt kvar. Hur ska
              ministern få fler män att jobba inom vården?
            </seg>
          </u>
          <note type="speaker" xml:id="i-61b6ea6f57736c35-0">
            Anf. 8 Socialminister GÖRAN HÄGGLUND (kd):
          </note>
          <u who="carina_hagg_cdfd56" xml:id="i-8c01824fdbfd48a7-1">
            <seg xml:id="i-9fc1227746f2e39a-0">
              Fru talman! Jag vill peka på några saker utifrån de inlägg som
              har gjorts här.
            </seg>
            <seg xml:id="i-269f7d6755af6acd-0">
              Jag tror inte, och jag har inte heller hört någon som trott det,
              att det finns en quick fix : Vi trycker på en knapp, vi slår klubban
              i bordet, och vips kommer vi att ha en jämställd vård.
            </seg>
            <seg xml:id="i-19886553ab945b09-0">
              Det handlar om ett metodiskt arbete i vardagen runt om i Sjukvårds-Sverige.
            </seg>
            <seg xml:id="i-e4c2f42d60ac7d1c-0">
              Det handlar för det första om att öka medvetenheten hos enskilda
              människor, professionen, oss som vårdtagare och politikerna för
              att få rätt anda att genomsyra svensk hälso- och sjukvård.
            </seg>
            <seg xml:id="i-71a65f7908ffca6e-0">
              Det handlar för det andra om att kartlägga och klarlägga skillnader
              för att kunna få ett underlag och kunna genomföra de förändringar
              som krävs.
            </seg>
            <seg xml:id="i-affe6d035f27cae9-0">
              Det fordras för det tredje ett vardagligt slit i ofta små förhållanden
              för att åstadkomma arbetet. Det är ett ganska oglamoröst arbete
              i vardagen för att förändra.
            </seg>
            <seg xml:id="i-3642a340319c11b3-0">
              Utan de tre delarna kommer vi inte att kunna se en förändring.
              Det finns i dag förändringar. Men det har kartlagts och visats
              att det i dag finns en situation som är helt oacceptabel. Det
              finns skillnader mellan kvinnor och män som inte är acceptabla.
            </seg>
            <seg xml:id="i-255bd2aeff646b83-0">
              Vi gör väldigt mycket. Man kan säga att det är viktigt att bygga
              upp filosofiska konstruktioner. Men väldigt mycket handlar om
              vad vi gör i vardagen. Det handlar om vilket arbete som genomförs
              runt om i Sveriges kommuner och landsting.
            </seg>
            <seg xml:id="i-7e08587836069aa0-0">
              Vad ska regeringen göra mer än det som vi har berättat om? Vi
              har satsat stora pengar på forskning. Jag tror att det har en
              utomordentligt stor betydelse. Det har det inte för att det ändrar
              situationen över en natt, utan för att det långsiktigt ger ett
              kunskapsunderlag som fordras för att kunna fatta de riktiga besluten.
            </seg>
            <seg xml:id="i-1937139fb41dea1d-0">
              Det gäller att veta hur situationen ser ut och vad som faktiskt
              ger effekt.
            </seg>
            <seg xml:id="i-b3a6079d4c2d059d-0">
              Vi satsar mycket på kommuner och landsting, som har sagts här,
              för att höja medvetandet. Sveriges Kommuner och Landsting presenterade
              förra året en väldigt bra skrift som heter Ojämställdhet i hälsa
              och vård en genusmedicinsk kunskapsöversikt . Jag vet att den
              spelar en väldigt stor roll.
            </seg>
            <seg xml:id="i-ca589affa5013b2d-0">
              Det har här lyfts upp några frågor. Elina Linna frågar: Anser
              socialministern att de propositioner som lagts fram när det gäller
              tandvård och tvång i öppenvård leder till mer jämställdhet?
            </seg>
            <seg xml:id="i-68cd58f1576c404c-0">
              Dessa propositioner är avsedda att leda till en bättre behandling
              av psykiskt sjuka människor, vare sig de är kvinnor eller män,
              och till en bättre tandvård vare sig det gäller kvinnor eller
              män.
            </seg>
            <seg xml:id="i-b90c85bb617d29e5-0">
              Min bild är att det framför allt är många kvinnor. Det är äldre
              personer, och kvinnor lever längre än män, som har de svåraste
              problemen på det här området.
            </seg>
            <seg xml:id="i-9229eba571a67ab8-0">
              Elina Linna här hört till den majoritet som har styrt vårt land
              under en lång följd av år. Men diskussionen om tandvård var då
              munväder. Nu genomför vi en tandvårdsreform som kommer att spela
              en enormt stor roll för landets kvinnor och män.
            </seg>
            <seg xml:id="i-06ea3631b0871827-0">
              Tobias Krantz snuddade vid någonting viktigt när det gäller den
              statistik som Socialstyrelsen presenterat. Man kan inte när vi
              talar om en ojämställd vård entydigt säga att det är kvinnor som
              drabbas och att det enbart är kvinnor som får problemen. Vi har
              områden där också männen behöver få sin situation förbättrad.
            </seg>
            <seg xml:id="i-02ea20e3589c464d-0">
              Det handlar, precis som när det gäller kvinnor, om ett målmedvetet
              arbete för att ha rätt inställning, öka kunskapen och i vardagen
              se till att det inte finns de skillnader vi inte ska ha i Sverige.
            </seg>
          </u>
          <note type="speaker" xml:id="i-3684aa7461f30871-0">
            Anf. 9 YLVA JOHANSSON (s):
          </note>
          <u who="ylva_johansson_611fd6" xml:id="i-5ab8ed2550fbe432-1">
            <seg xml:id="i-6b543254b3ba2f8b-0">
              Fru talman! Förutsättningarna för jämställd vård och jämställd
              hälsa, där skillnaderna är ännu större, påverkas på ett avgörande
              sätt av mäns systematiska överordning i samhället. Det syns på
              flera olika områden i samhället. Det har här tagits upp här i
              debatten av Folkpartiet, Vänsterpartiet och Miljöpartiet. Därför
              är det helt nödvändigt att man har ett brett jämställdhetsperspektiv
              på hela politikens område och hela samhället.
            </seg>
            <seg xml:id="i-4e7ffa0d1222d680-0">
              Min talartid är begränsad. Därför håller jag mig till de förslag
              som direkt gäller sjukvården. Jag är medveten om att socialministern
              inte styr över alla delar i sjukvården. Du sade tidigare att det
              behövs ett systematiskt arbete. Jag har tio frågor om hur det
              kan säkerställas, Göran Hägglund.
            </seg>
          </u>
          <note type="speaker" xml:id="i-b185b73ab43f4f5d-0">
            Anf. 10 MAGDALENA ANDERSSON (m):
          </note>
          <u who="magdalena_andersson_a0f475" xml:id="i-363c3146f584dde5-1">
            <seg xml:id="i-c0398e458ba74131-0">
              Fru talman! Nu är jag inte socialminister, men jag måste ändå
              få säga att det är lite märkligt att ta fyra minuter på sig och
              ställa tio frågor till en person som bara två minuter på sig att
              besvara frågor från hela auditoriet. Det är också en sorts härskarteknik
              som man kan använda.
            </seg>
            <seg xml:id="i-a1ffb3c6cf2b3918-0">
              Fru talman! I övrigt tänkte jag diskutera det samband som finns
              mellan psykisk stress och kroppslig ohälsa. När stressen tar över
              är det kvinnan som är förlorare.
            </seg>
            <seg xml:id="i-de76164f40981110-0">
              I dag är det lika många kvinnor som män som förvärvsarbetar,
              men det är fortfarande samma könsmönster som tidigare hemma. Kvinnor
              har huvudansvar för hushåll och barn. De har inte samma möjligheter
              att återfå sin energi som män har. Forskning visar att det är
              uppenbara skillnader mellan kvinnor och män när det gäller återhämtning.
              När män kommer hem sjunker stressnivån snabbt, men kvinnor i familjer
              där det finns barn ligger kvar på de förhöjda nivåerna av stresshormoner
              under hela kvällen. De har kommit till ett annat jobb. De är projektledare
              för projektet fungerande hemliv i stället. Införandet av avdrag
              för hushållsnära tjänster är därför en stor möjlighet för många
              kvinnor och välkommet i arbetet mot en bättre hälsa.
            </seg>
            <seg xml:id="i-c5c0133fda7a1377-0">
              Jag tänkte också beröra ett område som vi kanske inte har diskuterat
              så mycket i samband med jämställdhet och hälsa, nämligen mäns
              hälsa som några har pratat om.
            </seg>
            <seg xml:id="i-e23e34da34ad8ca3-0">
              Kvinnor drabbas av bröstcancer och livmoderhalscancer. Det genomförs
              screeningar av kvinnors bröst, och det tas cellprover. Det är
              inte alldeles perfekt. Det ska vi säga. Alla landsting lever inte
              upp till Socialstyrelsens rekommendationer, men det görs ändå.
            </seg>
            <seg xml:id="i-8d123bb64a44e2fc-0">
              Män har prostata och får prostatacancer, men de har inte varit
              lika röststarka när det gäller sina underlivsbesvär. Jag menar
              att vi nu måste ställa oss frågan vad det beror på att det fortfarande
              inte görs screening av män i den ålder när de här problemen brukar
              dyka upp.
            </seg>
            <seg xml:id="i-948863731a4e5a69-0">
              Samma sak gäller depressioner. Det ses ofta som en kvinnlig sjukdom.
              Mäns depressioner riskerar därför att inte bli upptäckta. Det
              kan vara en av förklaringarna till att män begår självmord oftare
              än kvinnor. Kvinnor gör självmordsförsök. Män lyckas.
            </seg>
            <seg xml:id="i-27f523d6afa14122-0">
              Det finns andra fördomar som bidrar till ojämställd vård. Kvinnor
              anses klaga mer, och ofta anses kvinnors problem har psykiska
              orsaker. Men det drabbar också män eftersom depression liksom
              har blivit en kvinnlig sjukdom. De här männens depressioner riskerar
              att inte bli upptäckta eftersom de inte passar in i mallen.
            </seg>
            <seg xml:id="i-e81b5a35f9e69c97-0">
              Fru talman! Jämställd vård måste innebära att vi kan och vågar
              se att kvinnor och män har olika behov beroende av kön. Ibland
              är det så. Men vi får inte fastna i en könsordning som missar
              att det hela tiden handlar om olika individer. Att Eva är kvinna
              betyder inte per automatik att hon ska ha en viss behandling.
              All vård måste utgå från kvinnan som den individ hon är, precis
              som den vård mannen får ska utgå från honom som person.
            </seg>
          </u>
          <note type="speaker" xml:id="i-cebed278c2815224-0">
            Anf. 11 SOLVEIG TERNSTRÖM (c):
          </note>
          <u who="solveig_ternstrom_7874cb" xml:id="i-e18dccbe6bfcce04-1">
            <seg xml:id="i-6b1d9979da4880b3-0">
              Fru talman! Jag har fyra minuter på mig att tala om åldersdiskriminering.
              Det står bland annat i den mycket bra boken som socialministern
              har talat om här: Ojämställdhet i hälsa och vård en genusmedicinsk
              kunskapsöversikt . Den skulle vi behöva läsa om och om igen, skulle
              jag vilja säga.
            </seg>
            <seg xml:id="i-0435721fad269d1d-0">
              Jag tänkte ta ett avsnitt ur den här boken där det bland annat
              står att äldre patienter får behandling mer sällan än yngre, till
              exempel då det gäller hjärt- och kärlsjukdom och operation av
              gråstarr. Det är viktigt.
            </seg>
            <seg xml:id="i-88705b7f7e90b7fa-0">
              En principiellt viktig fråga är om det är medicinskt motiverat
              att ha olika behandlingspolicy för yngre och äldre patienter.
              Svaret kan naturligtvis variera beroende på vilken behandling
              som avses. Högre ålder kan medföra större risker, åtminstone vid
              vissa ingrepp, men det finns lyssna noga nu också relativt riskfria
              behandlingar som äldre tycks få sämre tillgång till.
            </seg>
            <seg xml:id="i-ea588213fea9bbff-0">
              Det är allvarligt. Vad innebär äldre människors sämre vårdtillgång
              om frågan ses ur ett jämställdhetsperspektiv? Det finns anledning
              att fråga sig om befolkningen och beslutsfattarna i Sverige vill
              ställa sig bakom diskriminering av de äldsta patienterna av vilka
              en stor majoritet är kvinnor. Det har hävdats att nya, dyra medicinska
              tekniker och läkemedel har en benägenhet att sprida sig till medelålders
              män först. I dagens situation verkar det motiverat att fråga sig
              om inte den omvända ordningen gäller vid kapacitetsproblem och
              nedskärningar. De äldre och kvinnorna får nöja sig med sämre tillgång
              till vård och behandling även om man bevisligen skulle ha nytta
              av den.
            </seg>
            <seg xml:id="i-6b763f8a8486786a-0">
              Det är någonting som vi kan stryka under och läsa om och om igen.
              Där kan vi få en ordentlig läxa, tycker jag.
            </seg>
            <seg xml:id="i-287c33e5496d1ec4-0">
              Det är många män som kanske frågar sig: Men vi då? Har inte vi
              män några problem?
            </seg>
            <seg xml:id="i-1d3a40a3504578eb-0">
              Jo, det har männen. Genusforskare har faktiskt pekat på att till
              exempel depression har kommit att betraktas som en kvinnosjukdom
              trots att fler män begår självmord. Nu har vi kommit dit, de deprimerade
              männen som vi inte vet någonting om. Vi säger att detta är en
              kvinnosjukdom. Det är allvarligt.
            </seg>
            <seg xml:id="i-1148c59e021bc3de-0">
              Hur yttrar sig en mans depression? Det vet vi nästan ingenting
              om. Det borde finnas mycket mer genusforskning när det gäller
              mäns depression. Mäns depressioner döljs kanske i alkoholism eller
              aggressivitet. Så kanske det är.
            </seg>
            <seg xml:id="i-70fd080f62584757-0">
              Jag vill avsluta med att säga att jämställd vård naturligtvis
              inte bara är en kvinnofråga utan en människofråga. Det handlar
              om att ha tillräckliga kunskaper så att varje individ får rätt
              vård oberoende av kön, ålder och så vidare. Att man riktar fokus
              på kvinnor beror på att kvinnor varit förfördelade i vården, men
              det handlar lika mycket om män, åldringar och barn. Att diskutera
              kvinnors vård har varit ett sätt att öka uppmärksamheten på kvinnors
              situation, och det arbetet börjar ge resultat. När det gäller
              äldre människor, både kvinnor och män, och barn måste arbetet
              fortsätta.
            </seg>
          </u>
          <note type="speaker" xml:id="i-9b1d10223d8bd9a1-0">
            Anf. 12 TOBIAS KRANTZ (fp):
          </note>
          <u who="unknown" xml:id="i-69e88632457da43d-2">
            <seg xml:id="i-aeefbc544925dcdb-0">
              Fru talman! När vi diskuterar frågan om hur vi ska få en mer
              jämställd vård vill jag säga att vi nog behöver åtgärder på tre
              olika plan. Vi behöver åtgärder på det samhälleliga planet. Det
              är klart att det spelar roll för hur människor bemöts i vården,
              om man bemöts jämställt som man eller kvinna, hur samhället i
              övrigt fungerar och om samhället i övrigt är jämställt. Tar män
              och kvinnor samma ansvar i familjelivet till exempel? Hur ser
              det ut med löneskillnaderna? Hur ser det ut när det gäller de
              höga befattningshavarna i den offentliga och privata sektorn?
              Sådana saker spelar också stor roll för hur det ytterst ser ut
              inom vården.
            </seg>
            <seg xml:id="i-84bace7ef35542be-0">
              Där tycker jag att regeringen gör ett ambitiöst arbete. Det inrättas
              en jämställdhetsbonus. Magdalena Andersson var inne på frågan
              om avdragsrätt som underlättar för både män och kvinnor att få
              livspusslet att gå ihop. Och det handlar inte minst om att se
              till att alla människor, både män och kvinnor, har ett jobb att
              gå till och en lön att försörja sig på. Glädjande nog ser vi att
              antalet jobb växer till i det svenska samhället just nu när det
              gäller både män och kvinnor.
            </seg>
            <seg xml:id="i-e61c0721c5fe30d6-0">
              På ett annat plan handlar det förstås också om arbetsmiljön inom
              vården. Hur ser det ut inom vården när det gäller personalens
              förutsättningar? Hur är vården organiserad? Vilka signaler sänder
              vårdens organisation till dem som ska jobba med att bemöta människor
              ute i vården?
            </seg>
            <seg xml:id="i-2163d14769104b2b-0">
              Vården i dag är ojämställt organiserad. Det finns fler manliga
              chefer, framför allt ute på kliniker, än vad det finns kvinnliga
              chefer. Många av de ledande positionerna inom sjukvården innehas
              av män. Vi ser också när det gäller de vårdyrken som finns att
              i de välbetalda vårdyrkena dominerar män och i de sämre betalda
              yrkena dominerar kvinnor.
            </seg>
            <seg xml:id="i-f2ac7a62c9bcd867-0">
              Det här är ju strukturer vi måste rätta till. Jag tror att en
              nyckel till detta är att ge större utrymme för kvinnor att förverkliga
              sina egna drömmar och sina egna livsmål, kanske som privata entreprenörer,
              att få egen makt över sin egen tillvaro inom vården. Det är väldigt
              egendomligt i Sverige att i de yrken där män traditionellt har
              dominerat, där har vi haft näringsfrihet sedan mitten av 1800-talet,
              men i de yrken där kvinnor har dominerat har vi fortfarande inte
              riktigt fullt ut näringsfrihet. Där får kvinnor fortfarande inte
              starta eget och bli entreprenörer. Det här skulle också skapa
              förutsättningar för fler kvinnliga chefer som förebilder.
            </seg>
            <seg xml:id="i-5d08ab8b0ea518ab-0">
              Det här är också en nyckel till att bekämpa exempelvis det faktum
              att kvinnor i större utsträckning är sjukskrivna än män och att
              vi har stora problem när det gäller sjukskrivningar och sjukfrånvaro
              inom den offentliga sektorn, som någon av talarna tidigare var
              inne på. Det är en av de saker som framför allt skiljer privat
              och offentlig sektor. Människor som jobbar inom offentlig sektor
              har mycket mindre möjlighet att påverka sin egen arbetsmiljö och
              sin egen tillvaro än inom den privata sektorn. Flera utredningar
              har pekat på att det kan vara en förklaring till att sjukskrivningarna
              i offentlig sektor bland kvinnor är högre än på annat håll.
            </seg>
            <seg xml:id="i-5e33ef5106882f01-0">
              På ett tredje plan handlar det om att vi vidtar åtgärder direkt
              ute när människor inom vården möter människor som kommer till
              vården. Här finns det ett antal saker som regeringen gör. Vi har
              redan nämnt de 100 miljoner kronor som går till kommuner och landsting
              för jämställdhetsarbete, den forskningssatsning på 90 miljoner
              kronor som görs för ökad forskning och den satsning som görs inom
              handlingsplanen mot mäns våld mot kvinnor som handlar om hur man
              ska bemöta kvinnor som utsätts för sexualbrott till exempel. Det
              är viktiga åtgärder.
            </seg>
            <seg xml:id="i-4769744908cd487b-0">
              Jag tror det behövs en del andra saker också, till exempel mer
              genusperspektiv inom vårdutbildning och ökad kunskap om kvinnor
              och män inom hjärtsjukvården, som flera har varit inne på tidigare.
              Jag tror att vi måste uppmärksamma kvinnors tysta problem. Det
              finns sjukdomar och problem för kvinnor som inte uppmärksammas
              inom vården. Vi måste satsa på att uppmärksamma äldre kvinnors
              situation och kanske ha fler kvinnohälsomottagningar där vi samlar
              kompetens under ett tak.
            </seg>
            <seg xml:id="i-2073b17a9cab1eda-0">
              Det är ett antal åtgärder som jag tror är jätteviktiga för att
              vi ska kunna lösa problemen med att få jämställd vård. Vi kommer
              inte att lyckas över en natt, men jag tycker att regeringen har
              satt i gång ett ambitiöst och bra arbete som ska fortsätta.
            </seg>
          </u>
          <note type="speaker" xml:id="i-84d40e11087464a2-0">
            Anf. 13 ELINA LINNA (v):
          </note>
          <u who="elina_linna_aed53b" xml:id="i-bc4e9f0bc6290f78-1">
            <seg xml:id="i-2c0d4ea3643eec8a-0">
              Fru talman! Socialministern tror inte på vad han kallar filosofiska
              konstruktioner. Detta kallar jag en nedvärdering av min och många
              andras kunskap om könsmaktsordningen.
            </seg>
            <seg xml:id="i-04175f8a83cdf77b-0">
              Socialministern talar vidare om bättre vård för människor, vare
              sig det gäller kvinnor eller män. Det är just den inställningen,
              socialministern, som bevarar ojämställdheten också inom vården.
            </seg>
            <seg xml:id="i-75f0764fd9690c5f-0">
              Till Folkpartiet vill jag säga att jag blir förvånad över attacken
              mot den offentliga sektorn. Det är ju ändå där löneskillnaderna
              är mindre jämfört med den privata sektorn, och det är där det
              också finns ett stort antal kvinnliga chefer.
            </seg>
            <seg xml:id="i-0a33ecca348ae4c7-0">
              Vi har konstaterat att vi vet för lite om kvinnors hälsa eftersom
              mannen varit och fortfarande är den rådande normen inom läkarvetenskapen.
              För inte så länge sedan sågs till exempel fibromyalgi som en trivial
              åkomma eller kanske snarare som en kvinnlig egenskap än ett symtom
              på ohälsa. På 60- och 70-talen fick kvinnor med diffusa symtom,
              som i dag skulle diagnostiseras som fibromyalgi, benämningen sveda-värk-bränn-kärringar,
              SVBK, då de sökte vård. Det är inte konstigt att det ser ut som
              det gör fortfarande inom vården!
            </seg>
            <seg xml:id="i-7090a1464c316c72-0">
              Förutom kunskapsskillnader finns det även skillnader i hur könen
              behandlas. Det har vi också konstaterat här. Fler kvinnor än män
              upplever att de inte blir trodda, att de blir missförstådda och
              att de får vänta på utredningar för diagnos inom framför allt
              primärvården och psykiatrin.
            </seg>
            <seg xml:id="i-9f6e984c8d128d78-0">
              Det finns ett stort behov av en mer systematisk, könsuppdelad
              statistik för att synliggöra könsrelaterade problem inom vården.
              Det behövs metodutveckling för att kartlägga könsskillnader vad
              gäller vårdresurser och resultat. Ett genusperspektiv borde integreras
              i all forskning, utbildning och utveckling, och det borde forskas
              mer om kvinnors sjukdomar och villkor i vården. En nationell handlingsplan
              för jämställdhet i vård och omsorg bör därför tas fram där dessa
              frågor behandlas. Jag undrar om regeringen är beredd att arbeta
              för en nationell handlingsplan för jämställdhet inom vården.
            </seg>
            <seg xml:id="i-5ffb87aa454a15fd-0">
              Det behövs mer kunskap och statistik om kön i hälso- och sjukvården.
              Men samtidigt finns det också ett behov av att verkställa de förslag
              som ändå kommit på området. Socialstyrelsen har många av oss tagit
              upp här, och där har man tagit fram ett antal rapporter som har
              förslag som skulle kunna leda jämställdhetsarbetet vidare. Därför
              vill Vänsterpartiet att det införs en jämställdhetsenhet på Socialstyrelsen.
              Vad säger socialministern om de förslagen: en jämställdhetsenhet
              inom Socialstyrelsen och en nationell handlingsplan för jämställdhet
              inom vård och omsorg?
            </seg>
          </u>
          <note type="speaker" xml:id="i-b21ed017651fa430-0">
            Anf. 14 ESABELLE RESHDOUNI (mp):
          </note>
          <u who="unknown" xml:id="i-69e88632457da43d-3">
            <seg xml:id="i-765a26abba1ba034-0">
              Fru talman! Socialministern har inte haft möjlighet att besvara
              mina frågor, och det hade jag nog inte heller trott att han skulle
              ha med sina fyra minuters talartid.
            </seg>
            <seg xml:id="i-276effd4c2cfa8e0-0">
              Men det han hittills har sagt är att han har lagt 90 miljoner
              kronor på forskningen, och det är jag naturligtvis väldigt glad
              över. Dessutom har han sagt att han ska öka medvetenheten och
              kartlägga för att få underlag. Det tycker jag också är väldigt
              bra. Men att öka medvetenheten och kartläggningen händer ju inte
              av sig själv, och för det har regeringen gett 100 miljoner kronor
              till Sveriges Kommuner och Landsting för att det ska kunna genomföras.
            </seg>
            <seg xml:id="i-9957b341a4dfa270-0">
              Jämställdhetsintegrering innebär en omorganisering och en omfördelning
              som naturligtvis kommer att möta motstånd. Det här är ingen nyhet,
              utan det här har pågått sedan 1994, då den dåvarande regeringen
              ville att Sverige skulle jobba med jämställdhetsintegrering. Det
              har mötts av väldigt mycket motstånd.
            </seg>
            <seg xml:id="i-9f652b2ee0131ec5-0">
              Utifrån den insikten tillsatte den förra regeringen en utredning
              om jämställdhetsintegrering. Det är väldigt olyckligt att den
              borgerliga regeringen inte valt att gå på utredningens förslag,
              som var mer gediget och skulle innebära att vi skulle få en infrastruktur
              i hela landet där alla länsstyrelser skulle vara inkopplade. Den
              skulle vara mycket mer långsiktig, och stödet ut till landstingen
              och kommunerna skulle vara betydligt bättre än den satsning som
              regeringen gör med 100 miljoner kronor.
            </seg>
            <seg xml:id="i-cc2c4e82e50873a4-0">
              100 miljoner kronor går till ett projekt som ska gälla under
              tre år och som ska stimulera jämställdhetsarbetet i 290 kommuner,
              18 landsting och två regioner. Då förstår vem som helst som förstår
              att attityder och medvetenhet ska förbättras att det inte kommer
              att räcka.
            </seg>
            <seg xml:id="i-6f82cb0977004670-0">
              Det är därför jag menar att regeringen i det här fallet har gjort
              en stor tabbe när man inte valt att gå på utredningens förslag.
              Jag undrar också lite om socialministern verkligen har satt sig
              in i denna utredning, som skulle hjälpa Sverige att komma betydligt
              längre fram i utvecklingen än den satsning som regeringen själv
              gör.
            </seg>
          </u>
          <note type="speaker" xml:id="i-452f0b7c2b9e4d8d-0">
            Anf. 15 Socialminister GÖRAN HÄGGLUND (kd):
          </note>
          <u who="carina_hagg_cdfd56" xml:id="i-8c01824fdbfd48a7-2">
            <seg xml:id="i-bbba279892d23775-0">
              Fru talman! Jag är rädd att jag har fått fler frågor än jag har
              sekunder att svara på. Jag kan i alla fall glädja de frågande
              med att jag har fler svar än jag har fått frågor. Men jag kommer
              inte att hinna leverera alla från talarstolen.
            </seg>
            <seg xml:id="i-07e9b21c0741a56d-0">
              Esabelle Reshdouni hade tre frågor i sitt första inlägg. En handlade
              om hur man ska lösa att fler kvinnor är sjukskrivna än män. Regeringen
              har satsat stort på rehabiliteringen på det området. Vi går från
              en tidigare situation där man hade väldigt mycket av overksamhet
              och väldigt lite av individuella lösningar för de personer som
              drabbades av sjukskrivning. Vi såg allt fler som blev förtidspensionerade,
              allt fler som blev långtidssjukskrivna. Det här har regeringen
              tagit tag i, och meningen är att vi ska ha en fungerande rehabiliteringskedja
              som gör att människor får möjlighet att komma tillbaka. Däri ligger
              en av de stora skillnaderna i och med regeringsskiftet.
            </seg>
            <seg xml:id="i-af7e8b37f38842fd-0">
              Hon frågar vidare om jag tänker göra något åt inseminationshjälpen
              och hävdar att det är en jämställdhetsfråga. Jag vill avvisa det
              resonemanget. Det är inte en jämställdhetsfråga, utan det handlar
              om hur vi skapar trygga situationer för barn.
            </seg>
            <seg xml:id="i-b643b0395c1bc19e-0">
              Den tredje frågan handlade om hur medvetenheten om genusperspektivet
              ska öka hos personalen inom vården. Detta är förstås oerhört centralt,
              inte minst att vi får en jämnare könsfördelning inom olika personalgrupper.
              Jag var på Tandvårdshögskolan i Malmö häromdagen. På tandläkarutbildningen
              har vi jämn fördelning mellan kvinnor och män, men när jag frågade
              en person som jag mötte som gick tandhygienistutbildningen hur
              många killar som går där visade sig att det gick en enda det året.
              Här har vi väldigt stora bekymmer, som naturligtvis präglar vården
              så småningom. Utbildningen spelar roll.
            </seg>
            <seg xml:id="i-a3d749ded90f22b7-0">
              Jämställdhetsarbetet är ett långvarigt och tålmodigt arbete,
              ibland från plattformar som den här. Det är väldigt mycket en
              kamp som ska vinnas i vardagen runt om i Hälso- och sjukvårds-Sverige.
            </seg>
          </u>
          <note type="speaker" xml:id="i-1516d17ec3f83a25-0">
            Anf. 16 YLVA JOHANSSON (s):
          </note>
          <u who="ylva_johansson_611fd6" xml:id="i-5ab8ed2550fbe432-2">
            <seg xml:id="i-81c5a0527d836432-0">
              Fru talman! Jag har förståelse för att socialministern inte kan
              svara på alla frågor som ställs i en sådan här debatt. Vi kan
              ändå konstatera att regeringens representant har haft tre inlägg
              i debatten men har varit tomhänt. I inget av inläggen har han
              kommit med några nya förslag. Det har handlat om att säga att
              vi behöver ha ett systematiskt arbete, att man måste arbeta i
              vardagen och att man måste påverka attityder. Om detta är vi överens.
              Men den intressanta frågan är vad regeringen tänker göra för att
              detta ska komma till stånd. Där har vi inte fått svar.
            </seg>
            <seg xml:id="i-1c344ab719822549-0">
              Fru talman! Jag reagerade när jag lyssnade på Moderaternas företrädare
              Magdalena Andersson, som om jag förstod saken rätt menar att skatteavdrag
              för hushållsnära tjänster skulle bidra till en mer jämställd vård.
              Jag undrar vilken värld Magdalena Andersson lever i. Kvinnors
              sjukskrivning består till ungefär 80 procent av sjukskrivning
              på grund av värk eller depression. Psykisk ohälsa och depression
              är riktigt stora orsaker. Menar Magdalena Andersson att det beror
              på att de inte har fått hjälp med städningen?
            </seg>
            <seg xml:id="i-d31e4720cf36ce69-0">
              Det låter på resonemanget som att Moderaterna menar att den som
              köper städning har ett kön. Det är en kvinna som då får avlastning.
              Men den som utför städningen tycks sakna kön, eftersom man inte
              över huvud taget tar upp att det kanske också kan skapa en del
              ohälsa. Sanningen är precis den motsatta, vilket också Tobias
              Krantz tog upp. De som köper städning är både män och kvinnor,
              som kan dra nytta av en sådan hjälp. Men de som utför städningen
              är till nästan 100 procent kvinnor.
            </seg>
            <seg xml:id="i-18c8782a518b72dc-0">
              Det är en särskild debatt huruvida man ska ge skattesubventioner
              till den typen av tjänster eller inte. Den debatten ska vi inte
              föra nu. Men, Magdalena Andersson, man ska inte tro att det är
              ett verkningsfullt medel för att få mer jämställd vård, för då
              är vi ganska långt ifrån att förbättra situationen i svensk hälso-
              och sjukvård.
            </seg>
          </u>
          <note type="speaker" xml:id="i-3467616a577b2fc7-0">
            Anf. 17 MAGDALENA ANDERSSON (m):
          </note>
          <u who="magdalena_andersson_a0f475" xml:id="i-363c3146f584dde5-2">
            <seg xml:id="i-8401b6a3ec600f37-0">
              Fru talman! Jag tackar Ylva Johansson för att jag fick anledning
              att fram i talarstolen ta med mig den här boken, Den ojämlika
              hälsan, från Forskningsrådet för arbetsliv och socialvetenskap.
              Det finns en artikel på s. 86 som handlar om just kvinnor som
              förlorar när stressen tar över. Den visar könsrollsmönstret, precis
              som jag talade om. Kvinnorna har huvudansvaret för hushåll och
              barn och har högre stressnivåer. Det påverkar hälsan. Alltså är
              hushållsnära tjänster bra för kvinnor och deras hälsa.
            </seg>
            <seg xml:id="i-d62e134cb5112d01-0">
              Fru talman! Kvinnor får vänta längre på vård och drabbas oftare
              av tvister och problem. Allt det här har vi hört förut. Det finns
              mycket kvar att göra för att vi ska kunna hävda att det finns
              en jämställd vård i vårt land. Socialstyrelsens uttryck det finns
              utrymme för förbättringar tycker jag att vi ska bära med oss efter
              det här.
            </seg>
            <seg xml:id="i-de67fc2bb9cd0b81-0">
              Men den allra bästa försäkringen för en jämlik hälsa är att ha
              ett jobb. Regeringens politik med arbete i fokus är därför det
              bästa receptet för bättre hälsa för alla. Då vi kombinerar det
              med de satsningar man gör på jämställdhetsarbete i kommuner och
              landsting, på forskningen om kvinnors hälsa, på rehabilitering,
              på ungas psykiska ohälsa, på handlingsplanen om mäns våld mot
              kvinnor och på avdraget för hushållsnära tjänster är vi en bra
              bit på väg mot att nå det mål vi har.
            </seg>
            <seg xml:id="i-4d7411b8d74c1ea1-0">
              Fru talman! Det finns en och annan myt i Sverige som vi kan och
              ska avliva. En är att lön alltid ges efter kompetens. En annan
              är att det är lika lätt att göra karriär för män och kvinnor.
              Det ska inte spela någon roll. En tredje myt är att män och kvinnor
              får samma behandling och vård inom sjukvården.
            </seg>
            <seg xml:id="i-167313c604bd7a97-0">
              Fru talman! Mitt mål och mitt partis mål är att slå hål på de
              här myterna och i stället se till att de blir sanningar.
            </seg>
          </u>
          <note type="speaker" xml:id="i-2a7ad05fb8e533cc-0">
            Anf. 18 SOLVEIG TERNSTRÖM (c):
          </note>
          <u who="solveig_ternstrom_7874cb" xml:id="i-e18dccbe6bfcce04-2">
            <seg xml:id="i-381adb55d0b2c2d6-0">
              Fru talman! Hur står det till i läkarkåren då? Hur ser läkarna
              själva på detta? Fler kvinnor än män utbildas till läkare i dag,
              men inom vissa specialiteter är det flest män. Det gäller till
              exempel kirurger; bara 18 procent av dem är kvinnor. Bland ortopederna
              är det 13 procent kvinnor. Vad kan detta bero på? Är det en viss
              status det handlar om? Jag skulle kunna tänka mig det. Till exempel
              är det flest kvinnor som är geriatriker, och den geriatriska specialiteten
              har låg status.
            </seg>
            <seg xml:id="i-c6736699e9636930-0">
              Jag fick en liten berättelse till livs för en tid sedan av en
              kvinnlig geriatriker som hade varit på en läkarkongress och träffat
              några män där. Det hade blivit en ganska livlig diskussion när
              hon berättade att hon var geriatriker. De hade skrattat åt henne.
              Så upplevde man det. Det är ganska allvarligt.
            </seg>
            <seg xml:id="i-0eb576f3ae6f7cb4-0">
              I en undersökning som Läkarförbundet har låtit göra bland sina
              medlemmar uppger hälften av de kvinnliga läkarna att de känner
              sig negativt särbehandlade på grund av sitt kön. Förbundets förste
              vice ordförande Marie Wedin säger i en artikel i tidningen Dagens
              Medicin: Det är oacceptabelt att så många kvinnliga läkare ska
              behöva gå och bära bördan av att känna att de har fel kön. Läkararbetsplatser
              är gammaldags och det kan vara så att de här mönstren dröjer sig
              kvar längre bland läkare än på andra platser i samhället. Det
              kanske är där vi ska börja diskutera hur det står till i läkarkåren.
            </seg>
          </u>
          <note type="speaker" xml:id="i-912ce84fb26116ce-0">
            Anf. 19 TOBIAS KRANTZ (fp):
          </note>
          <u who="unknown" xml:id="i-69e88632457da43d-4">
            <seg xml:id="i-1e2d3b5b45249129-0">
              Fru talman! Först vill jag säga några saker till Elina Linna,
              som uppfattade det som att jag attackerade den offentliga sektorn.
              Den som lyssnade på mig tror jag inte uppfattade det som att jag
              attackerade den offentliga sektorn. Jag attackerade de löneskillnader
              och könsorättvisor som finns inom den offentliga sektorn. Det
              är skillnad det!
            </seg>
            <seg xml:id="i-54c9aa2b46713ac9-0">
              Jag slåss för de kvinnor som finns inom vården, för att de ska
              få samma rättigheter och möjligheter som män har. Den enormt könsuppdelade
              arbetsmarknad vi har är en egendomlighet i Sverige i dag. Vi är
              ett av de länder i världen som har mest könssegregerad arbetsmarknad.
            </seg>
            <seg xml:id="i-d6b67a050345af99-0">
              Vad beror detta på? Jag tror att det i mångt och mycket beror
              på att det inom yrken där män traditionellt har jobbat finns näringsfrihet,
              flera arbetsgivare att välja mellan och större möjligheter att
              förverkliga sig själv än inom kvinnligt dominerade yrken, exempelvis
              vården. Det årtionde av vänsterpolitik som vi har haft i Sverige
              har lett till att det har skapats ett låglöneproletariat inom
              vården.
            </seg>
            <seg xml:id="i-fe41102972b1caa7-0">
              Jag skulle vilja uppmana Elina Linna att ta av de ideologiska
              skygglapparna och ta på genusglasögonen.
            </seg>
            <seg xml:id="i-f653b0a9526e1afc-0">
              Fru talman! Trots detta sista inlägg mot Elina Linna uppfattar
              jag det ändå som att vi i den här debatten är överens om rätt
              mycket. Vi är överens om många av de konkreta åtgärder som behöver
              vidtas för att komma till rätta med könsorättvisorna inom vården.
              Det handlar om könsuppdelad statistik och många åtgärder som vi
              har diskuterat under debatten. Jag uppfattar dock en liten värderingsskillnad.
            </seg>
            <seg xml:id="i-3abef159c6515e39-0">
              För mig handlar inte jämställd vård om en kvinnokamp. Det handlar
              om att vi ska ha en vård som är bra för alla, både för män och
              för kvinnor. Om vi ska lyckas i kampen för jämställd vård måste
              vi tala om att detta handlar om att både män och kvinnor vinner
              på detta. Så är det precis med jämställdheten i det övriga samhället.
              Om vi får ett jämställt samhälle vinner både män och kvinnor på
              detta. De fördomar som fjättrar människor av båda könen påverkar
              och drabbar oss alla oavsett om vi är män eller kvinnor. Så för
              vi jämställdhetskampen till framgång.
            </seg>
          </u>
          <note type="speaker" xml:id="i-2cba678ed3969718-0">
            Anf. 20 ELINA LINNA (v):
          </note>
          <u who="elina_linna_aed53b" xml:id="i-bc4e9f0bc6290f78-2">
            <seg xml:id="i-61d90f86ab97ca9b-0">
              Fru talman! Jag har ständigt och jämt genusglasögonen på mig,
              Tobias Krantz, och med dem läser jag också regeringens propositioner,
              och jag saknar genusperspektiv i propositionerna.
            </seg>
            <seg xml:id="i-46da8238df0b330e-0">
              Socialstyrelsens rapport från i går har nämnts här tidigare.
              Jag håller verkligen med Socialstyrelsen i analysen att arbetet
              för en mer jämställd vård och socialtjänst inte är okomplicerat.
              Vård och socialtjänst är delar av ett större problem i samhället.
            </seg>
            <seg xml:id="i-664ed87d23acfb23-0">
              Kvinnors och mäns liv ser olika ut, och deras behov varierar.
              Ibland ska vården och socialtjänsten kompensera för ojämlika förhållanden
              i samhället. Det säger Socialstyrelsen och exemplifierar de olika
              förhållandena med olika arbetsvillkor, löner och hälsa och med
              kvinnors och mäns olika roll i familjen och gentemot barnen. Det
              tror jag att vi är överens om, men hur vi ska komma till rätta
              med det är vi oense om.
            </seg>
            <seg xml:id="i-260e5c928280a5bb-0">
              Som politiker är vi skyldiga att försöka avskaffa ojämställda
              förhållanden. Det är väl ingen som vill försvara dem? Därför behöver
              vi reformer inom alla politikområden. Vänsterpartiet anser att
              utbyggd offentlig sektor, individuell föräldraförsäkring, arbetstidsförkortning,
              jämställda löner och rätt till heltidsarbete är reformer som på
              ett radikalt sätt skulle bidra till jämställdhet.
            </seg>
            <seg xml:id="i-d47b8c228a0f60f3-0">
              Fru talman! Reformer som regeringen kommer med vårdnadsbidrag
              och subventionering av hushållsnära tjänster är reformer som varken
              leder till mer jämställd vård eller bryter ned den rådande könsmaktsordningen.
            </seg>
          </u>
          <note type="speaker" xml:id="i-aaec588dbd9916d7-0">
            Anf. 21 ESABELLE RESHDOUNI (mp):
          </note>
          <u who="unknown" next="cont" xml:id="i-73e884dcb3f2dee5-0">
            <seg xml:id="i-2cc2de1265810d51-0">
              Fru talman! Jag har fördelen att få sammanfatta den här debatten.
              Det vi har hört i dag är att regeringens representanter beskriver
              den verklighet som vi ser, och den ser väldigt illa ut. Vi har
              hört att socialministern inte har några nyheter att komma med:
              90 miljoner till forskningen, vilket naturligtvis är väldigt bra,
              och 100 miljoner till Sveriges Kommuner och Landsting, vilket
              jag dessvärre tycker är väldigt lite.
            </seg>
            <seg xml:id="i-1356053f269acb0c-0">
              Jag är lite bekymrad över att Tobias Krantz, socialministern
              och flera andra har sagt att detta drabbar både män och kvinnor.
              Ja, det gör det. Jämställdhet angår både män och kvinnor. Det
              är detta som vi från Miljöpartiet försöker säga. Vi måste också
              förändra männens sätt att leva. Men jag undrar om socialministern
              har läst den här rapporten. Har han gjort det skulle jag vilja
              att han läste den en gång till. I den står det att kvinnliga patienter
              i genomsnitt får sämre vård än manliga patienter. Jag tycker att
              det är väldigt viktigt att komma ihåg detta och inte bara som
              Tobias Krantz säga att detta är en människofråga.
            </seg>
            <seg xml:id="i-d756a630c7447b41-0">
              Problemet är att vi naturligtvis vill att alla människor ska
              få den vård de behöver, men samhället bedömer oss utifrån vårt
              kön. Detta måste vi komma till rätta med.
            </seg>
          </u>
          <note xml:id="i-71b1adf46c2404d0-0">
            Överläggningen var härmed avslutad.
          </note>
          <note xml:id="i-2cb87e5f578a10b0-0">
            3 § Meddelande om skriftliga frågor under påskuppehållet
          </note>
          <note xml:id="i-afdb6caaa85f785b-0">
            Andre vice talmannen meddelade att skriftliga frågor som lämnats
            in till och med kl. 10.00 torsdagen den 20 mars skulle besvaras
            senast kl. 12.00 torsdagen den 27 mars .
          </note>
          <note xml:id="i-b2a068925571f6cd-0">
            Meddelandet hade delats ut till riksdagens ledamöter.
          </note>
          <note xml:id="i-6a252983b2de922d-0">
            4 § Anmälan om fördröjda svar på interpellationer
          </note>
          <note xml:id="i-605340d116bf1c34-0">
            Till riksdagen hade inkommit följande skrivelser:
          </note>
          <note xml:id="i-4aa6e0bac4fa0ef0-0">
            Interpellation 2007/08:450
          </note>
          <note xml:id="i-f5c6db39529b6584-0">
            Interpellation 2007/08:450 Regeringens löften om att öka resurserna
            till skolan
          </note>
          <note xml:id="i-1fa4f9388d69164c-0">
            Interpellationen kommer att besvaras fredagen den 11 april 2008.
          </note>
          <u who="unknown" prev="cont" xml:id="i-ca83f530a8db9e79-0">
            <seg xml:id="i-dd847533549d05dc-0">
              Skälet till dröjsmålet är att det ej fanns tid i kammaren den
              svarsdag som var inom utsatt tid, och att jag vid tidigare svarstillfällen
              haft inbokade engagemang.
            </seg>
            <seg xml:id="i-941a1e3958e53ec4-0">
              Skälet till dröjsmålet är andra åtaganden som inte har gått att
              ändra på.
            </seg>
            <seg xml:id="i-941a1e3958e53ec4-1">
              Skälet till dröjsmålet är andra åtaganden som inte har gått att
              ändra på.
            </seg>
            <seg xml:id="i-867850242fed486d-0">
              Skälet till dröjsmålet är andra åtaganden som inte kan ändras.
            </seg>
          </u>
          <note xml:id="i-47ed77e48de643c0-0">
            Jan Björklund
          </note>
          <note xml:id="i-88ad4e1c4f830d77-0">
            Interpellation 2007/08:452
          </note>
          <note xml:id="i-1faa39771d388b71-0">
            Interpellation 2007/08:452 Liechtenstein, skattebrott och resurser
            till Skatteverket
          </note>
          <note xml:id="i-325711b4fb2832f3-0">
            Interpellationen kommer att besvaras tisdagen den 1 april 2008.
          </note>
          <note xml:id="i-9056e831a8ebe87f-0">
            Lilian Wiklund
          </note>
          <note xml:id="i-41c6095514a6edbb-0">
            Interpellation 2007/08:457
          </note>
          <note xml:id="i-6e1a8004c1dd34ef-0">
            Interpellation 2007/08:457 Åtgärder för att möta den försämrade
            konjunktursituationen
          </note>
          <note xml:id="i-325711b4fb2832f3-1">
            Interpellationen kommer att besvaras tisdagen den 1 april 2008.
          </note>
          <note xml:id="i-9056e831a8ebe87f-1">
            Lilian Wiklund
          </note>
          <note xml:id="i-18f23d76d68e5ff8-0">
            Interpellation 2007/08:478
          </note>
          <note xml:id="i-e6501f870f4baeed-0">
            Interpellation 2007/08:478 Tillämpningen av offentlighetsprincipen
          </note>
          <note xml:id="i-325711b4fb2832f3-2">
            Interpellationen kommer att besvaras tisdagen den 1 april 2008.
          </note>
          <note xml:id="i-1eb9e86ed5e0dcc6-0">
            Mats Odell
          </note>
          <note xml:id="i-950f6f1a9cfa3526-0">
            5 § Svar på interpellationerna 2007/08:444, 445 och 455 om rätten
            till telefoni i hela landet
          </note>
          <note type="speaker" xml:id="i-dcf2f9d3e0174c70-0">
            Anf. 22 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-5">
            <seg xml:id="i-1239a9578f4edc70-0">
              Fru talman! Peter Eriksson, Karin Åström och Désirée Liljevall
              har frågat mig vilka åtgärder jag avser att vidta för att människor
              och småföretagare, oavsett bostadsort, ska garanteras tillgång
              till fast telefoni.
            </seg>
            <seg xml:id="i-d0f587ccc6c42f2c-0">
              Jag vill börja med att framhålla att jag tycker det är mycket
              viktigt att alla i Sverige har tillgång till fast telefoni. Att
              Telia Sonera AB har sagt upp vissa kunders abonnemang och i andra
              fall ersatt fast telefoni med så kallad fastmobil gör inte att
              jag ändrat min uppfattning i denna fråga. Enligt lagen om elektronisk
              kommunikation ska alla i Sverige ha tillgång till fast telefoni
              till överkomliga priser. Om det behövs kan Post- och telestyrelsen
              utse en operatör som ska tillhandahålla detta. Lagen är alltså
              tydlig i detta fall.
            </seg>
            <seg xml:id="i-197d45b8f39920a1-0">
              Den förra regeringen beslutade att börsintroducera Telia och
              minska det statliga ägandet. Detta har lett till att Telia Sonera
              numera är ett kommersiellt bolag som verkar på telemarknaden i
              konkurrens med andra telebolag.
            </seg>
            <seg xml:id="i-b0512e6457b95dfa-0">
              Telia Sonera har under lång tid känt till att det ska ske en
              frekvensändring som påverkar abonnenterna i Överkalix och skulle
              kunna ha förberett sig och sina kunder för att inte tekniska problem
              skulle uppstå.
            </seg>
            <seg xml:id="i-3fe80000a639dbb2-0">
              För att tillförsäkra att alla i Sverige har tillgång till fast
              telefoni utreder Post- och telestyrelsen frågan. I dagsläget finns
              det ingen teleoperatör som är skyldig att tillhandahålla fast
              telefoni. Post- och telestyrelsens bedömning har varit att marknaden
              tidigare har sett till att alla haft tillgång till detta. Post-
              och telestyrelsen har inlett ett arbete för att se om ett beslut
              ska fattas om att utse en teleoperatör som ska vara skyldig att
              se till att det finns fast telefoni för konsumenter och småföretagare
              i glesbygden. Jag har full tilltro till Post- och telestyrelsen
              och förutsätter att styrelsen vidtar de åtgärder som krävs för
              att alla ska ha tillgång till fast telefoni.
            </seg>
            <seg xml:id="i-d97691a877c4f8f8-0">
              Post- och telestyrelsen har även inlett ett tillsynsärende mot
              Telia Sonera avseende tjänsten fastmobil detta mot bakgrund av
              de anmälningar som kommit om att fastmobil inte fungerar tillfredställande.
              Tillsynen gäller frågan hur fastmobil fungerar i stort i hela
              Sverige, och detta kommer att utredas under våren 2008. Jag har
              fullt förtroende för Post- och telestyrelsens tillsyn i detta
              ärende.
            </seg>
            <seg xml:id="i-96cd87b82afa6ff6-0">
              Mitt svar till Peter Eriksson, Karin Åström och Désirée Liljevall
              är att fast telefoni ska kunna användas på ett tillförlitligt
              sätt av samtliga grupper i samhället. Jag kommer därför att noga
              följa utvecklingen och vad Post- och telestyrelsen kommer fram
              till. Om utredningen från Post- och telestyrelsen skulle visa
              att det krävs lagändringar så tvekar jag inte att vidta de åtgärder
              som krävs för att konsumenter och småföretagare ska få tillgång
              till fast telefoni.
            </seg>
          </u>
          <note type="speaker" xml:id="i-be66f0e215e17b8f-0">
            Anf. 23 PETER ERIKSSON (mp):
          </note>
          <u who="peter_eriksson_83518c" xml:id="i-1adf196e5554896f-0">
            <seg xml:id="i-382657ef03c9d961-0">
              Fru talman! Telia Sonera planerar att lägga ned olönsamma delar
              av det fasta telefonnätet. Man är inte längre intresserad av att
              upprätthålla kopparnätet i lands- och glesbygd över hela landet.
              När investeringar blir nödvändiga väljer man i stället att plocka
              ned ledningar. Enligt uppgifter från företaget handlar det om
              ca 50 000 abonnenter som i framtiden kommer att beröras. Om vi
              utgår från att varje hushåll består av i genomsnitt två personer
              kan det vara fråga om 100 000 personer som blir av med den fasta
              telefonförbindelsen under de närmaste åren.
            </seg>
            <seg xml:id="i-95f537322d3f53b7-0">
              Processen har redan börjat. I flera kommuner i Småland Ljungby,
              Älmhult och Tingsryd har Telia tröttnat på grund av de återkommande
              stormarna som gång på gång knäcker telefonnätet. Strategin där
              är att erbjuda kunderna något som man kallar för fast mobiltelefoni.
              Det har hittills visat sig fungera hyggligt för vissa, men långt
              ifrån för alla. Många företagare klagar över dålig Internetförbindelse.
              Många enskilda är oroliga över att deras nya telefon bara fungerar
              ibland och med dålig ljudkvalitet. Adaptern slås ut vid åskväder.
              Batterikapaciteten är usel. Telefaxfunktionen fungerar inte. Datakommunikationen
              är svag. Anläggningen är starkt väderberoende. För att tala klarspråk:
              När det regnar får man se till att inte bli sjuk, för då fungerar
              ofta inte telefonen. Abonnenterna får också ökade kostnader genom
              att Telia inte längre ansvarar för reparationer i samma utsträckning.
            </seg>
            <seg xml:id="i-e13865b583c45108-0">
              I Överkalix har ett stort antal abonnenter i vinter fått besked
              från Telia om att de redan under våren kommer att stänga ned telefonförbindelsen
              utan att ersätta den med någon ny inte ens med en mobiltelefon.
              Naturligtvis känner sig många människor hotade och oroade.
            </seg>
            <seg xml:id="i-9d5d08217476b3ff-0">
              En ny aktör har dock uppstått Nordisk mobiltelefoni, som driver
              en digitaliserad variant av det gamla NMT 450-nätet. Det nätet
              har ganska god täckning över landet. En hel del av de abonnenter
              som Telia tycks vilja bli av med verkar kunna få möjlighet till
              telefon via det här systemet. Men inte heller detta nät har täckning
              överallt och för alla.
            </seg>
            <seg xml:id="i-f463a250e51bf7aa-0">
              Fru talman! Telefoni är nödvändigt i dagens samhälle, och en
              del av vår infrastruktur. Miljöpartiet anser att det ska finnas
              ett fast telefonnät till alla abonnenter. Det räcker inte med
              att hänvisa till mobiltelefon så länge vi vet att det finns stora
              områden som inte har tillräcklig täckning och bra funktion. Telefoni
              måste ses som en grundläggande del av samhällets infrastruktur,
              som alla ska kunna ta del av.
            </seg>
            <seg xml:id="i-dae55c3ee3b0f087-0">
              Flera viktiga frågor måste besvaras av regeringen och infrastrukturminister
              Åsa Torstensson. Är det rimligt att Telia ska kunna fortsätta
              att avveckla delar av sitt telefonnät utan att presentera ersättningsalternativ
              till sina abonnenter? Staten är fortfarande en stor ägare. Hur
              tar staten sitt ägaransvar i frågan?
            </seg>
            <seg xml:id="i-425e73b6c810dbb5-0">
              Hur ska regeringen se till att den lagstiftning som säger att
              alla ska garanteras telefon blir verklighet även i framtiden?
              Är det regeringens avsikt att acceptera dåliga eller inga telefonförbindelser
              i glesbygden?
            </seg>
            <seg xml:id="i-d99d35c426aa09f4-0">
              Post- och telestyrelsen utreder nu frågan, som ministern säger.
              Men svaren kan inte vänta. Läget är akut. För en tid sedan förlorade
              PTS ett mål i länsrätten där man hade begärt just att Telia ska
              ta ansvar för att lagen ska upprätthållas.
            </seg>
            <seg xml:id="i-bcc9ec77d07bd678-0">
              I Småland är problemen stora och växande. Om någon månad stänger
              Telia ned helt för abonnenter i Överkalix. Det duger alltså inte
              längre att hänvisa till PTS. Nu måste regeringen visa att den
              är beredd att ställa krav som gör att lagen kan upprätthållas
              och att skynda på processen. Människor kräver svar. Om man inte
              gör något nu lämnar man gamla människor, företag och andra i glesbygden
              i sticket.
            </seg>
          </u>
          <note type="speaker" xml:id="i-7c95ba3b862f065c-0">
            Anf. 24 KARIN ÅSTRÖM (s):
          </note>
          <u who="karin_astrom_465c9e" xml:id="i-6b2142a603d78a70-0">
            <seg xml:id="i-118343fd02d87ae4-0">
              Fru talman! Jag börjar med att tacka för svaret. Jag fick också
              tillfälle i går, på riksdagens frågestund, att ställa frågan till
              ministern. Vi startade alltså debatten lite grann på frågestunden
              i går.
            </seg>
            <seg xml:id="i-1cb1825c9f807041-0">
              Jag tycker faktiskt att det svar som jag fick då och det svar
              som ministern lämnar i dag inger visst hopp. Men det är ändå långt
              ifrån förtroendeingivande. Och varför är det så? Jo, därför att
              Sveriges nuvarande borgerliga regeringen slarvar bort och slumpar
              bort resurser från statens kassa genom en mängd dåligt utredda
              förslag som bara körs igenom av rent ideologiska skäl. Detta är
              försämringar i välfärdssystemen som slår hårt. Listan kan göras
              lång.
            </seg>
            <seg xml:id="i-11b038c1dcbcdf2a-0">
              Nu börjar vi se effekterna av detta. Vi ser alltmer växande klyftor
              mellan människor, mellan grupper, mellan regioner och mellan glesbygd
              och storstad. I de växande klyftorna, exempelvis mellan landsbygd
              och storstad, finns infrastrukturen. I interpellationen handlar
              det om någonting så viktigt som att alla ska ha rätt till telefoni.
            </seg>
            <seg xml:id="i-96f12e28128d3f13-0">
              Mediebilden i slutet av februari i Norrbottensmedierna var denna:
              Telia sviker glesbygden. Anledningen var att Telia Sonera var
              ute i kommunerna Arjeplog och Överkalix. Man stänger ned kopparnätet
              i glesbygden för att ersätta det med ny teknik. Det gäller de
              tolv byar som finns runt omkring Överkalix. De hade ingen GSM-täckning.
              Det innebar att en stor del av abonnenterna skulle bli helt utan
              telefon. Telia Sonera meddelade bara att abonnemanget upphör.
              Självfallet var det frustrerande och oroande. Framför allt kändes
              det otryggt. Det är många äldre människor som drabbas av det här.
              Men det finns också en del mindre företag som är bekymrade.
            </seg>
            <seg xml:id="i-eddb45af09d1471d-0">
              Att ha tillgång till telefoni handlar om trygghet att man ska
              kunna nå omvärlden snabbt och få hjälp när man behöver. Det är
              helt avgörande för att människor över huvud taget ska kunna bo
              kvar på landsbygden.
            </seg>
            <seg xml:id="i-56cdafab70243683-0">
              Ministern säger i sitt svar: Om utredningen från Post- och telestyrelsen
              skulle visa att det krävs lagändringar så tvekar jag inte att
              vidta de åtgärder som krävs för att konsumenter och småföretagare
              ska få tillgång till fast telefoni.
            </seg>
            <seg xml:id="i-d8deada96067cd6a-0">
              Ministern talar om fast telefoni. Jag kan tycka att det låter
              bra. Men de förändringar som är gjorda i mina hemtrakter handlar
              om fast mobil telefoni. Den tekniken har betydligt sämre kvalitet
              och lägre prestanda. Man säger att det blir mycket större räkningar
              eftersom man får räkning enligt mobiltaxa. ADSL-kopplingarna till
              datorerna blir sämre etcetera.
            </seg>
            <seg xml:id="i-d0fc61d612a8d2c5-0">
              Ministern talar om rätten till fast telefoni. Men detta gäller
              alltså förändringen till fast mobiltelefoni, och det är tydligen
              skillnad. Jag undrar vad ministern egentligen lägger in i begreppet.
            </seg>
            <seg xml:id="i-ec0e5e06360397bd-0">
              I en intervju i Norrbottensradion säger ministern att eventuella
              fördyringar för abonnenten ska ersättas. Jag undrar över det.
              Vad menar ministern egentligen? Vad är det som ska ske? Och vilken
              kvalitet är det vi pratar om när vi pratar om telefoni?
            </seg>
          </u>
          <note type="speaker" xml:id="i-6ebe209f7bffd1cc-0">
            Anf. 25 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-00415d3aa2739d71-0">
            <seg xml:id="i-3ecfb2ee9bbd651e-0">
              Fru talman! För tre månader sedan tystnade telefonen. Sedan dess
              har Karl-Erik Eriksson och systern Elsie i Jämtland varit hänvisade
              till sina mobiltelefoner. Men täckningen är så dålig där de bor
              att de måste sätta sig i bilen och köra en och en halv mil eller
              ta snöskotern fyra kilometer genom skogen för att kunna ringa.
              Ibland går det att ta emot sms om jag ställer mobilen i fönstret
              uppe på andra våningen, säger Elsie till lokaltidningen.
            </seg>
            <seg xml:id="i-e21164d5a2433f88-0">
              Ett hundratal hushåll i Norrbotten kommer snart att förlora sina
              telefoner. Även hushåll i Dalarna drabbas. Den 1 maj stängs deras
              telefoner av. Det blir tyst i luren.
            </seg>
            <seg xml:id="i-6b74b4a5a4e8882c-0">
              Allt det här sker när Telia Sonera river ned sitt gamla telefonnät.
              De hushåll som blir berörda har fått erbjudande om så kallad fast
              mobiltelefoni, men precis som för syskonparet i Jämtland hamnar
              flera av hushållen i skuggan av mobilnäten och kan inte använda
              denna tjänst.
            </seg>
            <seg xml:id="i-b52ccd6c4b0b4544-0">
              Fru talman! Det är inte rimligt att människor ska isoleras på
              det här viset. Jag skulle faktiskt vilja kalla det hänsynslöst
              ja, hänsynslöst. Att kunna ringa är en viktig och grundläggande
              rättighet.
            </seg>
            <seg xml:id="i-fa348967beb91eae-0">
              Jag är särskilt orolig för de äldre och ensamma människor som
              drabbas. För dem är telefonen en trygghet. Om de inte längre har
              någon telefon att ringa i tappar de kontakten med omvärlden. De
              måste ju ha möjlighet att ringa efter hjälp om de behöver.
            </seg>
            <seg xml:id="i-aa43dc7d0e756ca7-0">
              För de äldre som dessutom har sina larm till äldreomsorgen kopplade
              till sitt telefonabonnemang blir tillvaron ännu mer otrygg. Utan
              fungerande telefon törs de till slut inte bo kvar hemma.
            </seg>
            <seg xml:id="i-7ed242faebf6611d-0">
              Fru talman! Jag ska inte ställa frågan igen om vilka initiativ
              som statsrådet Åsa Torstensson avser att ta för att människor
              och småföretag ska garanteras tillgång till telefon i hela landet.
              Jag tycker att ministern är tydlig i sitt svar.
            </seg>
            <seg xml:id="i-fe63b4fd05047475-0">
              Hon säger att hon är beredd att vidta de åtgärder som behövs,
              och om Post- och telestyrelsen kommer fram till att det behövs
              lagändringar ställer hon också upp på det. Hon är dessutom öppet
              kritisk till att Telia Sonera inte har förberett sig bättre på
              teknikövergången från fast telefoni till fastmobil.
            </seg>
            <seg xml:id="i-4f003fa55bb27e4f-0">
              I mina öron låter det som om ministern kommer att ta till hårdhandskarna
              vad det lider. Har jag uppfattat ministerns svar rätt?
            </seg>
            <seg xml:id="i-1cb88f6b790cc663-0">
              (ANDRE VICE TALMANNEN: Jag kan inte undanhålla mig från att reflektera
              över Désirée Liljevalls rubrik: Telenäten i Norrbotten. Men det
              var bara Jämtland och Dalarna som nämndes. Det kanske behövs lite
              geografistudier. Jag ber om ursäkt. Som norrlänning kunde jag
              inte hålla mig.)
            </seg>
          </u>
          <note type="speaker" xml:id="i-8b768984c5dbfc19-0">
            Anf. 26 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-6">
            <seg xml:id="i-c088837d4b1f5060-0">
              Fru talman! Inte desto mindre är det en debatt som berör hela
              landet. Jag ska be Peter Eriksson om ursäkt. Jag måste börja med
              att göra en återkoppling till den traditionella retorik som Socialdemokraterna
              använder sig av och därför börja med att bemöta Karin Åström och
              hennes slängar om förändringar och slarviga utredningar.
            </seg>
            <seg xml:id="i-c923ebfa63449ffa-0">
              Då måste jag ställa frågan: Är Karin Åström jättestolt över Socialdemokraternas
              försäljning och utförsäljning av Telia och börsintroduktionen
              av Telia? Är ni stolta över att en tidigare landshövding i Norrbotten
              inte har gjort analyserna av effekterna för vanliga människor
              av den anledning som vi står här i dag? Det är en effekt av att
              ni inte gjorde en analys.
            </seg>
            <seg xml:id="i-b3f47be00fe94259-0">
              Ni brydde er inte om hur människor skulle få det efter att Telia
              infördes på börsen. Ta ansvar för era egna brister! Jag börjar
              inse att min uppgift är att reda upp en massa ogenomarbetade förändringar
              som Socialdemokraterna har genomfört och som i dag drabbar människor
              negativt, till exempel i den situation vi behandlar i dag.
            </seg>
            <seg xml:id="i-9fe549dba038218a-0">
              Peter Eriksson, det är naturligtvis oerhört frustrerande i ett
              läge när man kan konstatera att det här inte hade behövt bli akut.
              Telia Sonera visste precis när den länken skulle släckas ned.
              Den frustration som människor känner har jag full förståelse för.
              Jag tycker också att det är en bra interpellation.
            </seg>
            <seg xml:id="i-3245f9afafcd911d-0">
              Inte desto mindre måste jag komma in på det som ibland känns
              tråkigt att referera till. Vi har en lagstiftning. Lagstiftningen
              är till att följa, och den garanterar att alla människor som önskar
              ha telefon har rätt att ha telefon i det här landet. Den är teknikneutral.
              Det innebär fast telefon, fast mobiltelefon. Det säger lagen inget
              om. Men tekniken och telefonen ska naturligtvis fungera.
            </seg>
            <seg xml:id="i-c056c4dfa549bad7-0">
              Jag tror att du och jag inte ska fastna i vilken teknik det är.
              Då har vi nog låst oss i dåtid i förhållande till vilken teknik
              vi kan använda oss av framöver. Vi ska inte ha en lagstiftning
              som styr tekniken. Post- och telestyrelsen gör i dag en utredning
              på grund av att man har fått in anmälningar att den fasta mobilen
              inte fungerar, att tekniken inte fungerar. Det är därför vi har
              en utredning i dag som Post- och telestyrelsen har i gång. Samtidigt
              har man det specifika uppdraget som man prioriterar med anledning
              av den akuta uppkomna situationen i Norrbotten som i många sammanhang
              måste upplevas som oerhört absurd av människor som bor där.
            </seg>
            <seg xml:id="i-03e6ed5e8cd17c8a-0">
              Post- och telestyrelsen tog ett tidigare beslut att utse Telia
              som ansvarig operatör för att tillhandahålla fast telefoni. Peter
              Eriksson refererar till länsrätten som upphävde det beslutet.
              Man hänvisade till att det inte fanns något belägg från Post-
              och telestyrelsens sida att det fanns personer utan fast telefoni
              vid den tidpunkten. Det var därför länsrätten upphävde det beslutet.
            </seg>
            <seg xml:id="i-7afee7cb1abdd18f-0">
              I dag fortsätter Post- och telestyrelsen med samma lagstiftning
              som grund arbetet på grund av den uppkomna situationen för att
              just identifiera om det är en nyuppkommen situation.
            </seg>
          </u>
          <note type="speaker" xml:id="i-7587707889c02199-0">
            Anf. 27 PETER ERIKSSON (mp):
          </note>
          <u who="peter_eriksson_83518c" xml:id="i-1adf196e5554896f-1">
            <seg xml:id="i-1661b47ffe1a6d68-0">
              Fru talman! Jag tycker ändå att det verkar som om Åsa Torstensson
              förstår att det här finns ett stort problem. Men jag undrar om
              man har insett hur många människor som kommer att beröras i framtiden.
              Efter att Post- och telestyrelsen hade utsett Telia som en operatör
              som ska ta ansvar för lagstiftningen valde Telia att gå till domstol
              med detta för att förhindra den effekten. Telia vann i domstol.
              Målsättningen är nu att successivt avveckla de olönsamma delarna
              på lands- och glesbygden.
            </seg>
            <seg xml:id="i-ff276ae4ac5130fe-0">
              Det som pågår och som redan finns är en oerhört allvarlig försämring.
              För de kommuner och människor i Småland som har fått det här alternativet
              är det något slags 1984, tycker jag. När man erbjuder en mobiltelefon
              kallar man det fast mobiltelefon för att genom en konstig ordvändning
              låtsas att lagen uppfylls fast det i själva verket inte sker.
              Det här är uppenbart åt fanders, när vi vet att det inte fungerar
              så bra.
            </seg>
            <seg xml:id="i-8c2cab0b09e00856-0">
              Det är massor med människor som har skrivit och ringt till både
              företaget Telia och Post- och telestyrelsen. De säger: Det här
              inte något som vi kan acceptera. Våra gamla ute i skogen mår dåligt,
              för de vet inte om trygghetstelefonen kan fungera om de blir sjuka
              eller har ramlat. De vet inte om de kommer fram till sjukvården
              när det behövs och det har hänt något.
            </seg>
            <seg xml:id="i-dd3cc2040a9ed7d8-0">
              Det är inte acceptabelt att det ska vara på det sättet. Det är
              oerhört tragiskt att vi har hamnat i den här situationen. De som
              bor i byarna utanför Överkalix det är inte långt ifrån där jag
              bor är naturligtvis oerhört oroliga i det här läget när det gäller
              vad som ska hända. Vi har en situation som man inte klarar av
              att hantera.
            </seg>
            <seg xml:id="i-b9bec86c452ee38e-0">
              Då kan man inte bara säga att sossarna en gång i tiden för länge
              sedan sålt delar av Telia, och nu har vi en lagstiftning och Post-
              och telestyrelsen håller på att fortsätta att utreda. I ett sådant
              här akut läge tycker jag att infrastrukturministern och regeringen
              måste ta ett ansvar som stor ägare i Telia och se till att Telia
              inte gör dessa förändringar utan att presentera ett alternativ.
            </seg>
            <seg xml:id="i-a1f89bcb34a3288f-0">
              Det borde man naturligtvis ha gjort tidigare. Jag tycker också
              att Telia borde ha rett ut detta betydligt tidigare, men vi har
              ändå ett läge där den svenska regeringen är den största ägaren
              i företaget, och något måste man ändå kunna genomföra som stor
              ägare.
            </seg>
            <seg xml:id="i-33ad4f9343894013-0">
              Min huvudfråga i dag är: På vilket sätt tar staten i detta akuta
              läge sitt ansvar? Att Post- och telestyrelsen utreder igen är
              bra, men regeringen måste se till att skynda på detta så att vi
              får snabba besked om vem Post- och telestyrelsen ska utse eller
              hur man ska se till att alla kommer att kunna garanteras en fast
              telefon även i framtiden.
            </seg>
            <seg xml:id="i-cdf84af8120bc738-0">
              Regeringen har dock också ett ansvar som ägare. Hur sköter man
              det ansvaret?
            </seg>
          </u>
          <note type="speaker" xml:id="i-ced851527d57c351-0">
            Anf. 28 KARIN ÅSTRÖM (s):
          </note>
          <u who="karin_astrom_465c9e" xml:id="i-6b2142a603d78a70-1">
            <seg xml:id="i-0c4ce089edb3e272-0">
              Fru talman! Vi ser mer och mer av effekterna av den borgerliga
              politiken. Klyftorna växer mellan människor, mellan grupper, mellan
              regioner, mellan landsbygd och storstad. Det går inte att komma
              ifrån.
            </seg>
            <seg xml:id="i-10811e99c5ddd5dc-0">
              Just i detta som vi nu debatterar förstärker Telia Soneras agerande
              den borgerliga regeringens tvärtompolitik, som jag vill kalla
              den. Men staten är fortfarande den största ägaren i Telia Sonera
              och har med det också ett ansvar.
            </seg>
            <seg xml:id="i-9904f98fc5908614-0">
              Jag vill också kommentera att jag inte tillhör dem som är helt
              nöjda med de tidigare utförsäljningarna av Telia Sonera. Jag hade
              gärna sett att man hade gjort en analys snabbare. Det är möjligt
              att vi hade haft den analysen klar om vi hade suttit kvar vid
              regeringsmakten. Men nu, ministern, är det faktiskt ni som har
              tagit beslutet att helt sälja ut Telia Sonera. Ni säljer ut rubbet,
              och vad händer då? I ett första steg kanske en sådan utförsäljning
              kan se bra ut, men vad händer i det andra och tredje steget, när
              ägare kommer och ägare går? Det bekymrar mig ganska mycket, och
              där har ni ett jätteansvar. När det gäller gles- och landsbygden
              tycker jag att ni helt har avhänt er ansvaret.
            </seg>
            <seg xml:id="i-026bf0fae45ec175-0">
              En tillgång till fast telefoni är viktig för alla människor i
              Sverige. Som tidigare debattörer här har noterat är de äldre kanske
              svårast drabbade, eftersom de har trygghetslarm som är kopplade
              direkt till telefonen, och det är en förutsättning för att de
              ska kunna bo kvar så länge som möjligt i sin egen bostad.
            </seg>
            <seg xml:id="i-dbac7f9b8a1275ac-0">
              Post- och telestyrelsen har frågat Telia Sonera om det som händer
              nu och om hur den nya tekniken ska fungera. Vad jag förstår kommer
              ett svar ganska snart. Men tänk om det skulle visa sig att den
              nya tekniken faktiskt inte fungerar på landsbygden! De finns ju
              experter som redan i dag säger att det här inte kommer att funka
              i alla områden på landsbygden. I vart fall säger man att det blir
              betydligt sämre kvalitet.
            </seg>
            <seg xml:id="i-cc3bf93005ee37a0-0">
              Om det blir svaret, vilket vi kan förvänta oss, vem bär då ansvaret
              för allas rätt till telefoni? Jag skulle vilja veta vad ministern
              då tänker vidta för åtgärder.
            </seg>
          </u>
          <note type="speaker" xml:id="i-2e4fb93e26ce3722-0">
            Anf. 29 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-00415d3aa2739d71-1">
            <seg xml:id="i-75078cfc1bee8db8-0">
              Fru talman! Det är ingen tvekan om att de frågor som lyfts fram
              här i dag handlar om att det måste kunna löna sig att bo utanför
              storstäder och tätorter. De människor som trivs med naturen och
              skogen och inte kan tänka sig att bo någon annanstans måste ges
              den möjligheten. Detsamma gäller de småföretagare som verkar på
              landet. Fungerande bredband och telefoni är förutsättningar för
              att det ska vara lönsamt.
            </seg>
            <seg xml:id="i-b11a8fbf728d6092-0">
              När Telia Sonera river sina telefonledningar i fjällvärlden och
              ersätter dem med en teknik fastmobil som fungerar dåligt klipper
              de också av småföretagarnas framtidsutsikter. Omläggningen av
              telenätet kommer också att ge försämrad kapacitet för datakommunikation
              i glesbygden och därmed även en försämrad möjlighet att driva
              småföretag.
            </seg>
            <seg xml:id="i-8202c05bd4be9caa-0">
              En sådan utveckling går tvärs emot den utveckling som vi socialdemokrater
              vill se. I stället för att lamslå tillväxten vill vi socialdemokrater
              ge förutsättningar för att utveckla landsbygden och ta itu med
              de konkreta hot som finns och som dyker upp, såsom avklippta telekommunikationer
              i fjällvärlden. Då, fru talman, räknar jag in både Jämtland, Dalarna
              och Norrbotten.
            </seg>
            <seg xml:id="i-5c48026e461178ba-0">
              I byn Botten i Jämtland lever Karl-Erik Eriksson sedan nyår med
              verkligheten att telefonledningarna har rivits. Telefonabonnemanget
              har stängts, och mobiltelefontäckningen är urusel. Han har försökt
              lösa sin absurda situation så gott han har kunnat. För att inte
              bli helt isolerad från omvärlden har han köpt en kommunikationsradio.
            </seg>
            <seg xml:id="i-edbf0f1945daff76-0">
              Fru talman! Är det dithän vi ska gå?
            </seg>
          </u>
          <note type="speaker" xml:id="i-23c0569d36e23f6c-0">
            Anf. 30 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-7">
            <seg xml:id="i-137ae9df6e50799e-0">
              Fru talman! Det är med hjälp av lagen, Peter Eriksson, som vi
              också styr rätten till telefoni här i landet, och det är den lagstiftningen
              jag hänvisar till. Det är en myndighet som har till ansvar att
              med lagen som redskap se till att alla människor som önskar ha
              telefon också har möjlighet att få det.
            </seg>
            <seg xml:id="i-d833454469115d57-0">
              Det är lite tråkigt att återigen hänvisa till lagstiftningen,
              men skulle detta i slutändan inte fungera utifrån Peter Erikssons
              frågeställning har Post- och telestyrelsen möjlighet att återgå
              till att utse en operatör som ska tillhandahålla den fasta telefonen
              utan ersättning. Om det då skulle visa sig att kostnaderna för
              den aktuella operatören skulle bli oskäligt betungande vilket
              som alltid är en värderings- och tolkningsfråga är det återigen
              Post- och telestyrelsens ansvar att sköta upphandlingen av tjänsten
              så att människor som önskar telefon får det. Det är så myndigheten
              arbetar, och det är det som är myndighetens uppdrag i förhållande
              till regeringen.
            </seg>
            <seg xml:id="i-bebbc75f2a8944ab-0">
              Inte desto mindre ska jag inom närtid ha ett möte med Telia av
              den anledning som Peter Eriksson lyfter fram, nämligen att det
              i dag är kanske 40 00050 000 människor som berörs av teknikskiftet.
              Men den lagstiftning vi har i dag, vill jag ändå återkomma till,
              är teknikneutral. Vi har en teknikutveckling, men även med ny
              teknik ska telefonen naturligtvis fungera. Det räcker inte att
              ursäkta sig med att man övergår till fast mobiltelefoni och därmed
              säga att det får fungera som det vill. Så är det inte. Vid övergång
              till annan teknik ska telefonen i alla fall fungera. Det är därför
              Post- och telestyrelsen har en utredning på gång.
            </seg>
            <seg xml:id="i-1d61cac03ef952a6-0">
              Jag vill återkomma till både Désirée Liljevall och Karin Åström
              och säga att er retorik kanske fungerar när vi står här i kammaren,
              men till åhörare, lyssnare och läsare av protokoll framöver vill
              jag säga: Det var den förra, socialdemokratiska regeringen, tillsammans
              med en landshövding som har kunskap om Norrbotten, som börsintroducerade
              Telia. Kära lyssnare och läsare! Det är enbart som aktieägare
              på styrelsesammanträden som man som statlig ägare kan vara med
              och påverka företaget. Man kan inte i detalj bestämma hur företaget
              ska sköta sina kundrelationer.
            </seg>
            <seg xml:id="i-bf73d102f599295f-0">
              Jag tror att det är bra om läsare och lyssnare förstår att Karin
              Åström tydligen hade missat den analysen och den utredningen i
              sin beskrivning av arbetet innan Telia börsintroducerades.
            </seg>
            <seg xml:id="i-46487782f14bba61-0">
              Telia Sonera är ett kommersiellt bolag som verkar på telemarknaden
              i konkurrens med andra telebolag. Det är de förutsättningar som
              gäller. Det kanske är på sin plats att Karin Åström också för
              sina väljare, sina invånare, beskriver att man faktiskt missade
              att göra tillräckliga utredningar av Telia innan man valde att
              börsintroducera företaget.
            </seg>
          </u>
          <note type="speaker" xml:id="i-7c5c420f6a5ee749-0">
            Anf. 31 PETER ERIKSSON (mp):
          </note>
          <u who="peter_eriksson_83518c" xml:id="i-1adf196e5554896f-2">
            <seg xml:id="i-aef609f1fea88749-0">
              Herr talman! Jag tycker att vi har hamnat lite grann i ett moment
              22, i alla fall för en stor del av de människor ute på landsbygden
              som vi pratar om i dag.
            </seg>
            <seg xml:id="i-4bdc83921fa850b0-0">
              När Post- och telestyrelsen har tagit sitt ansvar enligt lagen
              har Telia inte accepterat detta utan gått till en domstol och
              vunnit målet. Det var i ett läge där Post- och telestyrelsen,
              såvitt jag förstår, kände till att det här kommer att vara någonting
              som i framtiden kan påverka och drabba många människor. Domstolen
              beslutade ändå att Telia inte ska ha kravet på sig att ta ansvar
              för att alla ska ha rätt till telefon och att upprätthålla lagstiftningen.
            </seg>
            <seg xml:id="i-7cc16bf64de8220c-0">
              Nu ser vi följderna av det domstolsbeslutet. Människor kommer
              redan i vår successivt att bli av med sin fasta telefon i Sverige.
              I år finns det människor runt om i glesbygden som är drabbade
              på ett mycket uppenbart sätt.
            </seg>
            <seg xml:id="i-55eab616a98621f5-0">
              Åsa Torstensson svarar i det läget att Post- och telestyrelsen
              ska fortsätta att utreda. Jag tycker att det faktiskt inte är
              nog. Jag tycker att man måste visa tydligare från regeringens
              sida att den här frågan måste lösas akut. Man måste se till att
              hjälpa och stödja de människor som blir drabbade. Räcker inte
              lagen måste man också vara beredd att göra förändringar i lagstiftningen.
              Men det akuta för människor just i dag är att se till att Telia
              faktiskt inte fortsätter avvecklingen innan vi har en lösning
              och ett klarläggande av vem som ska ta ansvar för att upprätthålla
              den lagstiftning som vi har.
            </seg>
          </u>
          <note type="speaker" xml:id="i-92679a9f7b2a9359-0">
            Anf. 32 KARIN ÅSTRÖM (s):
          </note>
          <u who="karin_astrom_465c9e" xml:id="i-6b2142a603d78a70-2">
            <seg xml:id="i-8ceaebd67c969ea8-0">
              Herr talman! Jag säger det igen, de klyftor som vi ser mellan
              storstad och landsbygd fortsätter att växa ganska dramatiskt.
              Signalerna är väldigt tydliga. Det förstärker ytterligare bilden
              av att den borgerliga regeringen faktiskt helt är på väg att överge
              glesbygden. Det här är alltså ett steg.
            </seg>
            <seg xml:id="i-d795d5149cf980c5-0">
              Det förtydligas också av att finansminister Anders Borg i en
              intervju i P 1:s Efter tolv lördagen den 16 februari, när man
              frågade honom vilka prioriteringar inom infrastrukturen han såg
              som möjliga, räknade upp massor av prioriteringar då det gällde
              infrastruktur men han slutade vid Sundsvall. Han ägnade 50 procent
              av sin tid åt att lägga satsningar på infrastruktur söder om Sundsvall.
              Resten har han tydligen glömt bort. Det är också en väldigt tydlig
              signal från den borgerliga politiken om vad som håller på att
              hända.
            </seg>
            <seg xml:id="i-dda834a3c120499d-0">
              Men det är det akuta läget som gäller. Nu håller faktiskt telefoner
              på att stängas av. De stängs av inom en månad. Människor är jätteoroliga
              och bekymrade. Ministern måste faktiskt ta sitt ansvar nu. Det
              går inte att vänta.
            </seg>
            <seg xml:id="i-d4f9fe78459eed19-0">
              Jag skulle också vilja säga att jag anser att ministerns ansvar
              är ganska tungt, därför att staten fortfarande är huvudägare av
              Telia Sonera. Sedan är det faktiskt ni som säljer ut Telia Sonera.
              Ta ditt ansvar! Nu är det faktiskt upp till bevis genom konkreta
              handlingar för glesbygdens folk så att de i första hand får ha
              kvar sina telefoner.
            </seg>
          </u>
          <note type="speaker" xml:id="i-36175d5a9d137a76-0">
            Anf. 33 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-8">
            <seg xml:id="i-d23b5ef266be95a8-0">
              Herr talman! Jag vänder mig till Peter Eriksson, för Socialdemokraterna
              har uppenbarligen inte Norrbottens människors bästa för ögonen
              utan vill föra en retorisk debatt för att komma undan sitt eget
              ansvar för hur man har försatt människor i en situation där man
              inte har kontroll över Telia efter att man har börsintroducerat
              bolaget.
            </seg>
            <seg xml:id="i-e5aef04ee501a3b0-0">
              Inte desto mindre, Peter Eriksson, svarade jag att om inte den
              lagstiftning som vi har i dag räcker är jag beredd att ändra den.
              Men det är fortfarande så, det vet Peter Eriksson, att vi har
              en lagstiftning, och vi har en myndighet som har att hantera lagstiftningen.
            </seg>
            <seg xml:id="i-3d1132087c2f97d7-0">
              Vid det tillfället när Post- och telestyrelsen utsåg Telia som
              ansvarig för att tillhandahålla fast telefoni kunde inte länsrätten
              med lagen som underlag visa på att Post- och telestyrelsen hade
              rätt, för det fanns inte någon som inte hade telefoni på det sätt
              lagstiftningen beskriver. Därför upphävde man det beslutet.
            </seg>
            <seg xml:id="i-6dfb85495bbb0111-0">
              Nu arbetar Post- och telestyrelsen naturligtvis utifrån den situation
              som råder i dag, uppkommen på ett mycket akut sätt. Med det underlaget
              har man fortfarande, med lagstiftningen som redskap, att utse
              en operatör. Om det inte löser sig på annat sätt och om den operatören
              inte anser sig kunna tillhandahålla fast telefoni på ett rimligt
              ekonomiskt sätt har man möjlighet från Post- och telestyrelsens
              sida att upphandla den tjänsten, för alla människor i det här
              landet har rätt till telefon.
            </seg>
            <seg xml:id="i-26c753436eb8270c-0">
              Vi har en lagstiftning som vi har att förhålla oss till. Det
              är den som vi nu arbetar med. Det är därför som jag också tar
              initiativ, parallellt med detta, till att ha ett möte också med
              Telia.
            </seg>
          </u>
          <note xml:id="i-71b1adf46c2404d0-1">
            Överläggningen var härmed avslutad.
          </note>
          <note xml:id="i-c8162d75813eac45-0">
            6 § Svar på interpellation 2007/08:456 om telefonavbrott som
            en följd av stormar
          </note>
          <note type="speaker" xml:id="i-c33a63e5212fe6a1-0">
            Anf. 34 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-9">
            <seg xml:id="i-47c748c0a2becc3f-0">
              Herr talman! Carina Adolfsson Elgestam har frågat mig vilka åtgärder
              jag avser att vidta för att skapa en trygg och säker telefonförsörjning
              i hela landet samt om jag är beredd att införa ett bötessystem
              för teleoperatörer liknande det ersättningssystem som finns för
              elleverantörer.
            </seg>
            <seg xml:id="i-ca02973af931cdc3-0">
              När det gäller frågan om att införa en motsvarighet till lagstadgad
              ersättningsskyldighet vid avbrott i telefonnätet eller andra elektroniska
              kommunikationsnät har jag på Carina Adolfsson Elgestams tidigare
              frågor om bland annat ersättning till telekunder svarat att jag
              inte är beredd att förorda ett ersättningssystem motsvarande det
              på elsidan. El- och telemarknaderna är i flera sammanhang inte
              jämförbara marknader.
            </seg>
            <seg xml:id="i-8a485621510bd160-0">
              Inom ett visst geografiskt område finns bara ett elnät, så kallad
              koncession, men flera olika teleoperatörer och olika ägare av
              elektroniska kommunikationsnät. Vissa telekomoperatörer äger nät
              och erbjuder kunder telefoni, andra äger inget eget nät men utnyttjar
              andras nät för att nå slutkunder. Olika tekniker samverkar och
              konkurrerar. Att etablera olika nivåer och ålägga ersättningskrav
              skulle vara mycket komplicerat samt kunna stänga ute olika tekniker
              och leverantörer.
            </seg>
            <seg xml:id="i-8fe5c311369da533-0">
              Samtidigt kan jag konstatera att störningar i teletrafiken till
              följd av oväder är ett återkommande problem. Det kan därför möjligen
              finnas skäl att se över vilka ytterligare åtgärder som kan behövas
              utöver de som redan vidtas.
            </seg>
            <seg xml:id="i-845cea2b620b0b8a-0">
              Telefoni och övrig elektronisk kommunikation har påverkats av
              de oväder som drabbat Sverige under de senaste åren. Även vid
              årets stormar har elförsörjning likaväl som telefonin påverkats.
              Telefonnäten har, precis som Carina Adolfsson Elgestam påpekar,
              skadats genom avbrott på ledningar från nedfallna träd, följdfel
              av elavbrott och enskilda fel hos kunderna med mera.
            </seg>
            <seg xml:id="i-8d6dcf6d3c511e8d-0">
              Information till kunderna sker genom operatörernas kundtjänster
              och webbplatser men även genom exempelvis annonsering i tidningar
              och inslag i radio. Information ges om läget, driftstörningar,
              reparationsarbetet, ekonomisk ersättning och andra möjligheter
              till kompensation.
            </seg>
            <seg xml:id="i-324dcd2619291327-0">
              Den som tillhandahåller kommunikationsnät eller elektroniska
              kommunikationstjänster ska enligt lagstiftningen på området se
              till att verksamheten uppfyller rimliga krav på god funktion och
              teknisk säkerhet samt på uthållighet och tillgänglighet vid extraordinära
              händelser i fredstid. Det är Post- och telestyrelsens ansvar att
              se till att berörda aktörer uppfyller de här kraven. Myndigheten
              gav den 7 maj 2007 ut föreskrifter om god funktion och teknisk
              säkerhet och har våren 2008 inlett tillsyn för att följa upp hur
              operatörerna följer de här råden.
            </seg>
            <seg xml:id="i-b5760e8ecb29105e-0">
              Även om vi nu kan se att människor återigen drabbas av stormar
              och efterföljande störningar i telenäten ska vi också komma ihåg
              att större delen av befolkningen i de områden som drabbades av
              stormar inte hade några störningar i telekommunikationsnäten.
              Den nationella eller internationella trafiken som går genom södra
              Sverige drabbades inte heller.
            </seg>
            <seg xml:id="i-7d09db6941942302-0">
              Det pågår ett fortlöpande robusthetsarbete för att minska sårbarheten
              i näten för elektronisk kommunikation. Detta arbete sker genom
              enskilda operatörers åtgärder samt de robusthetshöjande insatser
              som Post- och telestyrelsen i samverkan med operatörerna bedriver.
              I dag sker återställningsarbetet effektivare, och avbrottstiderna
              är kortare än vid exempelvis stormen Gudrun 2005.
            </seg>
            <seg xml:id="i-1772e1a8c0e6d7af-0">
              Samtidigt måste vi vara realistiska. Sverige är ett glesbefolkat
              land i Europa. Vi är till ytan en av Europas största nationer.
              Trots detta har Sverige nät för elektronisk kommunikation som
              täcker stora delar av landet. För ett glesbefolkat land som Sverige
              är det därför mer ekonomiskt krävande att bygga robusthet i näten
              för elektronisk kommunikation till samtliga hushåll i landet.
            </seg>
            <seg xml:id="i-67b18c58b008ac8a-0">
              Det är viktigt att staten i samverkan med branscherna även fortsättningsvis
              arbetar med förebyggande och robusthetshöjande åtgärder för att
              näten för elektronisk kommunikation i vardag som vid kriser ska
              fungera.
            </seg>
          </u>
          <note type="speaker" xml:id="i-c72ab947c8fa2d28-0">
            Anf. 35 CARINA ADOLFSSON ELGESTAM (s):
          </note>
          <u who="carina_adolfsson_elgestam_055a91" xml:id="i-a124bed0aba4ecb7-0">
            <seg xml:id="i-8ce3f27e3f8edd1d-0">
              Herr talman! Jag skulle vilja börja med att ta upp någonting
              som vårdpersonalen i Ljungby kommun fem dagar efter den senaste
              stormen fortfarande jobbade med.
            </seg>
            <seg xml:id="i-eaedfa31fbd1aa91-0">
              Så här kunde det låta: Du har nu plats 87 i kön. Du har nu plats
              84 i kön.
            </seg>
            <seg xml:id="i-89a9274a9a64e5a2-0">
              Det handlade om pensionärerna, nästan hälften av dem som hade
              trygghetslarm i Ljungby kommun. Trygghetslarmet blev utslaget
              under den senaste stormen.
            </seg>
            <seg xml:id="i-a9bee27aa90af34e-0">
              Tant Agda i Agunnaryd känner en trygghet i sitt boende därför
              att hon har ett trygghetslarm. Hon har fått den bedömningen att
              hon är i behov av ett trygghetslarm. När det är stormigt ute och
              när SMHI har gått ut med en klass 2-varning upphör tant Agdas
              trygghetslarm i Agunnaryd att fungera på grund av att också masterna
              påverkas när strömmen slås ut. Om man inte ser över och sköter
              masterna och reservaggregaten det är det som det i grund och botten
              handlar om funkar inte systemet. Jag tycker att det är allvarligt
              att detta händer år 2008 i Sverige.
            </seg>
            <seg xml:id="i-4ebc5403af96c74f-0">
              När vi på en annan plats i Kronobergs län hade stormbyar kring
              2528 sekundmeter, som förmodligen är någonting som vi får vänja
              oss vid, började det brinna i ett snickeri. Då kunde inte ägaren
              till det här lilla snickeriet ringa 112. Det gick inte att ringa
              112. Han fick sätta sig i bilen och köra i ungefär 15 minuter
              för att kunna larma.
            </seg>
            <seg xml:id="i-3942acb02d039557-0">
              Snickeriet brann ned. Det var en himla tur att elden inte spred
              sig så att bostadshus och människor blev skadade. Nu var det materiella
              ting som brann ned, men det är ändå människor som har sin utkomst
              utifrån det här lilla snickeriet.
            </seg>
            <seg xml:id="i-48c669822ffc9958-0">
              Detta kan aldrig vara acceptabelt. Jag kan göra en jämförelse.
              För en månad sedan var jag ute på uppdrag för riksdagens räkning
              i ett annat land. Jag ville då ha lite kontroll och koll på vad
              som hände i Sverige. Då kunde jag via min mobiltelefon ladda ned
              och titta på Smålandsnytt . Det tycker jag är fantastiskt. Vilken
              teknikutveckling vi har! Men när det stormar klarar vi inte 112,
              och vi klarar inte trygghetslarmen.
            </seg>
            <seg xml:id="i-4b754839ef867e40-0">
              Utifrån det svar som jag har fått av ministern kan jag utläsa
              att det här visst är ett bekymmer, men ministern kan inte tänka
              sig att gå så långt som att vi skulle sätta in en form av ersättningssystem
              när det gäller Telia och telefonin på samma sätt som vi har på
              elsidan, alltså utifrån att money talks . Det blir dyrt att vänta
              med beredskapen och att göra de här åtgärderna. Då kanske man
              är snabbare med att komma i gång.
            </seg>
            <seg xml:id="i-405a7ada4de2388e-0">
              Jag upplever, utifrån vad ministern sade i den tidigare interpellationsdebatten,
              att alla ska ha rätt till telefoni. Det tycker jag också gäller
              trygghetslarm och att vi ska kunna ringa 112 var vi än bor i Sverige
              när det krisar och när det stormar.
            </seg>
          </u>
          <note type="speaker" xml:id="i-7576e0a29d3b0bc5-0">
            Anf. 36 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-10">
            <seg xml:id="i-6a13285d52290498-0">
              Herr talman! Mycket av det som Carina Adolfsson Elgestam lyfter
              upp har vi diskuterat vid ett flertal tillfällen. Inte desto mindre
              förstår jag din hemmaarenas frustration över att detta upprepas
              vid varje tillfälle som det blåser. Att avbrotten blir färre är
              inte en tröst för dem som blir drabbade av det här.
            </seg>
            <seg xml:id="i-34459ee5fd6fc08a-0">
              Men låt oss ta diskussionen om ersättningar igen eftersom det
              egentligen är det som är huvudpoängen i interpellationen. Det
              här har naturligtvis en relation till den tidigare debatten vi
              hade, eftersom el och tele inte är jämförbara.
            </seg>
            <seg xml:id="i-962c252817f240e5-0">
              Vi kan ha väldigt många olika teleoperatörer. Nu pratade Carina
              Adolfsson Elgestam just om Telia. Det är inte sagt att det är
              Telia. Vi kan ha flera olika teleoperatörer i samma geografiska
              område, alltså olika ägare av just de elektroniska kommunikationerna.
              Det är det som är skillnaden i förhållande till att man har en
              koncession med en ägare som man kan peka ut.
            </seg>
            <seg xml:id="i-a43c645b76ca7b9d-0">
              Det handlar dessutom om effekterna av detta. Jag förstår poängen
              med att kunna pressa fram större robusthet genom hot om vite.
              Men jag återgår till den tidigare debatten vi hade eftersom det
              finns ett hot om vite kan vi också fundera över om det inte finns
              en risk att den teleoperatören snarare drar sig undan det geografiska
              området för att över huvud taget slippa att hamna i den här situationen.
            </seg>
            <seg xml:id="i-e9f4e06ea58c61b9-0">
              Det är inte det som är intressant för mig. Det intressanta för
              mig är att ha robusta nät. Därför bedriver PTS det här arbetet
              med att skapa robustare nät. Tillsammans med aktuella operatörer
              och nätägare arbetar man just för att skapa robusthetshöjande
              åtgärder. Kommunerna är involverade. Andra aktörer kan också vara
              involverade, såsom länsstyrelsen. Detta görs just för att man
              steg för steg ska skapa bättre robusthet. Faran är annars att
              det snarare blir ett tomrum, ett vitt geografiskt område, där
              du inte har någon teleoperatör.
            </seg>
            <seg xml:id="i-92b6b672ce23046f-0">
              Vi har diskuterat detta tidigare. Jag vidhåller att det här är
              baksidan av den ambition som Carina Adolfsson Elgestam lyfter
              upp när det gäller att man ska fånga någon form av ersättning
              för dem som blir drabbade.
            </seg>
            <seg xml:id="i-3413a276a24bd6b6-0">
              Det ska vara ett robusthetsarbete och kanalisationsarbete för
              att skapa en säker telekommunikation som inte drabbas av eventuella
              stormar. Det är det arbetet som pågår.
            </seg>
          </u>
          <note type="speaker" xml:id="i-4ac6829982360d63-0">
            Anf. 37 CARINA ADOLFSSON ELGESTAM (s):
          </note>
          <u who="carina_adolfsson_elgestam_055a91" xml:id="i-a124bed0aba4ecb7-1">
            <seg xml:id="i-f4f057374eacd853-0">
              Herr talman! Jag blir lite förvånad när jag hör ministern ifrågasätta
              att ett vitessystem liknande det som finns på elsidan ska införas.
              Ångrar infrastrukturministern att vi under förra mandatperioden
              införde detta system gentemot elleverantörerna när de faktiskt
              inte skötte sig mot kunderna? Med tanke på den tidigare debatten
              om fast mobil säger man att det kan skapa vita geografiska områden.
              Är det inte det som håller på att hända? Är det inte det den tidigare
              debatten i dag handlade om? Jag har lite svårt att förstå hur
              det går ihop utifrån den bild ministern försöker skapa.
            </seg>
            <seg xml:id="i-079361b766e2ea76-0">
              Det är inte sagt att den rätta lösningen är att införa ett vitessystem.
              Ministern presenterar inte något annat som faktiskt gör så att
              problemen inte uppstår. Självklart ska vi ha robusta system, men
              de finns inte när 15 000 kronobergare är utan el efter den senaste
              stormen. 4 000 var utan telefoni på morgonen.
            </seg>
            <seg xml:id="i-cdc4258410f4a174-0">
              Efter stormen Gudrun funkade inte elsidan. Sedan dess har vi
              skärpt kraven med hjälp av vitessystem. Jag upplever att det nu
              funkar bättre. Eon hade redan på fredagskvällen när stormvarningen
              kom från SMHI en beredskap på 700 personer som kunde gå ut. De
              hade helikoptrar på plats. Vad hade teleoperatörerna? Vad vi vet
              ingenting. Det enda besked vi fick var att de hade förberett och
              gjort vad de ska. Om de hade förberett sig och gjort det de skulle
              hade förmodligen inte tant Agda i Agunnaryd blivit utan sitt trygghetslarm.
              Då hade det väl inte slutat att fungera.
            </seg>
            <seg xml:id="i-a4353f9df23abaf2-0">
              Det är samma sak om vi hade skapat det robusta systemet. Det
              spelar inte någon roll hur många operatörer som finns. Det måste
              handla om att det ska fungera. Man får väl resonera ihop sig om
              att hitta en lösning. Kan det vara så enkelt vad gäller att ringa
              112 snickeriet som brann ned därför att det inte gick att ringa
              112 att marknaden styr? Från SOS sida handlar det om att de inte
              har tillgång till de så kallade källkoderna som behövs för att
              systemen ska harmoniseras. En mast kan sluta att fungera, på grund
              av att det inte finns ett beredskapssystem liknande det som finns
              på elsidan. De vill ju inte betala böterna. Om det inte finns
              på andra sidan finns inte människor i beredskap som ser till att
              masterna och elaggregaten blir påfyllda när strömmen tar slut.
              Det gäller att ha system så att detta fungerar. Elsidan har lyckats
              med detta och går framåt. Anledningen är förmodligen det krav
              som Sveriges riksdag har ställt och det vite som har införts.
              Det finns inte för teleoperatörerna.
            </seg>
            <seg xml:id="i-e927b52f6fc6fc62-0">
              Enskilda drabbade bryr sig inte om hur många operatörer det finns
              i området. De vill att det ska fungera. Det måste vara fråga om
              att se människan inte operatörerna. Det är märkligt att ministern
              säger att det inte går att lösa detta på grund av att det är för
              många operatörer. Jag tror tvärtom. Samla ihop alla inblandade
              parter och säg åt dem att lösa detta eftersom riksdag och regering
              inte accepterar att människor hamnar i dessa situationer bara
              för att det blåser kraftigt, för att det finns en storm 2-varning.
              Det kan inte vara acceptabelt i Sverige 2008.
            </seg>
          </u>
          <note type="speaker" xml:id="i-b87f75746930e717-0">
            Anf. 38 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-11">
            <seg xml:id="i-00fa8f45db8c45eb-0">
              Herr talman! Centerpartiet har varit starkt pådrivande för att
              få fram den lagstiftning som garanterar ersättning för elavbrott.
              Jag uppskattar verkligen att Socialdemokraterna samarbetade för
              att driva igenom lagen. Det var inte så självklart i kammaren
              men inte desto mindre en bra lagstiftning.
            </seg>
            <seg xml:id="i-99c85b5c195656da-0">
              Jag upprepar att det är viktigt att också Carina Adolfsson Elgestam
              kan informera de sina på hemmaplan. Människor bryr sig naturligtvis
              inte om att det är olika operatörer, men precis som Carina Adolfsson
              Elgestam sade kan det just vara olika operatörer. Det är inte
              jämförbart med när en elleverantör har koncession. Jag begär inte
              att människor över huvud taget ska bry sig eller fundera på detta.
              Men det kan vara olika teleoperatörer i dessa områden. Ibland
              går de över varandras gränser, och ibland är det en internationell
              återkoppling precis som Carina Adolfsson Elgestam själv refererade
              till. Det visar på att det inte är så lätt att bara överföra lagstiftningen
              till teleoperatörssidan. Det är därför som vi arbetar med att
              hitta det som Carina också efterfrågar, nämligen att arbeta tillsammans
              med ansvariga operatörer, telenätsägare och elnätsägare. Precis
              som Carina Adolfsson Elgestam också refererar till är grunden
              att det finns el, att det finns ström. Det är ingången för telefoni.
              PTS prioriterar att se till att el- och telenätsägare, offentliga
              aktörer, kommuner och länsstyrelser arbetar med att skapa betydligt
              högre robusthet vad gäller telesidan.
            </seg>
            <seg xml:id="i-56d162a25b923f2d-0">
              Sedan var det frågan om situationen runt Ljungby kommun. På senare
              tid har det kommit många anmälningar från det geografiska området
              om att telefonin och fastmobiltelefonin inte fungerar samt att
              tekniken inte är tillfredsställande. Man är frustrerad över situationen.
              Därför gör Post- och telestyrelsen en utredning. Utredningen bygger
              på att människor har anmält. Nu kan man gå vidare med att med
              utgångspunkt i vad den färdiga utredningen identifierar ställa
              krav gentemot Telia.
            </seg>
          </u>
          <note type="speaker" xml:id="i-3de7117ed5e4684f-0">
            Anf. 39 CARINA ADOLFSSON ELGESTAM (s):
          </note>
          <u who="carina_adolfsson_elgestam_055a91" xml:id="i-a124bed0aba4ecb7-2">
            <seg xml:id="i-cf673d4ff8301f4a-0">
              Herr talman! Om ett par timmar ska jag åka hem till Kronoberg.
              Jag ska ta detta med mig hem till den som fick sitt företag nedbrunnet
              såväl som till dem som har varit utan telefoni i ett antal dagar.
              Det gäller även pensionärerna i Ljungby kommun.
            </seg>
            <seg xml:id="i-9f886923a71f5966-0">
              Åsa Torstenssons partikamrat och kamrat i regeringen, jordbruksministern,
              bor i samma område och var också drabbad av samma avbrott precis
              som kommunalrådet, centerpartisten Carina Bengtsson. Hon är oerhört
              upprörd över det hon ser hända. Jag ska ta med mig detta till
              de mina, som ministern säger. Jag är inte helt övertygad om att
              de är fullt ut nöjda.
            </seg>
            <seg xml:id="i-1462bd79c1c5ccd6-0">
              Ministern säger att hon förstår att det finns ett problem och
              att operatörerna och PTS får lösa detta. Ministern själv tänker
              inte göra något större och kraftsamla för att hitta en lösning.
              Det framkom i svaret att större delen av befolkningen inte drabbades.
              Men det spelar ingen roll därför att en del av befolkningen blev
              drabbad. Det är allvarligt om man är drabbad och inte kan ringa
              112 eller att trygghetslarmet inte fungerar.
            </seg>
            <seg xml:id="i-dd79a175232a751c-0">
              Samtidigt sade ministern i sitt svar att vi ska vara realistiska.
              Ja, vi försöker vara realistiska. Jag tror att många människor
              som bor på landsbygden, i glesbygden eller strax utanför en stad
              är realistiska.
            </seg>
            <seg xml:id="i-a934d1a0eaf5e1f9-0">
              De försöker lösa problemen när de uppstår. Men det står i svaret
              att vi är ett stort land och då får man ungefär skylla sig själv
              om man har bosatt sig i glesbygden, för där är det kanske elavbrott
              med jämna mellanrum. Ja, om det skulle vara ett riktigt katastrofläge,
              men nu var det en storm som slog ut telesystemet. Men låt oss
              säga att det är någon annan som slår ut vårt telesystem vid ett
              annat tillfälle, ska vi verkligen vara så sårbara? Jag upplever
              att ministern accepterar det.
            </seg>
          </u>
          <note type="speaker" xml:id="i-d93891a21ce5b791-0">
            Anf. 40 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-12">
            <seg xml:id="i-c665214c27c0efbb-0">
              Herr talman! Nej, jag accepterar inte att människor inte har
              tillgång till modern teknik. Däremot måste vi inse att stormar,
              väderpåverkan och klimatpåverkan kommer att ständigt utmana oss
              framöver, vilken infrastruktur vi än pratar om. Jag tror att även
              Carina Adolfsson Elgestam kan förstå att vi inte har kunnat bygga
              ut robustheten tillfyllest, för då skulle det antagligen redan
              ha gjorts. Eller hur?
            </seg>
            <seg xml:id="i-cf653697a5dc4a00-0">
              Däremot är det avgörande att vi fortsätter att lägga resurser
              och skapa möjligheter för att öka robustheten och kanalisationen
              för att över huvud taget nyttja läget när man bygger annan infrastruktur
              och därmed stärka telenätet.
            </seg>
            <seg xml:id="i-15f09b2b850cca46-0">
              Sedan ska jag också i allra högsta grad bekräfta detta om kommunalrådet
              i Ljungby kommun. Kommunalrådet och jag har tillsammans med Post-
              och telestyrelsen haft ett möte med anledning av de återkommande
              situationerna där tekniken inte är tillfyllest. Med anledning
              av den sammankomsten, och med anledning av kommunalrådets breda
              information och därefter också ett flertal anmälningar från människor
              som är drabbade, gör Post- och telestyrelsen nu en utredning i
              det syftet. Vi har en teknikneutral lagstiftning, men byter man
              teknik ska tekniken naturligtvis fungera, precis som Carina Adolfsson
              Elgestam också påpekar. Det är det arbetet som nu pågår, och vi
              ser fram mot resultatet av den undersökning som Post- och telestyrelsen
              arbetar med.
            </seg>
          </u>
          <note xml:id="i-71b1adf46c2404d0-2">
            Överläggningen var härmed avslutad.
          </note>
          <note xml:id="i-8953f799ee05a71d-0">
            7 § Svar på interpellation 2007/08:439 om brytning av Arlandabanans
            monopol
          </note>
          <note type="speaker" xml:id="i-cccfd0090892ae37-0">
            Anf. 41 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-13">
            <seg xml:id="i-28f2ccddb9971c86-0">
              Herr talman! Bosse Ringholm har frågat mig vilka initiativ jag
              kommer att ta för att fler resenärer ska kunna använda sig av
              tåg som färdmedel mellan Helsingfors och Arlanda samt om jag är
              beredd att ta initiativ till att omförhandla det nuvarande avtalet
              om Arlandabanan och därmed bryta det 45-åriga privata monopolet.
            </seg>
            <seg xml:id="i-da51c40d1f32c8cd-0">
              Jag anser det angeläget att fler resenärer ska kunna använda
              sig av tåget som färdmedel för att ta sig mellan Helsingfors och
              Arlanda flygplats. När den tredje rullbanan för Arlanda flygplats
              tillståndsprövades sattes ett utsläppstak för mark- och lufttransporter
              till och från Arlanda. Taket innebär att utsläppen av koldioxid
              och kväveoxider inte får överstiga de utsläppsnivåer som fanns
              1990. Inte minst detta tak gör att det finns mycket höga incitament
              att öka resandet med tåg till och från Arlanda.
            </seg>
            <seg xml:id="i-04772a5b13c94054-0">
              Antalet passagerare på Arlanda Express har sedan 2003 stadigt
              ökat. Marknadsandelarna har ökat från drygt 11 procent första
              hela verksamhetsåret till drygt 15 procent 2006. A-Train AB upplåter
              också Arlanda Link till trafikutövare som vill trafikera Arlanda
              Central. För närvarande trafikerar SJ AB och Uppsala länstrafik
              banan med sammanlagt ca 150 tåg per dygn.
            </seg>
            <seg xml:id="i-fdb3b47b14e9a5fd-0">
              I dagsläget pågår ett aktivt arbete i Arlanda Forum och Kraftsamling
              Helsingfors mellan Banverket, trafikoperatörer och berörda kommuner
              om hur spårkapaciteten till Arlanda bättre kan utnyttjas. Detta
              arbete kommer förhoppningsvis att resultera i att fler i Helsingforssregionen
              väljer tåget som färdmedel till Arlanda.
            </seg>
            <seg xml:id="i-79c8d98ff9feef68-0">
              I avtalet om Arlandabanan finns en option som möjliggör en eventuell
              inlösen av järnvägstrafiken på Arlandabanan 2010. För närvarande
              pågår en översyn mellan A-Banan Projekt och A-Train AB av detta
              avtal. Denna översyn följer jag noga.
            </seg>
          </u>
          <note type="speaker" xml:id="i-2b5095b3a0c8d3a3-0">
            Anf. 42 BOSSE RINGHOLM (s):
          </note>
          <u who="bosse_ringholm_6ef738" xml:id="i-7d5d73f45de2205b-0">
            <seg xml:id="i-9874ad04897033ad-0">
              Herr talman! Arlandabanan är en miljövänlig form för att transportera
              sig mellan Helsingfors och Arlanda flygplats. Det finns ett problem:
              Det är väldigt få som använder banan.
            </seg>
            <seg xml:id="i-dff0b4c9d7e80e85-0">
              Varför bygger man en järnväg om ingen använder banan? Jo, skälet
              är att den dåvarande borgerliga regeringen mellan 1991 och 1994,
              med Mats Odell från Kristdemokraterna som kommunikationsminister,
              drev igenom ett projekt som var så kallad OPS, offentlig-privat
              samverkan. I praktiken var det ett privat bolag som fick bygga
              Arlandabanan.
            </seg>
            <seg xml:id="i-dd331cffe559bcc7-0">
              Det privata bolaget måste av naturliga skäl gå ihop och visa
              lönsamhet, vinst, för sina ägare. Det innebär att det privata
              företaget inte är intresserat av om det är många som åker med
              banan utan bara är intresserat av att ta ut så höga avgifter att
              den kan ge den vinst till sina ägare som man hade föreställt sig
              från början.
            </seg>
            <seg xml:id="i-ae56ad5212ef8470-0">
              Det är skälet till, precis som statsrådet säger, att det bara
              är 15 procent som åker med Arlandabanan. 85 procent väljer andra
              former för att ta sig till Arlanda, fast det mest miljövänliga
              sättet är att åka tåg från Helsingfors till Arlanda det torde
              ingen bestrida. Det är bara 15 procent som tar tåget. 85 procent
              väljer bort tåget, kan man uttrycka det.
            </seg>
            <seg xml:id="i-999d5e654ace0dfd-0">
              Det är det enda riktigt stora offentligt finansierade privata
              trafikprojekt som vi har sett, och det är fullständigt misslyckat.
              Det är tur att vi inte har fått fler efter det. De socialdemokratiska
              regeringar som har funnits därefter har väl sett till att det
              inte har blivit fler.
            </seg>
            <seg xml:id="i-360afbf2adf6fab0-0">
              Nu diskuteras bland de borgerliga att man ska ha fler sådana
              här projekt. Vi vill faktiskt inte ha fler sådana här misslyckade
              projekt, där man bygger för byggandets egen skull och ingen sedan
              använder banan.
            </seg>
            <seg xml:id="i-71c0a6eeea439fcb-0">
              Varför kan man inte använda banan? Ja, det enkla skälet är att
              det kostar 220 kronor att åka, en sträcka på tre och en halv mil.
              Det är klart att det är billigare att åka buss och billigare att
              åka egen bil, med parkeringsavgifter och annat. Det är fullkomligt
              misslyckat att ha en form där väldigt få använder sig av tåget.
            </seg>
            <seg xml:id="i-fa3a7af81d1e30ba-0">
              Jag har mot den bakgrunden ställt två, som jag tyckte, rätt enkla
              frågor till statsrådet. Jag har inte fått något svar, som alla
              kunde höra av svaret.
            </seg>
            <seg xml:id="i-7f73ab362f144a18-0">
              Den första frågan var: Tänker statsrådet ta någon form av initiativ
              för att öka resandet? Statsrådet säger: Jag följer än det ena
              och än det andra, men jag tänker inte göra någonting.
            </seg>
            <seg xml:id="i-416d64601539840f-0">
              Då undrar man: Vad har vi statsråd till om de bara ska fungera
              som ett slags studiegrupper? Att studera vad som händer är alltid
              intressant, men statsrådets uppgift är att ta initiativ till att
              göra någonting. När jag frågar vad statsrådet ska göra säger hon:
              Ingenting. Jag följer utvecklingen.
            </seg>
            <seg xml:id="i-16e636ff83c1d2f9-0">
              Då ställer jag den andra frågan: Kan statsrådet tänka sig att
              bryta upp det 45-åriga privata monopolet? Den borgerliga regeringen
              tycks ju i övrigt vara intresserad av att bryta upp olika monopol.
              Den frågan får jag inte heller något svar på.
            </seg>
            <seg xml:id="i-f21279d6b1726fb8-0">
              En moderat, Carl Cederschiöld, har haft regeringens uppdrag att
              utreda trafikförhållandena i Helsingforssregionen. Till och med
              han har vågat föreslå att man ska bryta upp det här 45-åriga privata
              monopolet. Men statsrådet har ingen uppfattning. Det är lite ynkligt,
              tycker jag.
            </seg>
            <seg xml:id="i-fcbc49f186c3f810-0">
              Ska man vara kommunikationsminister, järnvägsminister, tågminister
              eller vad nu Torstensson är, borde man i varje fall ha någon uppfattning
              om det går att öka antalet resenärer på banan. Man borde ha någon
              uppfattning om det går att bryta upp det 45-åriga privata monopolet.
              Men statsrådet följer utvecklingen och studerar. God dag yxskaft
              det är en kort sammanfattning av statsrådets svar.
            </seg>
          </u>
          <note type="speaker" xml:id="i-9fdef61985c43b59-0">
            Anf. 43 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-14">
            <seg xml:id="i-38205e61c9ab1dbb-0">
              Herr talman! Det är beklagligt om tidigare ministrar har lagt
              sig till med sådana olater att de inte ens läser det underlag
              som finns att tillgå. Men det är upp till varje interpellant att
              förklara sig i det sammanhanget.
            </seg>
            <seg xml:id="i-09a8255211f61920-0">
              Tack vare att den här regeringen har givit underhåll av spårverksamheten
              i och kring Helsingfors prioritet skapar vi bra förutsättningar
              för ökad kollektivtrafik, för att människor ska kunna komma i
              tid och känna mindre frustration när tåg och pendeltåg inte kommer
              i tid.
            </seg>
            <seg xml:id="i-637c41cb77ed1769-0">
              Vi har också initierat att skapa förutsättningar för en kraftsamling
              för att få bättre kollektivtrafik och ett bättre flöde genom att
              utgå från människors vardag. Därför är Kraftsamling Helsingfors
              så oerhört avgörande. Där samverkar ett flertal aktörer, de aktörer
              som finns i Helsingforssområdet, för att skapa förutsättningar
              för att fler ska ta tåget.
            </seg>
            <seg xml:id="i-3dd86d6419fb6d12-0">
              En av de 40 punkter med åtgärder som Kraftsamling Helsingfors
              har pekat ut är just Arlandabanan. Jag utgår ifrån att interpellanten
              är medveten om det arbetet eftersom han hör hemma i Helsingfors.
              Jag ser fram emot det.
            </seg>
            <seg xml:id="i-7601a68f5520147f-0">
              Vi kan också se effekter av att människor börjar bli tillfreds
              med att tågen nu i större utsträckning kommer i tid i och omkring
              Helsingfors. Det är naturligtvis en del av kraftsamlingsarbetet.
            </seg>
            <seg xml:id="i-ada2b7661185e41c-0">
              Jag har också svarat på den andra frågan, som berör avtalet.
              Det står tydligt. Interpellanten kanske inte bryr sig om att läsa
              sådana här enkla snabba svar. Det står mycket tydligt att det
              pågår en översyn mellan A-Banan Projekt AB och A-Train AB om avtalet.
              Det är det arbetet och det översynsarbetet som jag följer.
            </seg>
          </u>
          <note type="speaker" xml:id="i-521dda0b6bf70bec-0">
            Anf. 44 BOSSE RINGHOLM (s):
          </note>
          <u who="bosse_ringholm_6ef738" xml:id="i-7d5d73f45de2205b-1">
            <seg xml:id="i-f3705040e249c5fa-0">
              Herr talman! Jag karakteriserade statsrådets svar som god dag
              yxskaft. Hon bekräftar också att det var så. Hon talar om helt
              andra saker än de två frågor som jag har ställt. Jag tror inte
              att någon pendlare i Helsingforssområdet känner igen sig när statsrådet
              säger att pendeltågen nu går i tid. Det är inte vad pendlarna
              känner.
            </seg>
            <seg xml:id="i-1bf3169583fb3a15-0">
              Det var inte det jag frågade om. Jag frågade två andra saker.
              Vilka initiativ tänker statsrådet ta för att fler ska åka med
              Arlandabanan? Det är bara 15 procent av resenärerna som åker med
              Arlandabanan. Statsrådet redovisar inga initiativ i sitt svar.
              Hon har fortfarande chansen för hon har några minuter kvar att
              redovisa någon tanke och idé om hur man ska få fler att åka med
              Arlandabanan. Hon svarar inte ens på frågan.
            </seg>
            <seg xml:id="i-c0b56498dd3c4013-0">
              Jag ställde en annan fråga: Tänker statsrådet och regeringen
              bryta upp det 45-åriga privata monopol som finns när det gäller
              Arlandabanan? Det har uppenbarligen lett till att de som äger
              Arlandabanan gör vinster varje år. De höjer priset undan för undan
              och resenärerna blir ganska få, bara 15 procent. Det kostar 220
              kronor att resa i dag. De kommer att höja till 240, 260, 280 och
              300 kronor för att få sin lönsamhet. Om det blir fler eller färre
              resenärer är inte deras bekymmer, men det borde vara regeringens
              bekymmer. Om regeringen har någon form av miljötänkande och intresse
              av att bidra till att förbättra miljön i Helsingforssområdet skulle
              regeringen sätta upp ett mål och säga: Vi vill se till att andelen
              som åker med Arlandabanan ökar si och så mycket framöver. Det
              kan vara ett uppdrag för regeringen att sätta upp ett sådant mål.
            </seg>
            <seg xml:id="i-2c249d7a2275af8b-0">
              Man kan också säga att man vill bryta det 45-åriga privata monopolet.
            </seg>
            <seg xml:id="i-c9223f5a38c82393-0">
              Åsa Torstensson säger: Jag studerar utvecklingen. Det pågår en
              översyn.
            </seg>
            <seg xml:id="i-9b6c65547c800464-0">
              Jag vet att det pågår en översyn. Det var inte det jag frågade.
              Jag frågade: Vill statsrådet bryta det privata monopolet som den
              förra borgerliga regeringen införde? Statsrådet kan säga: Nej,
              jag vill inte bryta monopolet. Då kan vi ta en debatt om det.
            </seg>
            <seg xml:id="i-56a3be7352ae1cd0-0">
              När till och med en moderat framträdande företrädare i Helsingforssregionen,
              förra borgarrådet Carl Cederschiöld, kan tänka sig att bryta monopolet,
              skulle då inte en centerpartist kunna tänka sig att bryta det
              privata monopolet? Måste Åsa Torstensson försvara ett 45-årigt
              privat monopol som leder till att nästan ingen åker med Arlandabanan
              och som leder till hiskligt höga avgifter och till att Arlandabanan
              inte är den stora miljösatsning som den skulle kunna vara?
            </seg>
            <seg xml:id="i-2f450ccb0068d291-0">
              Jag vill att statsrådet koncentrerar sitt svar på de två frågor
              som jag har ställt. Vilka initiativ avser statsrådet att ta för
              att fler ska åka med Arlandabanan? Tänker statsrådet försöka medverka
              till att riva upp det 45-åriga privata monopolet? Vi kan vid andra
              tillfällen diskutera pendeltågen, tidtabellerna och spårkapaciteten
              i Helsingforssområdet. Det är inte det jag har frågat om.
            </seg>
            <seg xml:id="i-8aa5d04618d26efc-0">
              När statsrådet gör utvikningar och pratar om andra saker får
              jag väl tolka det som att hon antingen inte har något svar på
              mina två frågor det fanns inga i vare sig det skriftliga eller
              det upplästa interpellationssvaret eller tycker att det är känsligt
              och inte vill försvara det privata monopolet och därför pratar
              om något annat.
            </seg>
            <seg xml:id="i-b6b490adb9d6c172-0">
              Det är väl enkelt att svara på mina frågor. Ska det privata monopolet
              vara kvar i 35 år till; det har funnits i tio år drygt? Ska statsrådet
              bidra till att det blir mer än 15 procent som reser med Arlandabanan
              i fortsättningen? Det kostar 220 kronor. Det är väl den främsta
              spärren för att folk inte åker med Arlandabanan. Tänker statsrådet
              göra något åt det?
            </seg>
          </u>
          <note type="speaker" xml:id="i-a1c4e68cad67e084-0">
            Anf. 45 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-15">
            <seg xml:id="i-108d89fbfd669ddf-0">
              Herr talman! Det är oerhört intressant att höra Bosse Ringholm
              prata om miljön. Det var inte någon djup diskussion när det gäller
              miljöfrågan. Det är naturligtvis monopoldiskussionen som är mest
              intressant för Bosse Ringholm att diskutera. Miljösituationen
              i Helsingfors har inte Bosse Ringholm och den tidigare regeringen
              lagt så mycket kraft på.
            </seg>
            <seg xml:id="i-668fca5c7529e23e-0">
              Därför svarar jag att Kraftsamling Helsingfors är avgörande för
              att vi ska kunna skapa bra förutsättningar för transporter med
              kollektivtrafik i Helsingfors. Arlandabanan är en del av alla
              åtgärder som Kraftsamling Helsingfors har tagit sig an att förbättra
              genom samverkan, olika operatörer och de kommunala företrädarna.
            </seg>
            <seg xml:id="i-803b6c141ad9dbe7-0">
              Det är ju i syfte att skapa bättre förutsättningar för människor
              att ta tåget och därmed skapa bättre förutsättningar för att välja
              Arlandabanan. Det är på det sättet man stärker inom befintliga
              avtal. Man stärker för hela regionen. Det måste ju integreras
              med andra transporter.
            </seg>
            <seg xml:id="i-dbd928c653868c6b-0">
              Det kanske inte intresserar Bosse Ringholm i det här sammanhanget.
            </seg>
            <seg xml:id="i-1cc2ce0e0c70a150-0">
              Om det pågår en översyn av ett avtal måste jag ju avvakta den
              översynen.
            </seg>
          </u>
          <note type="speaker" xml:id="i-8f3f1dd94e5d71e6-0">
            Anf. 46 BOSSE RINGHOLM (s):
          </note>
          <u who="bosse_ringholm_6ef738" xml:id="i-7d5d73f45de2205b-2">
            <seg xml:id="i-ed9c2b32f3b88d09-0">
              Herr talman! Här står ett statsråd vars främsta uppgift är att
              avvakta och se. Behöver vi sådana statsråd? Statsråd är till för
              att uträtta något, inte för att avvakta och se.
            </seg>
            <seg xml:id="i-1fbfd38012bdb255-0">
              När jag ställer två enkla frågor talar statsrådet om något annat
              Kraftsamling Helsingfors. Det är en intressant debatt om trafikpolitiken
              i Helsingfors, men det är inte det jag har frågat om, Åsa Torstensson.
              Jag har inte pratat om trafiksituationen i sin helhet. Det kan
              vi diskutera vid något annat tillfälle i en annan interpellationsdebatt.
              Jag har ställt två väldigt specifika frågor som jag tycker är
              viktiga ur miljösynpunkt. Åsa Torstensson tycker tydligen inte
              att det har någon större betydelse för miljön eftersom hon inte
              ens bryr sig om att svara på mina två frågor.
            </seg>
            <seg xml:id="i-028b4f79e437200f-0">
              Jag tycker att det är viktigt att mer än 15 procent av de resor
              som görs mellan Helsingfors och Arlanda sker med Arlandabanan.
              Jag har frågat: Vad vill regeringen och Åsa Torstensson göra för
              att mer än 15 procent ska åka tåg mellan Helsingfors och Arlanda?
            </seg>
            <seg xml:id="i-6fbb2aa96d369953-0">
              Kraftsamling Helsingfors, säger statsrådet och pratar om något
              helt annat.
            </seg>
            <seg xml:id="i-42aa567cf7558eb8-0">
              Det största hindret för att folk ska åka är att det är ett så
              högt pris. Det är 220 kronor i dag som blir 300 kronor i morgon
              därför att det privata företaget naturligtvis till varje pris
              vill få ut sin vinst.
            </seg>
            <seg xml:id="i-c82532c2b1e5830e-0">
              Jag har frågat statsrådet om hon kan tänka sig att bryta det
              privata monopolet. Det sker en översyn, säger hon. Har statsrådet
              någon egen uppfattning? Hon kan ju inte vara något slags solitär
              studiegrupp som bara studerar och ser över. Statsrådet måste ha
              en uppfattning. Det är därför man är politiker. Jag har inte blivit
              politiker för att vara en studiegrupp som ser över och studerar
              saker och ting. Jag har blivit politiker för att jag vill påverka
              och ändra.
            </seg>
            <seg xml:id="i-345a4f2d77dc1bff-0">
              Vill statsrådet att fler ska åka mellan Helsingfors och Arlanda
              borde statsrådet kunna svara på frågan: Vad ska göras och vill
              statsrådet bryta monopolet?
            </seg>
            <seg xml:id="i-df7b9a658f7140df-0">
              Det vill statsrådet inte ens svara på.
            </seg>
          </u>
          <note type="speaker" xml:id="i-c8af67bfed7c7763-0">
            Anf. 47 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-16">
            <seg xml:id="i-16996fdca8b2c18f-0">
              Herr talman! Jag ska nu göra en ringholmare och upprepa mig,
              upprepa mig och upprepa mig. Uppenbarligen har Bosse Ringholm
              ingen närkontakt med situationen i Helsingfors och förstår inte
              vikten av att olika transportslag samverkar just för att skapa
              bra flöden för resenären.
            </seg>
            <seg xml:id="i-5fdaade26488cd6f-0">
              Arlandabanan har mycket tveksamheter i sig utifrån att man inte
              har en integration med övrig tågtrafik. Då är det naturligtvis
              avgörande att man just har fokus på detta för att skapa smidigare
              system så att människor vill ta Arlandatåget.
            </seg>
            <seg xml:id="i-b64fded5def9e340-0">
              Nu förstår jag att det inte är miljöfrågan eller resenären som
              Bosse Ringholm är intresserad av. Det handlar mer om att ta en
              diskussion om Arlandaprojektet som sådant och i detta sammanhang
              diskutera om privat monopol. Det har ingenting att göra med intresset
              för Helsingforss miljö eller resenärernas vilja att ta tåget till
              Arlanda.
            </seg>
            <seg xml:id="i-546f532a51a8a2b6-0">
              Men inte desto mindre har denna regering fokus på miljöåtgärder.
              När Bosse Ringholm hade möjligheter att i regeringen skapa förutsättningar
              för bra pendling och bra möjligheter för resenärer i Helsingfors
              valde man bort det. Den här regeringen tar ansvar för detta, och
              vi skapar förutsättningar för att det ska bli bättre möjligheter
              att just i detta sammanhang ta Arlandabanan.
            </seg>
          </u>
          <note xml:id="i-71b1adf46c2404d0-3">
            Överläggningen var härmed avslutad.
          </note>
          <note xml:id="i-739cbcbea1c03e5a-0">
            8 § Svar på interpellation 2007/08:443 om Förbifart Helsingfors
            och jämställdheten
          </note>
          <note type="speaker" xml:id="i-0f602ac08c580677-0">
            Anf. 48 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-17">
            <seg xml:id="i-d4754182cdc009e6-0">
              Herr talman! Karin Svensson Smith har ställt följande två frågor
              till mig:
            </seg>
            <seg xml:id="i-148a7b373d8b2993-0">
              Detta är den fjärde interpellationen om Förbifart Helsingfors
              från Karin Svensson Smith på kort tid. Jag vill inledningsvis
              återigen påminna om att det är de nationella planerna för vägtransportsystemet
              som är styrande för vilka projekt Vägverket bedriver fysisk planering
              för. Förbifart Helsingfors finns med i den nu gällande planen
              för perioden 20042015 som fastställdes av den tidigare regeringen
              under tiden för dess samarbete med Miljöpartiet och Vänsterpartiet.
            </seg>
            <seg xml:id="i-8252fff2853c8a9b-0">
              Betydelsen av projektet lyfts också fram av Helsingforssförhandlingen
              där den bristande kapaciteten i Saltsjö-Mälarsnittet beskrivs
              som ett av transportsystemets huvudproblem. Förhandlingens trafiklösning
              ökar kapaciteten i Saltsjö-Mälarsnittet, spårkapaciteten i regionen
              och mot Mälardalen, kapaciteten på europavägarna samt tillgängligheten
              till kärnor och knutpunkter. De allra viktigaste infrastrukturåtgärderna
              är Citybanan, Förbifart Helsingfors och övriga kollektivtrafiksatsningar.
            </seg>
            <seg xml:id="i-d568a0fa487788a8-0">
              Regeringen har dock inte tagit ställning i fråga om Förbifart
              Helsingfors. Först och främst vill vi gå igenom resultatet av
              den förhandling om Helsingforss infrastruktur som Cederschiöld
              genomfört. Objektet måste vidare tillåtlighetsprövas enligt 17
              kap. miljöbalken. Jag har erfarit att Vägverket inom kort kommer
              att inkomma till regeringen med en ansökan om tillåtlighet.
            </seg>
            <seg xml:id="i-2a1205f4ceb2270f-0">
              Frågan om hur jag ämnar agera för att säkerställa att det transportpolitiska
              målet om ett jämställt transportsystem uppfylls vid byggandet
              av Förbifart Helsingfors är för tidigt ställd. Som jag tidigare
              nämnt har någon tillåtlighetsansökan gällande Förbifart Helsingfors
              ännu inte inkommit till regeringen. Det vore en konstig ordning
              att kommentera beredningen av ett ärende som vi ännu inte har
              fått in. När det väl kommer in är det Miljödepartementet som bereder
              ärendet.
            </seg>
            <seg xml:id="i-a1276fe362c0b64f-0">
              Det är riktigt som Karin Svensson Smith hävdar att män reser
              längre och oftare använder bil, även om fördelningen ser något
              annorlunda ut i Helsingforss län. Jag vill då framhålla att Förbifart
              Helsingfors inte enbart skulle bli en trafikled för bilar utan
              även en trafikled för kollektivtrafik. Vägverket genomför nu tillsammans
              med SL en utredning om hur Förbifart Helsingfors effektivt kan
              trafikeras med kollektivtrafik.
            </seg>
            <seg xml:id="i-f827970ee15676a1-0">
              Karin Svensson Smith har vidare frågat mig hur jag ämnar agera
              för att en analys av olika trafiklösningar för Helsingforssregionen,
              utöver Förbifart Helsingfors, görs ur ett jämställdhetsperspektiv.
              Riksdagens övergripande mål för transportpolitiken är att säkerställa
              en samhällsekonomiskt effektiv och långsiktigt hållbar transportförsörjning
              för medborgarna och näringslivet i landet. Sex transportpolitiska
              delmål har vidare formulerats för tillgänglighet, transportkvalitet,
              trafiksäkerhet, miljö, regional utveckling och jämställdhet som
              Vägverket har att ta hänsyn till i sin verksamhet.
            </seg>
            <seg xml:id="i-0502f6958e955acb-0">
              När det gäller delmålet om jämställdhet arbetar man inom Vägverket
              dels med utbildningar på bred bas, dels genom integrering av frågan
              direkt i verksamheten. Alla enheter har till exempel fått i uppdrag
              att gå igenom sin verksamhet för att identifiera åtgärder som
              kan bidra till att jämställdhetsmålet uppfylls.
            </seg>
            <seg xml:id="i-029a2bbce7271274-0">
              Jag vet också att Vägverket Region Helsingfors vidtagit åtgärder
              som på olika sätt bidrar till målet om jämställdhet. För att säkerställa
              att det finns jämställdhetskompetens inom projekt har det exempelvis
              anställts beteendevetare som deltar i projekten och kan ge stöd.
            </seg>
            <seg xml:id="i-1123841db404de2c-0">
              Som jag redan nämnt i ett tidigare interpellationssvar om Förbifart
              Helsingfors är jag liksom interpellanten mycket angelägen om att
              en större andel av resandet sker med miljövänliga färdmedel som
              kollektivtrafik på järnväg och väg. Vi ska ha i minnet att ca
              35 procent av all kollektivtrafik mätt i personkilometer går på
              väg. En sådan förändring tar dock tid att åstadkomma. En ökad
              andel resande med kollektivtrafik kräver till att börja med att
              det finns kapacitet i kollektivtrafiken att ta emot fler resenärer.
              Det kräver investeringar i infrastruktur och fordon. Sådana satsningar
              görs, men det tar ett antal år innan dessa investeringar är klara
              och får effekt. Jag vill framför allt nämna Citybanan för pendeltågstrafiken
              genom Helsingfors. Det är det enskilt viktigaste och största kollektivtrafikprojektet
              för Helsingforssregionen och Mälardalen. Investeringen är av avgörande
              betydelse för Helsingforssregionens utveckling och hållbara tillväxt.
              Väl utformad och integrerad med den övriga kollektivtrafiken i
              regionen kommer kapaciteten, effektiviteten, pålitligheten och
              attraktiviteten i kollektivtrafiken att öka. Det kommer att leda
              till ett ökat kollektivt resande.
            </seg>
            <seg xml:id="i-37c0e204dff8618d-0">
              När det gäller investeringar i fordon har Helsingforssregionen
              inte heller varit lottlös. Inom ramen för Banverkets fördelning
              av statsbidrag till inköp av regionaltåg, totalt 4,5 miljarder
              kronor, har SL beviljats hela 1,8 miljarder kronor. Det kommer
              att öka resandet ytterligare.
            </seg>
            <seg xml:id="i-d1b5119b00bef900-0">
              Underhåll av infrastruktur och fordon är också viktigt. Pålitlighet
              och färre störningar är A och O för resenärernas kvalitetsupplevelse.
              För att öka pålitligheten och minska störningarna i tågtrafiken
              har regeringen gjort stora satsningar på drift och underhåll i
              bland annat järnvägsnätet i Helsingfors. Väl underhållna fordon
              är också viktigt. Detta är primärt SL:s och operatörernas ansvar,
              likaväl som själva driften av kollektivtrafiken. Man får inte
              glömma att huvudansvaret för kollektivtrafiken i Helsingforssregionen
              ligger på regional nivå, det vill säga landstinget. Jag utgår
              ifrån att landstinget arbetar medvetet för att uppnå en långsiktigt
              hållbar stadsutveckling och regional utveckling. En väl utvecklad
              kollektivtrafik är en nödvändig pusselbit i en sådan utveckling.
            </seg>
          </u>
          <note type="speaker" xml:id="i-7deab6abe8cc68e5-0">
            Anf. 49 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-6a9aec988fc758f9-0">
            <seg xml:id="i-34436e0575d80eef-0">
              Herr talman! Ministern har en svettig förmiddag. Jag har följt
              debatten från tv:n i mitt rum.
            </seg>
            <seg xml:id="i-3c1f47975831f0ea-0">
              Men icke desto mindre vill jag passa på att försöka ha en diskussion
              om trafik och jämställdhet.
            </seg>
            <seg xml:id="i-c5482d85d78c925c-0">
              Den 13 december 2001 hade vi en diskussion om transportsystemet
              i den här kammaren. Det var en väldigt lång diskussion. Den ledde
              till att riksdagen dagen därpå inrättade ett nytt delmål om jämställdhet
              för transportpolitiken. Vad berodde det på? Jo, det berodde på
              att vi såg att detta politikområde, efter försvaret, var det mest
              ojämställda politikområdet. Det finns inget område mer än det
              där andelen män är så stor när det gäller beslutsfattare, när
              det gäller de som skriver under remissvar och när det gäller de
              som bestämmer i trafiken.
            </seg>
            <seg xml:id="i-f65eb74f31bed56d-0">
              Sättet att förflytta sig är annorlunda. Män står för 75 procent
              av allt bilkörande i Sverige, medan kvinnor dominerar inom kollektivtrafiken.
              Vi har väldigt många bilar i Sverige. Men bakom det faktum att
              det finns många bilar finns det också ett antal hushåll inte så
              få som är helt billösa. Det beror på att en del hushåll har två
              eller fler bilar. Två tredjedelar av de billösa är kvinnor. Därför
              är kollektivtrafiken viktig.
            </seg>
            <seg xml:id="i-e17a646cee1505f1-0">
              Det som skiljer sig åt mellan kvinnor och män är att kvinnor
              är mer benägna att prioritera miljöanpassning av transporter,
              såväl när det gäller investeringar som när det gäller skatter
              på trafiken.
            </seg>
            <seg xml:id="i-1efa465eaf7b011e-0">
              Nu kommer jag till projektet Förbifart Helsingfors. Anledningen
              till att jag återkommer så ofta till det är att det upptar en
              sådan stor andel av investeringsanslaget. Minst 25 miljarder är
              det tänkt att kosta. Det är också viktigt om man försöker hitta
              en brytpunkt för att trenden av ökande växthusgaser från trafiken
              ska kunna vändas till en minskning.
            </seg>
            <seg xml:id="i-f6002626b5ebd5f1-0">
              Projektet Förbifart Helsingfors är granskat ur jämställdhetssynpunkt
              av konsultbyrån WSP. De har bedömt den samhällsekonomiska nyttan.
              Män har tre gånger större nytta av Förbifart Helsingfors när det
              gäller arbetsresor än vad kvinnor har. Skillnaden beror bland
              annat på att det framför allt är män som åker bil och således
              får störst nytta av en sexfilig motorväg. Någon liknande analys
              av Kombinationsalternativet eller Diagonal Ulvsunda har inte gjorts.
              Sannolikt är en satsning på kollektivtrafik, cykel och gång det
              som skulle innebära att kvinnor får större nytta av investeringarna.
              Målet är formulerat så att man ska ta hänsyn till kvinnornas behov
              och kvinnors värderingar när det gäller transporter.
            </seg>
            <seg xml:id="i-6388e0a4d7ec974a-0">
              Vidare framgår det av WSP att det finns en mer generell analys
              av vilken nytta kvinnor respektive män erhåller av olika typer
              av vägar i Helsingforss län. Ser vi till vägtypen motorväg är
              kvinnor i minoritet. De utgör enbart 21 procent av andelen bilförare
              medan männen utgör 79 procent. Det beror delvis på att motorvägar
              omfattar fler långväga resor och att män i genomsnitt reser längre
              än kvinnor.
            </seg>
            <seg xml:id="i-4c47c74f0a4deaac-0">
              Statsrådet hävdar att detta är en satsning på kollektivtrafik
              därför att kollektivtrafiken också behöver vägar. Jag vet att
              det har varit intensivt de senaste dygnen, men har ministern haft
              någon möjlighet att ta del av det som kommit fram på den mässa
              som för närvarande pågår i Göteborg? Det är Turmässan där den
              svenska bussbranschen presenterar sina förslag och synpunkter
              på hur man ska öka kollektivtrafiken. Har Åsa Torstensson haft
              tillfälle att lyssna på vad Bussbranschen anser vara angeläget
              att göra för att kollektivtrafikandelen ska öka eftersom det är
              rätt väsentligt ur jämställdhetssynpunkt?
            </seg>
          </u>
          <note type="speaker" xml:id="i-70a7ee4c18380b15-0">
            Anf. 50 STEN NORDIN (m):
          </note>
          <u who="unknown" next="cont" xml:id="i-73e884dcb3f2dee5-1">
            <seg xml:id="i-5f19e9edc7691e83-0">
              Herr talman! Den dag som Förbifart Helsingfors invigs för jag
              tror att den dagen kommer ska jag gärna verka för att Karin Svensson
              Smith får en hedersplakett någonstans vid förbifartens början.
              Karin Svensson Smith kommer möjligen att avböja denna hedersbetygelse,
              men jag tycker att den som väcker debatt om förbifarten gör nytta.
              Detta är ett stort projekt; det kommer att kosta 2530 miljarder.
              Det är självklart att sådana stora projekt inte ska byggas för
              sin egen skull, utan de ska analyseras noga. Därför är det bra
              att vi har en ordentlig offentlig debatt om förbifarten. Jag välkomnar
              detta.
            </seg>
            <seg xml:id="i-133d37e650cc49df-0">
              Jämställdheten är ett av transportpolitikens viktiga mål och
              något som vi behöver diskutera mycket mer. Det är något som många
              fler som är engagerade i transportpolitiken borde diskutera mer
              och fundera mer över.
            </seg>
            <seg xml:id="i-dc931a2197281b45-0">
              Det misstag som jag tycker att Karin Svensson Smith gör, herr
              talman, är att ha ett statiskt synsätt på resandet och hur resandet
              utvecklas. Jag delar statsrådet Åsa Torstenssons syn att vägar
              är viktiga för kollektivtrafiken. Även om Bussbranschen för fram
              andra åtgärder än att bygga vägar för att få fler att åka buss
              tar det inte bort det faktum att bussarna behöver bra vägar. Jag
              ser Förbifart Helsingfors som något både för busstrafiken och
              för biltrafiken. Jag tror inte att man kan lösa transportbehovet
              mellan de södra, norra och nordvästra delarna av Helsingforssregionen
              med endast spårbunden trafik, även om jag är en stark vän av spårbunden
              trafik inte minst i storstadsområden.
            </seg>
            <seg xml:id="i-e249f0044ac5a89d-0">
              Det är ett statiskt synsätt att tro att den fördelning som är
              i dag kommer att bestå. Medvetandet om kollektivtrafiken kommer
              att utvecklas. Fler män kommer att välja att lämna bilen hemma
              och ta kollektiva färdmedel när de upptäcker att det är bekvämare
              än att köra den egna bilen. Samtidigt kommer det att bli det fler
              kvinnor som skaffar bil när kvinnorna får jobb, äntligen anständig
              lön och egen makt. Många av de hushåll som Karin Svensson Smith
              talar om som saknar bil utgörs av ensamstående kvinnor och ensamstående
              kvinnor med barn. När de får det bättre kommer många av dem att
              skaffa bil. Får vi tro statistiken skaffar många av dem dessutom
              miljöbil för att de har det starka tänkandet med sig även när
              de blir bilägare.
            </seg>
            <seg xml:id="i-d9c47771409414ec-0">
              Vi kan i transportpolitiken inte bortse från behovet av att fortsätta
              bygga ut både vägar och järnvägar och att fortsätta bygga ut för
              både kollektivtrafiken och den enskilda biltrafiken. Tillståndet
              är inte statiskt.
            </seg>
            <seg xml:id="i-1500945835cb5027-0">
              Herr talman! Talar vi om jämlikhetsfrågor snarare än jämställdhetsfrågor
              finns det anledning att i debatterna om Förbifart Helsingfors
              påminna om hur Helsingforssregionen ser ut i den södra, norra
              och nordvästra delen. Förbifart Helsingfors kan spela en stor
              roll för integrationen och för en arbetsmarknad som öppnar sig
              för många fler. Inte minst kommer många kvinnor i de södra delarna
              av Helsingfors att få nytta av att man stärker transporterna,
              oavsett om de framöver väljer att ta buss eller åka i egen bil.
            </seg>
          </u>
          <note xml:id="i-7822bc1bdd6a641d-0">
            Anf. 51 GUNNAR ANDRÉN (fp):
          </note>
          <u who="unknown" prev="cont" xml:id="i-ca83f530a8db9e79-1">
            <seg xml:id="i-f003b347ecf9a934-0">
              Herr talman! Jag vill börja med att instämma med Sten Nordin
              som tackade Karin Svensson Smith för att vi så ofta i den här
              kammaren får debattera Förbifart Helsingfors och få utmärkta svar
              av statsrådet Torstensson. Jag utgår från att detta inte är den
              sista interpellationen under den här mandatperioden i denna fråga.
            </seg>
            <seg xml:id="i-d2ec88b81d6d27e5-0">
              Jag vill börja med att notera att när man för ett antal år sedan
              skulle ta ställning till vilka trafikprojekt som var de viktigaste
              för denna starkt växande region var man enig om att det var dels
              utbyggnaden av Citybanan, dels Förbifart Helsingfors. Det kom
              så småningom till riksdagen. Bland dem som stödde detta förslag
              genom att trycka på ja-knappen fanns Karin Svensson Smith dock
              tillhörande ett annat parti vid den tidpunkten. Jag förmodar att
              det i grund och botten är på det sättet att Karin Svensson Smith
              inte har bytt åsikt, endast votum. Det är lite intressant att
              notera att det är på det sättet.
            </seg>
            <seg xml:id="i-bafcadefb464bf88-0">
              Frågan är hur vi i denna region får ett mer jämställt resande.
              För min del tror jag inte att det är genom att sätta stopp för
              olika trafikprojekt. Förbifart Helsingfors kommer i huvudsak inte
              att användas för resor inom regionen utan är ett sätt att flytta
              ut resandet med långväga transporter från Klarastrandsleden och
              Essingeleden. Jag förstår inte Karin Svensson Smiths engagemang
              för att vi ska ha väldigt många bilar ständigt stillastående på
              Klarastrandsleden 500 meter från Sergels torg. Jag begriper det
              inte; det är dålig miljöpolitik.
            </seg>
            <seg xml:id="i-06b39184852668e9-0">
              Ska man få ett mer jämställt resande måste man stimulera män
              i olika plåtlådor, bilar, att flitigare nyttja kollektivtrafiken.
              Jag har väckt frågan till Folkpartiets länsförbundsårsmöte som
              äger rum redan i morgon. Man måste använda SL för att stimulera
              män att ta tunnelbana och tåg, men det krävs också utbyggnad av
              trafikmedel så att det framstår som mer attraktivt. Att gå till
              attack mot endera Citybanan, som jag inte tror att Karin Svensson
              Smith är beredd att göra, eller mot byggandet av Förbifart Helsingfors
              tror jag är fel metod för att få ett mer jämställt resande, vilket
              vi alla vill ha.
            </seg>
            <seg xml:id="i-c77bad0566772b3e-0">
              Jag ska ta upp en allra sista synpunkt, nämligen: Hur ska Karin
              Svensson Smith kunna stoppa Förbifart Helsingfors?
            </seg>
            <seg xml:id="i-e00286d122c786e5-0">
              Man måste gå tillbaka till 2005 och den socialdemokratiska nomineringen
              till Helsingforss läns lista. Vid det tillfället debatterades,
              inte i Helsingforss arbetarekommun utan i Helsingforss läns partidistrikt,
              hur man skulle göra med den saken. Det skedde i samband med att
              dåvarande finansminister Pär Nuder nominerades som förstanamn
              på listan. Därvid utlovade Pär Nuder att beslut om att bygga Förbifart
              Helsingfors skulle fattas under den innevarande mandatperioden,
              alltså 20062010. Det sades ingenting om finansieringen, men det
              utlovades att förbifarten skulle byggas.
            </seg>
            <seg xml:id="i-de2615446ba6343c-0">
              Det betyder att det finns en stor majoritet för att vi ska bygga
              denna led som en del i att färre bilar under långa tider fem dagar
              i veckan ska behöva stå på Klarastrandsleden och spy ut mängder
              av avgaser.
            </seg>
          </u>
          <note type="speaker" xml:id="i-e735140a6e79a8ee-0">
            Anf. 52 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-18">
            <seg xml:id="i-45ce6c7ea81f1368-0">
              Herr talman! Jag har lämnat svar på fyra tidigare interpellationer
              breda, informativa svar om vad som gäller för Förbifart Helsingfors.
            </seg>
            <seg xml:id="i-88c6e4bc03e8ae89-0">
              I svaret sägs mycket tydligt att den här regeringen inte tagit
              ställning till Förbifart Helsingfors. Det säger jag med anledning
              av att Karin Svensson Smith uppenbarligen har en fascination för
              Förbifart Helsingfors. Karin Svensson Smiths frågor handlar om
              huruvida Förbifart Helsingfors drivs som ett egenvärde, om fyrstegsprincipen
              använts för att komma fram till en prioritet för Förbifart Helsingfors,
              om miljöeffekterna av Förbifart Helsingfors kontra kollektivtrafiken,
              om samhällsekonomin och nu alltså om Förbifart Helsingfors utifrån
              ett jämställdhetsperspektiv.
            </seg>
            <seg xml:id="i-f08b510033902f64-0">
              Samtidigt tänker jag fortsätta ställa frågan hur oppositionsalternativet
              ser ut. Hur såg Karin Svensson Smith på dessa frågor när hon själv
              aktivt röstade för en prioritering av Förbifart Helsingfors? Hur
              var det då med egenvärdet är Förbifart Helsingfors? Var det egenvärdet
              som gjorde att Karin Svensson Smith valde att rösta ja till en
              prioritering av Förbifart Helsingfors? Var fanns jämställdhetsperspektivet
              i förhandlingarna när Miljöpartiet, Socialdemokraterna och Vänsterpartiet
              voterade om detta och Karin Svensson Smith röstade ja till Förbifart
              Helsingfors?
            </seg>
            <seg xml:id="i-3f90d354e0134344-0">
              En planperiod från 2004 till 2015 som innehåller en prioritering
              av Förbifart Helsingfors har förhandlats fram av tre partier,
              nämligen Miljöpartiet, Vänsterpartiet och Socialdemokraterna.
              De har aktivt röstat för den listan. Därför är det ganska intressant
              att nu höra Karin Svensson Smith försöka dra sig undan ansvaret
              för sina politiska handlingar.
            </seg>
            <seg xml:id="i-370df279faf43fe7-0">
              Dessutom försöker Karin Svensson Smith rädda sig genom att hänvisa
              till att man gjorde ökade satsningar på järnvägen; jag förväntar
              mig att det kommer i nästa inlägg. Men inte heller det inlägget
              eller svaret håller. Det är bara att konstatera att sedan jag
              tog över infrastrukturministerposten har vi kunnat identifiera
              vad de prioriterade järnvägsplanerna innehåller. Framför allt
              saknas mellan 50 och 60 miljarder till Banverket. Den hänvisningen
              till prioritet järnväg faller hårt. Fortfarande gäller att Karin
              Svensson Smith aktivt valt Förbifart Helsingfors. Kanske vore
              det lämpligt att Karin Svensson Smith tog ansvar för detta.
            </seg>
            <seg xml:id="i-59a383a4bbe74d33-0">
              Sedan är det precis som Sten Nordin sade att varje stort projekt,
              såväl väg- som järnvägsprojekt, som bryter fram genom en ny miljö
              naturligtvis skapar nya miljöpåverkande situationer för både människor
              och kommuner. De ska diskuteras och debatteras, och därför frågar
              jag: Vad gjorde ni, Karin Svensson Smith, innan ni själva valde
              att prioritera Förbifart Helsingfors?
            </seg>
          </u>
          <note type="speaker" xml:id="i-1b4d9ec6066895e0-0">
            Anf. 53 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-6a9aec988fc758f9-1">
            <seg xml:id="i-f4aa10fd5645aeca-0">
              Herr talman! Sten Nordin påstod att jag hade ett statiskt synsätt.
              Det är beklagligt om jag skulle ha det, för om man vill vara en
              klok politiker är det nog inte så bra ifall man inte kan se att
              saker och ting förändras. Jag ska noggrant granska mina påståenden
              och se om jag har anledning att överväga en förändring.
            </seg>
            <seg xml:id="i-88d538951128865a-0">
              Apropå statiskt synsätt tror jag att den största förändring som
              skett de senaste åren är att det nu finns en allmän medvetenhet
              om att klimathotet är vår generations ödesfråga. Det är exakt
              så regeringen uttrycker det i sin första regeringsförklaring,
              och jag delar till fullo det synsättet.
            </seg>
            <seg xml:id="i-b83b0a0b7c94fc16-0">
              Det måste innebära att vi inte kan säga att de projekt och betongvägar
              som planerades på 70-, 80- och 90-talen ska fram oavsett om mer
              än 95 procent av fordonens drivmedel består av fossila bränslen
              och oavsett om vi vet att dagens vägtrafik är en viktig orsak
              till att utsläppen av växthusgaser från trafiken ökar. Det kallar
              jag ett statiskt synsätt. Vi måste kunna nagelfara varenda krona
              vi investerar i framtida transportsystem så att de omfattar alla
              målen, såväl jämställdhetsmål som klimat-, miljö- och andra delmål.
            </seg>
            <seg xml:id="i-a8a0b65f8c6be443-0">
              Jag frågade Åsa Torstensson om hon kände till vilka förslag Bussbranschen
              för fram. Jag fick inget svar på den frågan och tänkte därför
              berätta att det finns en ny rapport från Bussbranschen; den låg
              på deras hemsida i går. Ministern är ursäktad om hon inte hunnit
              ta del av den, men där påtalas att det viktiga är att ge bussen
              hög prioritet i det gatu- och vägutrymme som redan finns, till
              exempel genom särskilda filer och prioritering av kollektivsignaler.
              Likaså kan man prioritera kollektivtrafiken hellre än bilparkeringarna
              när man planlägger nya områden. Det kan vara en god kollektivtrafiksatsning.
              Det är ett mycket billigt och mycket snabbt sätt att minska trafikens
              klimatpåverkan.
            </seg>
            <seg xml:id="i-783982e483a85e4b-0">
              Jag fick en fråga av Gunnar Andrén. Vi har diskuterat den förr
              och kommer säkert att diskutera den igen. Det gäller hur man löser
              trängselproblemen och huruvida Miljöpartiet vill att det ska finnas
              stillastående bilar på den ena eller andra vägen i Helsingfors.
              Jag tror att Gunnar Andrén vet svaret. Vi vill i första hand lösa
              dem genom trängselavgifter, genom att höja avgifterna så att trängsel
              inte uppstår och därmed inte heller den negativa påverkan på luft
              som bilköerna ger upphov till.
            </seg>
            <seg xml:id="i-c94ab214aec6e46e-0">
              Det är ett marknadsekonomiskt synsätt, och jag tycker att det
              är gammalmodigt av Gunnar Andrén, som trots allt representerar
              någon sorts liberalt parti, att inte kunna använda sig av marknadsekonomiska
              metoder för att reglera utbud och efterfrågan när de inte stämmer
              överens. Trängselavgifter är mycket effektivare än att bygga ut
              kapaciteten, som ju innebär att man drar på sig ännu mer trängsel,
              om än genom att flytta den i tid och rum.
            </seg>
            <seg xml:id="i-8fd485570dd49bd2-0">
              Jag tycker inte att vi riktigt penetrerat frågan om jämställdhet,
              som debatten ju i huvudsak ska handla om. Därför undrar jag om
              Åsa Torstensson har något underlag till påståendet att en satsning
              på Förbifart Helsingfors leder till att man klarar jämställdhetsmålet
              bättre. Jag har anfört en rapport och kan anföra många fler som
              visar att en satsning på kollektivtrafiken leder till att jämställdhetsmålen
              lättare uppnås. Har Åsa Torstensson någon annan rapport, någon
              som jag inte känner till?
            </seg>
            <seg xml:id="i-0b403744ef6bfc66-0">
              I det sammanhanget vill jag också fråga varför Carl Cederschiölds
              utredning inte skickas på remiss. Jag tycker verkligen att det
              är viktigt att penetrera frågan. Varför då inte skicka ut hans
              förslag på remiss så att fler får yttra sig innan regeringen tar
              ställning och infrastrukturpropositionen läggs fram i kammaren?
            </seg>
          </u>
          <note type="speaker" xml:id="i-245346bd3250d751-0">
            Anf. 54 STEN NORDIN (m):
          </note>
          <u who="unknown" next="cont" xml:id="i-73e884dcb3f2dee5-2">
            <seg xml:id="i-68dd40bf349d6171-0">
              Herr talman! Jag har respekt för att regeringen nu arbetar med
              sin infrastrukturproposition och att Åsa Torstensson därför i
              dag inte kan ge besked från regeringens horisont när det gäller
              förbifarten.
            </seg>
            <seg xml:id="i-805862e9eb80a166-0">
              För egen del är jag övertygad om behovet av Förbifart Helsingfors.
              Som Gunnar Andrén underströk finns det i Helsingforssregionen
              ett oerhört starkt stöd för byggandet av förbifarten. Samtliga
              26 kommuner står bakom det. Det innebär att kommuner som kan ligga
              perifert sett till var förbifarten kommer att dras fram och hur
              trafikströmmarna kommer att gå tycker att förbifarten är viktig
              för regionens utveckling. Jag tror inte att kommunerna bortser
              från hälften av sina invånare när de gör ett sådant ställningstagande.
              Man ser naturligtvis till utvecklingen för alla sina invånare
              och inte minst möjligheterna till en väl fungerande arbetsmarknad.
            </seg>
            <seg xml:id="i-d6912a54d19383e8-0">
              Det är också viktigt att inte se byggandet av Förbifart Helsingfors
              som en isolerad företeelse. Om det vore det enda vi gjorde i trafikpolitiken
              är det klart att Karin Svensson Smith skulle ha rätt att stå här
              och kritisera oss. Men nu är det inte precis så. Citybanan byggs
              för fullt, om nu inte vår egen lagstiftning stjälper projektet.
              Regeringen har gett Banverket i uppdrag att genomföra en utredning
              om snabbtåg. Det finns planer från Helsingforss läns landsting
              om att bygga ut spårvagnstrafik i staden.
            </seg>
            <seg xml:id="i-b96d12a802041370-0">
              Det finns alltså väldigt mycket annat. Vi måste se helheten.
              Som jag sade i mitt förra inlägg, herr talman, får vi inte heller
              glömma bort de förändringar i resmönster som sker bland både kvinnor
              och män.
            </seg>
          </u>
          <note xml:id="i-8574b7ee4698a01a-0">
            Anf. 55 GUNNAR ANDRÉN (fp):
          </note>
          <u who="unknown" prev="cont" xml:id="i-ca83f530a8db9e79-2">
            <seg xml:id="i-750c0ea4be2e0fb7-0">
              Herr talman! Jag bor inte längre i Lund, men har bott där tidigare.
              Nu bor jag i den här regionen och noterar hur resmönstret ser
              ut här. När jag åker tunnelbana märker jag ofta att det är överfyllt
              i vagnarna. Man skulle kunna ta ut trängselavgifter många gånger.
              Det är likadant på många pendeltåg, herr talman. Och bussarna!
              De är överfulla. Ett lysande tillfälle att ta ut trängselavgifter!
            </seg>
            <seg xml:id="i-ccabb7640c9d46d6-0">
              Men lösningen är inte att ta ut trängselavgifter. Lösningen är
              att öka kapaciteten. Det är det som är lösningen, för att få fler
              män och kvinnor att åka kollektivt. Om man inte har klart för
              sig att lösningen är att öka kapaciteten och ge alternativ till
              bilen kommer vi att ha fortsatta köer på Klarastrandsleden.
            </seg>
            <seg xml:id="i-33011bb5047e189b-0">
              Det här är en jämställdhetsfråga. Detta är en av de centralaste
              frågorna. Vilka är det som trängs ut från Klarastrandsleden om
              man höjer trängselavgifterna? Inte är det de yrkeschaufförer eller
              direktörer som förmodligen lättare skulle köra på Förbifart Helsingfors.
              Det är ensamstående mödrar med ganska låga inkomster, som inte
              har snälla arbetsgivare som betalar. Så fungerar världen.
            </seg>
            <seg xml:id="i-eb083916e52429e1-0">
              Jag tror för min del att det därför är väldigt viktigt att stimulera
              fler män att använda den kollektiva trafiken. Men det kan vi inte
              göra genom att höja avgifterna. Det måste vi göra genom att bygga
              ut kapaciteten och göra det lättare och bättre för dem att förflytta
              sig mellan olika delar av den tätbefolkade stad, som, herr talman,
              har ökat sedan 1970 med ungefär 400 000 människor. Det är en fantastisk
              summa, och under den tiden har vi nästan inte byggt ut någonting
              mer än Essingeleden och några små broar.
            </seg>
            <seg xml:id="i-2871fba544562621-0">
              Det är det som är problemet. Vi behöver större kapacitet på tunnelbanan,
              vi behöver Citybanan och vi behöver faktiskt också Förbifart Helsingfors
              för att slippa att så många bilar står och spyr ut avgaser på
              Klarastrandsleden.
            </seg>
          </u>
          <note type="speaker" xml:id="i-69df2d11fc5a8cb2-0">
            Anf. 56 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-19">
            <seg xml:id="i-69c8aae660171cec-0">
              Herr talman! Åhörare, protokollsläsare och protokollslyssnare!
              Karin Svensson Smith har naturligtvis helt rätt och har en rättighet
              att ställa frågor om Förbifart Helsingfors. Jag har svarat fem
              gånger väldigt utförligt. Den här regeringen har inte tagit ställning
              vad gäller den stora trafikleden Förbifart Helsingfors, eftersom
              det är ett objekt som måste tillåtlighetsprövas inom den miljöbalk
              som vi har att hänvisa till. Någon sådan ansökan har inte inkommit.
            </seg>
            <seg xml:id="i-4c5c318394b110d8-0">
              Däremot undviker Karin Svensson Smith ständigt att svara på frågan
              om hur hon aktivt i samarbete med Vänsterpartiet, Miljöpartiet
              och Socialdemokraterna prioriterat Förbifart Helsingfors. Jag
              utgår från att man har gjort ett antal bedömningar utifrån jämställdhets-,
              kollektivtrafik- och miljöperspektiv och av om projektet har ett
              eget värde eller inte precis de frågor som Karin Svensson Smith
              har ställt.
            </seg>
            <seg xml:id="i-0f677b64d0dedc60-0">
              Det vore på sin plats att Karin Svensson Smith trots allt svarade
              på detta, för det kan ju vara så att det är väldigt många människor
              i Helsingfors som har valt att rösta på Miljöpartiet just för
              att ni har varit för Förbifart Helsingfors. Det vore bra om de
              visste om du har ändrat dig i din syn på Förbifart Helsingfors.
              De kan ju också läsa protokoll och se att Förbifart Helsingfors
              tack vare Miljöpartiets samverkan med Socialdemokraterna finns
              prioriterad i nuvarande nationella vägplan. Det är bra om de väljare
              som har röstat på Karin Svensson Smith och hennes parti för att
              man tror att Förbifart Helsingfors ska byggas kan få besked av
              dig om huruvida du har ändrat dig i din syn och i så fall inte
              står för att du själv var aktiv i att skapa förutsättningar för
              Förbifart Helsingfors.
            </seg>
          </u>
          <note type="speaker" xml:id="i-7a03a5a078e9a275-0">
            Anf. 57 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-6a9aec988fc758f9-2">
            <seg xml:id="i-c23e3488071ff751-0">
              Herr talman! Man ska inte överdriva hur noggrant insatta alla
              väljare är i alla partiers olika ställningstaganden när de väljer.
              Jag har svårt att föreställa mig att någon har röstat på Miljöpartiet
              för att de vill ha Förbifart Helsingfors. Jag tror snarare att
              det var att vi aktivt bidrog till att lösa trängselproblemen genom
              att genomföra ett försök med trängselavgifter som var ett viktigt
              motiv för väljaren i staden att förorda oss, som kanske prioriterar
              kommande generationer mer än andra partier.
            </seg>
            <seg xml:id="i-cef61bd04a4cac44-0">
              Jag skulle vilja gå tillbaka till jämställdhetsfrågan. Både Sten
              Nordin och Gunnar Andrén nämnde några saker som jag är överens
              med dem om. De noterar skillnaden mellan kvinnors och mäns beteende.
              Män köper ofta mer miljöbelastande bilar än kvinnor. Kvinnor köper
              framför allt bilar med lägre energiförbrukning. Det är nog det,
              snarare än vilket bränsle man har i bilen, som är det allra viktigaste.
            </seg>
            <seg xml:id="i-11c2c02e7416dd7b-0">
              Män har en högre tröskel att komma över innan de väljer kollektivtrafiken.
              Ska man locka bilister till kollektivtrafiken måste den vara attraktiv.
              Frågan är hur den blir det. Ni kommer att upptäcka när ni sedan
              ska göra färdigt era infrastrukturpropositioner att det inte finns
              oändligt med pengar och att många av de löften ni har avgett och
              förväntningar ni har byggt upp antagligen kommer att vara väldigt
              svåra att uppfylla och tillgodose när ni väl ska räkna ihop summan
              för investeringarna.
            </seg>
            <seg xml:id="i-2bdd4f284cae6852-0">
              Alla de här projekten, Citybanan, utbyggnaden av spårvägarna
              och utbyggnaden av pendeltågstrafiken, kostar oändligt med pengar.
              Jag tror inte att man samtidigt har råd med ett så stort klimatstörande
              projekt som Förbifart Helsingfors.
            </seg>
            <seg xml:id="i-85c4942fa167c131-0">
              Se hur man löser problemen i andra storstäder! Helsingfors är
              inte den enda storstaden i världen, och absolut inte den största.
              Man bygger moderna kollektivtrafiksystem, därför att man vill
              göra staden lämplig för dess invånare och inte vill förstöra för
              kommande generationer. Låt det vara ett exempel även när ni planerar
              för Helsingfors!
            </seg>
          </u>
          <note type="speaker" xml:id="i-bb5c3c30d0f2e757-0">
            Anf. 58 Statsrådet ÅSA TORSTENSSON (c):
          </note>
          <u who="unknown" xml:id="i-69e88632457da43d-20">
            <seg xml:id="i-3eed38d1b25928b9-0">
              Herr talman! Jag tänker inte förlänga debatten, utan konstaterar
              bara att Karin Svensson Smith inte har svarat på frågan om huruvida
              hon tänker svika sina väljare och ändra ståndpunkt vad gäller
              det hon tidigare som politiker har valt att prioritera.
            </seg>
          </u>
          <note xml:id="i-71b1adf46c2404d0-4">
            Överläggningen var härmed avslutad.
          </note>
          <note xml:id="i-804332d7b1d8f335-0">
            9 § Svar på interpellation 2007/08:460 om forskning i högskolorna
          </note>
          <note type="speaker" xml:id="i-ebc340ed73e61d90-0">
            Anf. 59 Statsrådet LARS LEIJONBORG (fp):
          </note>
          <u who="unknown" xml:id="i-69e88632457da43d-21">
            <seg xml:id="i-1e7edb3075d5278a-0">
              Herr talman! Luciano Astudillo har frågat mig hur jag avser att
              hävda forskningen vid landets högskolor när högskolornas möjlighet
              att ta del av de statliga forskningsmedlen riskerar att kraftigt
              begränsas och om jag verkligen är beredd att driva igenom ett
              förslag som innebär att ett flertal instanser för forskning riskerar
              att försvinna.
            </seg>
            <seg xml:id="i-3d27f8c18bf7d401-0">
              Det är viktigt att staten tar ett ökat ansvar för forskningsfinansieringen.
              Just därför har anslagen till universitet och högskolor ökats
              med sammanlagt 500 miljoner kronor under 2007 och 2008.
            </seg>
            <seg xml:id="i-3f19d8d80772c732-0">
              EU:s medlemsstater är överens om målsättningen att investeringar
              i FoU 2010 ska utgöra 3 procent av varje medlemsstats bnp, varav
              2 procent bör komma från den privata sektorn och 1 procent från
              den offentliga sektorn. I den forskningspolitiska propositionen
              kommer regeringen att lämna förslag om hur Sverige ska uppnå detta
              mål. Jag räknar också med att redovisa regeringens ställningstagande
              till Resursutredningens förslag om fördelning av forskningsresurser
              till lärosäten.
            </seg>
            <seg xml:id="i-1d1f5893fd589147-0">
              Min ambition är att forskningen i Sverige ska hålla högsta internationella
              kvalitet. Därför är det viktigt att forskningen granskas och att
              kvaliteten utvärderas. Detta gäller såväl forskning finansierad
              med direkta anslag till lärosätena som annan statligt finansierad
              forskning. Det finns ingen anledning att tro annat än att forskning
              av hög kvalitet vid Malmö högskola, liksom forskning av hög kvalitet
              vid andra lärosäten, även i fortsättningen kommer att hävda sig
              väl i konkurrensen om forskningsmedel, inte minst när forskningsresurserna
              ökar.
            </seg>
          </u>
          <note type="speaker" xml:id="i-20090d84a3d0e203-0">
            Anf. 60 LUCIANO ASTUDILLO (s):
          </note>
          <u who="luciano_astudillo_861f97" xml:id="i-fb38063343348135-0">
            <seg xml:id="i-128b1f2eb5494fbe-0">
              Herr talman! Jag vill börja med att tacka statsrådet. Det hör
              ju till. Jag med många Malmöbor hade hoppats på lite tydligare
              besked här i dag. Men det har aldrig varit Leijonborgs starka
              sida, så det hade varit att hoppas för mycket.
            </seg>
            <seg xml:id="i-df230349f9885d8e-0">
              En allmän reflexion som man kan göra om det ökade statliga engagemanget
              för forskning är att politik handlar om att prioritera och göra
              vägval. Man kan konstatera att den borgerliga reformen att skattesubventionera
              höginkomsttagares städning i hemmen i pengar räknat motsvarar
              lika mycket som Malmö högskola, Chalmers och KTH får tillsammans
              till forskningsresurser. Det är inte direkt att investera för
              framtiden.
            </seg>
            <seg xml:id="i-4f7a672581da6383-0">
              Herr talman! Jag ska återgå till frågan. Leijonborg måste förstå
              att alla Sveriges högskolor blir oroliga efter resursfördelningen.
              Av den statliga satsningen går redan i dag så mycket som 93 procent
              till landets universitet.
            </seg>
            <seg xml:id="i-ddb321891ac62f7e-0">
              När det resoneras om att samla resurser för att hävda oss internationellt
              är det många som undrar: Vad betyder det? Är det inte det som
              redan sker? Det kan inte vara så att ta från de fattiga och ge
              till de rika innebär att samla resurser och satsa på framtiden.
              Vi vet att i andra delar av politiken är det i de borgerliga leden
              rätt vanligt att tro det.
            </seg>
            <seg xml:id="i-e9d369cde7b22e1a-0">
              Utbyggnaden av Sveriges högskolor, den stora satsning som Socialdemokraterna
              ändå genomförde, och därmed också satsningen på forskningen i
              högskolorna har varit viktig för att hävda svensk internationell
              konkurrenskraft. Den har varit viktig av flera skäl.
            </seg>
            <seg xml:id="i-08c965095cc17dbd-0">
              För det första har flera kunnat skaffa sig en högre utbildning.
            </seg>
            <seg xml:id="i-69191349c8100a2a-0">
              För det andra har vi också kunnat förse landets alla olika regioner
              med välutbildad arbetskraft för att kunna ta plats i de företag
              som sedan kan rekrytera kompetent personal. Det har varit oerhört
              viktigt och strategiskt.
            </seg>
            <seg xml:id="i-7d986dadbdfdddb2-0">
              Forskningen har varit viktig för att se till att högskolorna
              också har en hög kvalitet. Det är klart att man blir orolig när
              man talar om att samla kraft i det här fallet innebär att ge mer
              till dem som har mycket.
            </seg>
            <seg xml:id="i-33cc2c81acd8cb3b-0">
              Svaret Leijonborg ger gör mig inte trygg. Jag tror inte heller
              att landets högskolor kan känna sig trygga i dag.
            </seg>
          </u>
          <note type="speaker" xml:id="i-f12abbeb53c56d41-0">
            Anf. 61 Statsrådet LARS LEIJONBORG (fp):
          </note>
          <u who="unknown" xml:id="i-69e88632457da43d-22">
            <seg xml:id="i-527366bc6f900ac1-0">
              Herr talman! Det finns ett och annat vi behöver reda ut här.
              Sverige har lärosäten för högre utbildning och forskning. Det
              är dels universitet, dels högskolor. Det finns en bred enighet
              i Sveriges riksdag om att vi ska ha den struktur som jag redogjort
              för här i kammaren för andra interpellanter.
            </seg>
            <seg xml:id="i-4aebdc95174b7bba-0">
              Jag var själv verksam i Utbildningsdepartementet på 70-talet
              när den stora reformen om fler högskolor lades fram av den dåvarande
              borgerliga regeringen och den dåvarande utbildningsministern Jan-Erik
              Wikström.
            </seg>
            <seg xml:id="i-6122840f27c604ff-0">
              Det har i debatten på sistone förekommit förslag att antalet
              lärosäten ska minska. Där har jag mycket klart deklarerat att
              regeringen inte har någon ambition att föreslå nedläggning av
              några högskolor utöver Lärarhögskolan i Helsingfors som redan
              har gått ihop med Helsingforss universitet.
            </seg>
            <seg xml:id="i-fd1b188a69666933-0">
              Luciano Astudillo refererar till en utredning som heter Resursutredningen
              och har genomförts av Dan Brännström. Den tillsattes av förra
              regeringen, och han har arbetat enligt direktiv från den förra
              regeringen.
            </seg>
            <seg xml:id="i-55bd76b3b6cda490-0">
              Hans förslag är nu ute på remiss. Remisstiden har ännu inte gått
              ut. Jag bör alltså inte kommentera det förslaget. Det vore oförskämt
              mot de remissinstanser som nu förväntas jobba med väl genomarbetade
              förslag. Om jag redan har dömt av den frågan blir det ointressant
              för remissinstanserna.
            </seg>
            <seg xml:id="i-99c6c2710fd55520-0">
              Luciano Astudillo har hittat ett inslag i Brännströms utredning
              som han hävdar skulle missgynna Malmö högskola. Sanningen är att
              det finns flera andra inslag i Brännströms utredning som just
              gynnar högskolor och forskningsanknytning i högskolorna.
            </seg>
            <seg xml:id="i-c847e198fc8f56e2-0">
              Summan av kardemumman är att i själva huvudfrågan om fördelning
              av forskningsresurser vill jag inte föregripa remissbehandlingen
              av Resursutredningen. Men jag vill hävda att inte ens Brännströms
              förslag får de konsekvenser som Luciano Astudillo påstår.
            </seg>
            <seg xml:id="i-71f4f52977b3883f-0">
              Jag vill påstå att allt tyder på att även om Resursutredningens
              förslag kommer att genomföras kommer Malmö högskola att ha kvar
              såväl odontologisk forskning som möjlighet att utfärda doktorsexamen.
              Jag menar att den oro som interpellanten här väcker är ogrundad.
            </seg>
          </u>
          <note type="speaker" xml:id="i-9f8ba0f884f04d58-0">
            Anf. 62 LUCIANO ASTUDILLO (s):
          </note>
          <u who="luciano_astudillo_861f97" xml:id="i-fb38063343348135-1">
            <seg xml:id="i-60004297ef76f1b3-0">
              Herr talman! Låt oss först reda ut en annan grej. När vi genomförde
              den stora satsningen på högskolor var det ett parti som hela tiden
              motarbetade det här i riksdagen. Det var Folkpartiet. Vi ska vara
              på det klara med att ni röstade emot till exempel Malmö högskola
              när det blev en högskola för tio år sedan. Vi firar ju tioårsjubileum.
              Så var det med det.
            </seg>
            <seg xml:id="i-17fbba0adcd0443c-0">
              Det är skönt att höra att den onödiga och ogrundade oro som jag
              råkar ha inte bara är min oro. Det är en oro som jag i det här
              fallet delar med högskolans rektor och många andra rektorer runt
              om i Sveriges högskolor.
            </seg>
            <seg xml:id="i-20bbb2c63cfece85-0">
              Jag ska åtminstone ta Leijonborg på orden i det här fallet. Här
              lovar Lars Leijonborg att odontologen i Malmö ska få fortsätta
              att bedriva den högkvalitativa forskning som man har bedrivit
              sedan lång tid tillbaka.
            </seg>
            <seg xml:id="i-5071672a49bebcfc-0">
              Låt mig bli lite lokalpatriotisk ett tag och berätta om Malmö
              högskola. Vi firar som sagt tioårsjubileum. Vi har numera 20 000
              studenter. För Malmö stad har högskolan varit oerhört viktig i
              resan från att vara en klassisk industristad till att vara något
              annat.
            </seg>
            <seg xml:id="i-19ba923e970de5d2-0">
              Det som framför allt växer i vår stad är kunskapsdriven tjänstesektor
              och inte minst besöksnäringen. Förutom odontologi bedriver högskolan
              i dag högkvalitativ forskning i viktiga frågor som migration,
              idrottsvetenskap och folkhälsovetenskap. Allt det äventyras i
              och med de förslag som finns i utredningen.
            </seg>
            <seg xml:id="i-23162dc60fd873cb-0">
              All denna forskning ska prövas på nytt enligt det nya systemet
              som föreslås i utredningen. Jag reagerar kanske mest när det gäller
              odontologen. Vi har fyra lärosäten i Sverige där man kan utbilda
              sig till tandläkare och tandhygienist och där det finns forskning
              om odontologi. Vi har Malmö högskola, som är en högskola, Karolinska
              och Göteborgs och Umeås universitet.
            </seg>
            <seg xml:id="i-3c465fccfd55487f-0">
              Fram till år 1999 tillhörde odontologin ett universitet. När
              Malmö högskola bildades gick odontologin in i Malmö högskola och
              lämnade Lunds universitet. Den bara förflyttades. På grund av
              utredningen riskerar odontologin i Malmö att tappa fart för att
              den ska underställas en ny prövning.
            </seg>
            <seg xml:id="i-82cb22979ca7ab15-0">
              Vi beslutade år 1946 att den utbildningen skulle finnas i Malmö.
              I de utvärderingar som görs nu i dag konstaterar Högskoleverket
              att det är en av landets främsta utbildningsmiljöer alla kategorier.
              Nu måste vi söka om forskningsprofil. Därigenom måste man testas
              igen, och det krävs ett nytt riksdagsbeslut för att kunna bedriva
              forskning. Det tycker jag är allvarligt.
            </seg>
            <seg xml:id="i-690ee6fdbee3caf0-0">
              Men jag tar Lars Leijonborg på orden. Han har här i dag lovat
              att odontologen i Malmö inte ska behöva behandlas olikt de tre
              andra lärosäten som bedriver forskning och har tandläkarutbildning.
            </seg>
          </u>
          <note type="speaker" xml:id="i-454259fe979cd521-0">
            Anf. 63 Statsrådet LARS LEIJONBORG (fp):
          </note>
          <u who="unknown" xml:id="i-69e88632457da43d-23">
            <seg xml:id="i-a05c728f57614b4b-0">
              Herr talman! Det blir en lite märklig diskussion när interpellanten
              egentligen skulle ha skrivit ett brev till en utredare eller en
              debattartikel där han kritiserar en statlig utredning. Vi vet
              ju ännu inte huruvida Resursutredningens förslag kommer att bli
              regeringens ståndpunkt. Jag är förhindrad att svara i den huvudfrågan.
            </seg>
            <seg xml:id="i-dd9b7d58d4e2bf9a-0">
              För att fylla tiden här med något vettigt innehåll har jag argumenterat
              för att jag menar att interpellanten delvis vantolkar utredningsförslaget.
              Inte ens av utredningen behöver man dra de negativa slutsatser
              som Astudillo drar.
            </seg>
            <seg xml:id="i-d3ec91de1f7c745f-0">
              Huvudsvaret är att regeringen kommer, sannolikt i samband med
              forskningspropositionen, att klargöra hur vi ser på Resursutredningens
              förslag. Då blir det uppenbart.
            </seg>
            <seg xml:id="i-958d636d0517f44a-0">
              På ett mer allmänt plan bestrider jag att det har varit kontroversiellt
              att Sverige förutom våra universitet ska ha ett antal högskolor.
              Det finns nu också en bred enighet om att verksamheten på högskolorna
              ska vara tydligt forskningsanknuten och att högskolor som har
              en speciell fokusering där de är mycket fördjupade ska kunna ha
              rätt att utfärda doktorsexamen. Brännström förändrar inte den
              strukturen enligt sitt förslag. Han gör en del detaljförändringar,
              men själva grundstrukturen att även högskolor ska kunna bedriva
              kvalificerad forskning och ha rätt att utfärda doktorsexamen består.
            </seg>
            <seg xml:id="i-d5d11306e3a0766f-0">
              Högskola i Malmö, nämligen tandläkarhögskolan, har funnits i
              årtionden. Behovet av tandläkare är stort. Det är ett bristyrke
              i Sverige för närvarande. Det finns inget skäl att dra ned på
              tandläkarutbildningen. Forskningen i odontologi är väl etablerad
              i Malmö. Jag ser ingen anledning för dem som är verksamma där
              att oroas inför framtiden.
            </seg>
            <seg xml:id="i-93aa34f3a5c51f7d-0">
              Till sist vill jag säga något om det här att de skulle behöva
              vara oroliga för att de måste söka på nytt. Det är ett synsätt.
              Jag vet att Socialdemokraternas talesmän på utbildningsområdet
              delar det. Det synsättet bygger på att för att svensk forskning
              och högre utbildning ska hålla världsklass ska resurser i högre
              grad sökas i konkurrens och efter kvalitetsutvärdering. Den forskare
              som är verksam och tror att han eller hon kan slå sig till ro
              och lita på att det faktum att man har haft anslag gör att man
              är garanterad det fram till sin pension måste tänka om.
            </seg>
            <seg xml:id="i-5c1d29e04e2ec6ce-0">
              Både forskargrupper och institutioner kommer att kontinuerligt
              utvärderas framöver. Det ligger i det system som Brännström föreslår,
              som alliansregeringen tror på och som vad jag förstår även Socialdemokraterna
              är positiva till. Det genomförs nu i många länder. Men jag menar
              att det inte finns någon specifik anledning för odontologen i
              Malmö att vara orolig inför framtiden.
            </seg>
          </u>
          <note type="speaker" xml:id="i-8aa6b6422dd4065c-0">
            Anf. 64 LUCIANO ASTUDILLO (s):
          </note>
          <u who="luciano_astudillo_861f97" xml:id="i-fb38063343348135-2">
            <seg xml:id="i-3b75aaaf832fbc92-0">
              Herr talman! Jag tackar Leijonborg för svaret. Nej, det är inte
              märkligt att jag interpellerar herr högskole- och forskningsminister
              i den här angelägna frågan. Ni är ansvarig för frågan i slutändan.
              Ni kan i och för sig välja att gömma er bakom en utredning. Men
              det är också viktigt att landets högskole- och forskningsminister
              kan peka och säga vart vi är på väg. Hur ser en borgerlig regering
              på de här viktiga frågorna? Hur ska landets högskolor och universitet
              hävda sin forskning? Det gäller både att vi ska hävda oss internationellt
              och att vi ska se den tillväxtmotor som högskolornas forskning
              har inneburit för vårt land. Det är alltså inte alls märkligt
              att vi har fört den här diskussionen och det här samtalet.
            </seg>
            <seg xml:id="i-893d74f4c9f4d4e0-0">
              Förutom att vara socialdemokrat är jag Malmöbo. Jag värnar den
              högskola vi har i vår stad. Jag värnar inte minst odontologen.
              Den låg tidigare under Lunds universitet och hade universitetet
              som beskyddare, så att säga. Men bara för att det råkade bli en
              högskola i Malmö och odontologen av en slump hamnade där ska den
              nu underställas en prövning. Jag tycker att det är högst märkligt.
              Detta sker trots att man enligt Lars Leijonborg själv bedriver
              så högklassig forskning och trots att det kommer att behövas tandläkare
              också i framtiden och det är vi ju helt överens om.
            </seg>
            <seg xml:id="i-8ac1e1e93557e7ce-0">
              Jag tar Leijonborg på orden, och jag hoppas att vi kan känna
              oss trygga. Men vi hade nog ändå hoppats på lite mer tydlighet
              i diskussionen, inte minst för odontologens räkning.
            </seg>
          </u>
          <note type="speaker" xml:id="i-a94f4217caf9197a-0">
            Anf. 65 Statsrådet LARS LEIJONBORG (fp):
          </note>
          <u who="unknown" xml:id="i-69e88632457da43d-24">
            <seg xml:id="i-866e480b3205d5f4-0">
              Herr talman! Jag är mycket för trygghet. Vi ska ha en grad av
              trygghet i vårt forsknings- och utbildningssystem. Men den trend
              som nu finns i världen är att för att verkligen vässa institutionerna
              och forskargrupperna och få forskning av högsta klass ska verksamheten
              kontinuerligt utvärderas, ställas mot andra och konkurrera och
              på det sättet få en större excellens, som man brukar säga i de
              här sammanhangen.
            </seg>
            <seg xml:id="i-041271c0eafdf736-0">
              Det jag har att invända mot Astudillos senaste inlägg är att
              det låter som om ifall man är ett universitet är man trygg, för
              då har man något slags garanti. Men otryggheten är jämnt fördelad.
              Även universitetsinstitutioner kommer i det system som jag ser
              framför mig att hela tiden stå inför detta: Om vi inte har en
              forskningsmiljö som håller hög klass kommer resurstilldelningen
              till oss att vika av nedåt. Det där är ett hot som alla forskningsinstitutioner
              kommer att leva med framöver. I någon mån gör de det redan, men
              med Brännströms förslag kommer det att bli starkare. En framgångsrik
              forskningsmiljö på en högskola kommer inte att leva mer osäkert
              än någon motsvarande institution på ett universitet. I den meningen
              kan de odontologiska forskarna i Malmö sova mycket lugnt.
            </seg>
          </u>
          <note xml:id="i-71b1adf46c2404d0-5">
            Överläggningen var härmed avslutad.
          </note>
          <note xml:id="i-a97198db06035c54-0">
            10 § Svar på interpellation 2007/08:469 om förbud mot produkter
            från stympade får
          </note>
          <note type="speaker" xml:id="i-aea8aa7c7ebdd994-0">
            Anf. 66 Jordbruksminister ESKIL ERLANDSSON (c):
          </note>
          <u who="unknown" xml:id="i-69e88632457da43d-25">
            <seg xml:id="i-5c80239053219a7f-0">
              Herr talman! Helena Leander har frågat mig om jag avser att verka
              för att produkter från får som utsätts för mulesing förbjuds i
              Sverige och EU och vilka åtgärder jag avser att vidta för att
              svenska myndigheter ska ställa djurskyddskrav i sin upphandling.
            </seg>
            <seg xml:id="i-25a43fb1d091f1bd-0">
              Mulesing är en form av stympning som görs på lamm i Australien
              för att förebygga att de angrips av fårspyflugan som kan lägga
              ägg i bakdelen på djuren. Larverna som kläcks äter sig sedan in
              i köttet på djuren, och detta kan leda till stort lidande och
              död i blodförgiftning. Vid mulesing klipps en del av bakdelsskinnet
              bort, och när såret läker växer det inte någon ull på den sträckta
              huden. Djuret håller sig också renare och fårspyflugan får då
              inget fäste.
            </seg>
            <seg xml:id="i-7e5cdc24e422d5d4-0">
              Både angrepp av fårspyflugan och mulesing utgör enligt min mening
              allvarliga djurskyddsproblem. Jag anser att den information jag
              har fått ta del av om att fårnäringen i Australien vidtar åtgärder
              för att fasa ut bruket av mulesing är mycket glädjande. Enligt
              en överenskommelse mellan näringen och djurskyddsorganisationer
              kommer bakdelsstympningen inte längre att användas i Australien
              efter den 31 december 2010. Ullindustrin i Australien arbetar
              med forskning för att hitta bra alternativ till stympningen, och
              de räknar med att det snart ska finnas lämpliga sådana så att
              man kan överge bruket att stympa fåren.
            </seg>
            <seg xml:id="i-11ce276a9539d4b1-0">
              Jag har fört samtal med bland andra Australiens ambassadör och
              då klargjort den svenska ståndpunkten. Under samtalet betonade
              ambassadören att överenskommelsen med djurskyddsorganisationerna
              inte bara var en målsättning utan betraktades som en bindande
              slutpunkt för användandet av mulesing .
            </seg>
            <seg xml:id="i-ac86252cc653a0d2-0">
              Jag anser att det är bra att djurskyddsproblem uppmärksammas,
              både inom vårt land och internationellt. Tyvärr förekommer vissa
              former av stympning även inom EU. Jag har för avsikt att i EU-samarbetet
              ta upp frågan om stympning dels med kommissionären som har hand
              om bland annat djurskyddsfrågor, dels med andra jordbruksministrar.
              Man ska dessutom inte underskatta konsumentmakten som ofta kan
              ge snabba resultat.
            </seg>
            <seg xml:id="i-18d33b3a8c4ca62b-0">
              Myndigheters inköp av varor regleras i en särskild lag, lag (2007:1091)
              om offentlig upphandling. Jag anser inte att det är lämpligt att
              jag har detaljsynpunkter på ett verks enskilda upphandlingar,
              men jag har förtroende för att Statens jordbruksverk, inom ramen
              för regelverket om offentlig upphandling, ställer de nödvändiga
              krav som är förenliga med lagen i det fall de upphandlar produkter
              som kommer från djur. Jag anser därför att det inte för närvarande
              behöver vidtas några ytterligare åtgärder för att reglera den
              offentliga upphandlingen.
            </seg>
          </u>
          <note type="speaker" xml:id="i-8d1de0763ba575bd-0">
            Anf. 67 HELENA LEANDER (mp):
          </note>
          <u who="helena_leander_1a8ec1" xml:id="i-1e84a9e6a250b8c0-0">
            <seg xml:id="i-9147bf70526810b5-0">
              Herr talman! Låt mig börja med att tacka ministern för svaret.
              Jag är väldigt glad att ministern anser att det är ett djurskyddsproblem
              att får stympas utan bedövning. Givetvis är även angrepp av fårspyflugan
              ett djurskyddsproblem som måste åtgärdas, men lämpligtvis med
              andra metoder än mulesing .
            </seg>
            <seg xml:id="i-ec3f153e84ba2fe9-0">
              Bakgrunden till problemet är att man har avlat fram får som ska
              ha så veckad hud som möjligt och därmed ge så mycket ull som möjligt.
              Det är i de här hudvecken som fårspyflugan lägger sina ägg. En
              rimlig utgångspunkt kan vara att man undviker att använda får
              med de här stora hudvecken just i områden där fårspyflugan förekommer.
            </seg>
            <seg xml:id="i-76c4a208ae0ae544-0">
              Nåväl, den australiska ullindustrin har lovat att fasa ut mulesing
              till årsskiftet 2010/11. Det är förstås väldigt lovvärt, men det
              är också väldigt långt dit. Det är nästan tre år. Under den tiden
              kommer miljontals får att utsättas för det här smärtsamma ingreppet.
              Därför blir jag väldigt hoppfull när ministern säger att han tänker
              ta upp frågan om stympning med den ansvariga EU-kommissionären
              och med andra jordbruksministrar. Men vad tänker ministern föreslå
              då?
            </seg>
            <seg xml:id="i-079dc4e8adc82554-0">
              Jag har frågat om Eskil Erlandsson är beredd att jobba för ett
              förbud för produkter från får som utsatts för mulesing , på EU-nivå
              eller i Sverige. Den frågan har jag dock inte fått något svar
              på.
            </seg>
            <seg xml:id="i-d8c8a23cc0735a87-0">
              Jag har också frågat vad ministern tänker göra för att se till
              att svenska myndigheter ställer djurskyddskrav i sin upphandling,
              eftersom Kalla fakta i det här reportaget om mulesing visat att
              inte ens Jordbruksverket, som är den myndighet som ansvarar för
              djurskyddet i Sverige, ställer några djurskyddskrav vid upphandlingen.
            </seg>
            <seg xml:id="i-3926c5b9b3a1eff3-0">
              Det svar som jag får är att ministern inte tycker att det är
              lämpligt att han har detaljsynpunkter på ett verks enskilda upphandlingar,
              men att han har förtroende för att Jordbruksverket inom lagens
              ramar ställer lämpliga krav. Men Kalla fakta visade ju just att
              Jordbruksverket och andra myndigheter inte ställer några sådana
              krav. Att lita till att myndigheterna självmant ska ställa djurskyddskrav
              tycks onekligen som en vansklig strategi.
            </seg>
            <seg xml:id="i-57f2c9080bb666f2-0">
              Givetvis tycker inte jag heller att det är bästa sättet att använda
              en jordbruksminister att skicka in honom i Jordbruksverkets alla
              upphandlingar, men jag förstår inte varför inte regeringen skulle
              kunna ge myndigheterna i uppdrag att ställa djurskyddskrav på
              samma sätt som man har i uppdrag att ställa miljökrav i upphandlingen.
              Där finns det inga hinder för regeringen att gå in och ha synpunkter,
              vilket är något som jag till fullo stöder. Jag kan inte tolka
              ministerns svar på något annat sätt än att djurskyddsfrågorna
              ses som mindre viktiga.
            </seg>
          </u>
          <note type="speaker" xml:id="i-6332d03c021a08ba-0">
            Anf. 68 Jordbruksminister ESKIL ERLANDSSON (c):
          </note>
          <u who="unknown" xml:id="i-69e88632457da43d-26">
            <seg xml:id="i-62a57c35cb3aef80-0">
              Herr talman! Låt mig inledningsvis säga att jag tycker frågeställningen
              i interpellationen är relevant och intressant att diskutera. Tack
              för interpellationen!
            </seg>
            <seg xml:id="i-060c2aa9460eaf1e-0">
              Låt mig också säga att jag och Sverige jobbar på olika sätt,
              inte minst inom Europeiska unionen, för att stärka djurskyddet
              inom ramen för Europeiska unionen. Hur har då det arbetet fortgått?
              Ja, ett exempel på att vi har kommit en bit på vägen är att vi
              så sent som för ett drygt halvår sedan fick djurskyddsbestämmelser
              om hur EU:s fyra miljarder kycklingar ska ha det som lägsta nivå.
              Vi har också äntligen fått ett förbud mot handel med hund- och
              kattskinn inom unionen.
            </seg>
            <seg xml:id="i-5ad55f5e83e720fb-0">
              Är det då ett verkningsfullt sätt att arbeta efter när det gäller
              merinoull från Australien, och då från får som är stympade? Jag
              anser inte att det är ett konstruktivt sätt att hantera problemen.
              Jag vill betona att när Sverige agerar måste man arbeta efter
              etablerade juridiska grunder. Om man inte gör det kan det lätt
              bli ett godtycke och därmed diskriminering på ett sätt som vi
              inte tillåter mot varandra i Europeiska unionen.
            </seg>
            <seg xml:id="i-e01a7fe60b53c858-0">
              Jag anser alltså inte att man kan dra några paralleller till
              exempel till förbudet mot att införa hund- och kattskinn i Europeiska
              unionen. Det förbudet handlar om ett problem som annars inte skulle
              försvinna under överskådlig framtid, vilket inte är fallet med
              stympningen av får i Australien. I det här fallet har jag alltså
              stor tilltro till de australiska producenterna och myndigheterna
              som har kommit överens om att upphöra med den här hanteringen
              senast 2010.
            </seg>
            <seg xml:id="i-38e1195622949ca4-0">
              Kan man då inte mana till en bojkott eller liknande? Låt mig
              i det sammanhanget säga att sedan vi fick kunskap om det här förfaringssättet,
              användandet av den här metoden, i Australien har konsumenttrycket
              varit enormt stort. Jag har fått rapporter om att det har lett
              till att trycket har blivit så stort att det nog är det snabbaste
              sättet att få bort användandet av den här metoden i Australien.
              Det är alltså det som jag fortsättningsvis kommer att förorda.
            </seg>
            <seg xml:id="i-506a63f7942accc5-0">
              Vad kommer jag då att göra i Europeiska unionen? Jag kommer självfallet
              att be ansvarig kommissionär att hålla ett vakande öga på den
              här frågan så att den överenskommelse som finns i Australien följs
              och efterlevs. Jag kommer också att be ansvarig kommissionär att
              följa upp andra djurskyddsproblem som vi har internationellt och
              tyvärr också i Europeiska unionen.
            </seg>
          </u>
          <note type="speaker" xml:id="i-28047a63bf4d360e-0">
            Anf. 69 HELENA LEANDER (mp):
          </note>
          <u who="helena_leander_1a8ec1" xml:id="i-1e84a9e6a250b8c0-1">
            <seg xml:id="i-131beb6fb40d28fb-0">
              Herr talman! Det är glädjande att ministern inte bara vill åtgärda
              internationella problem utan också dem vi har inom unionen. Det
              är annars lätt hänt, det erkänner jag, att man gärna talar upprört
              över vad som händer på andra sidan jordklotet och blundar för
              att vi här i vårt vackra Sverige stympar smågrisar eller i alla
              fall kastrerar dem utan bedövning, något som torde vara nog så
              plågsamt. Är det månne en sådan sak som jordbruksministern kommer
              att ta upp med EU-kommissionären?
            </seg>
            <seg xml:id="i-7911972563ad94dd-0">
              EU kan säkert göra mycket på djurskyddsområdet. Tyvärr blev jag
              inte alltför imponerad av det man beslutade när det gällde kycklingar.
              Om jag inte har fått siffrorna helt om bakfoten var det 36 kilo
              kycklingar. Det är alltså inte individer vi pratar om utan kilo.
              Översatt till en fullvuxen kyckling skulle det vara ungefär 24
              kycklingar per kvadratmeter. Det är kanske inte jättehöga djurskyddskrav,
              eller så är det jag som är krass. Vad vet jag?
            </seg>
            <seg xml:id="i-9482ae69762a20d1-0">
              Ministern vill inte se några likheter mellan mulesing och merinoull
              och hund- och kattskinn. Jag förstår egentligen inte det. Det
              handlar om plågsamma övergrepp som djur utsätts för. I vissa fall
              handlar det om söta hundar och katter och i vissa fall om får,
              men det är fortfarande lika plågsamt. Det är förvisso sant att
              mulesing -problematiken förhoppningsvis kommer att fasas ut, men
              det är ändå långt kvar. Ska vi stillatigande se på fram till dess?
              Jag tycker inte det. Jag tycker att vi mycket väl skulle kunna
              ha ett förbud mot produkter från får som utsatts för mulesing
              på samma sätt som vi har beslutat att ha när det gäller hund-
              och kattskinn.
            </seg>
            <seg xml:id="i-cce5db4238604239-0">
              Ministern säger att vi ska använda oss av konsumentmakten i stället.
              Då vore det utmärkt om svenska myndigheter kunde använda sig av
              sin konsumentmakt och ställa krav på att man inte använder produkter
              från får som utsatts för mulesing eller andra produkter som kommer
              från plågade djur i sin upphandling.
            </seg>
          </u>
          <note type="speaker" xml:id="i-9247e5c611251694-0">
            Anf. 70 Jordbruksminister ESKIL ERLANDSSON (c):
          </note>
          <u who="unknown" xml:id="i-69e88632457da43d-27">
            <seg xml:id="i-82878b54667effe7-0">
              Herr talman! Låt mig upprepa detta: Införseln av hund- och kattskinn
              har förbjudits. Det tog fem år att få fram den lagstiftningen.
              Fem år tog det.
            </seg>
            <seg xml:id="i-4bc34bf7f817225d-0">
              Skulle vi i dag börja med ett liknande förfaringssätt i den här
              frågan är jag ganska övertygad om att tiden till dess att en lagstiftning
              eventuellt skulle vara på plats är ungefär densamma, det vill
              säga fem år.
            </seg>
            <seg xml:id="i-39a2d796b79f7c22-0">
              Den stora haken är att när det gällde hund- och kattskinn visste
              vi på förhand att förfarandet som sådant inte var på väg att fasas
              ut. Det vet vi vad gäller merinoullen från Australien. Det finns
              ett åtagande från industrin, från producentorganisationerna, från
              miljörörelsen och även från myndigheterna att senast 2010 fasa
              ut detta.
            </seg>
            <seg xml:id="i-e0435ea224871bbd-0">
              Låt mig därefter gå över till en annan form av stympning som
              interpellanten var inne på. Ja, det är riktigt att vi till exempel
              kastrerar smågrisar i vårt land och i andra delar av unionen,
              och det är ett djurskyddsproblem. Av det skälet har jag bett Jordbruksverket,
              i det regleringsbrev de fick före jul, att ge mig och regeringen
              exempel på vad man ska göra i stället.
            </seg>
            <seg xml:id="i-7ee0d908ed0e6f48-0">
              Men det räcker inte. För en dryg månad sedan bad jag därtill
              Jordbruksverket att se hur möjligheterna var att utföra det här
              ingreppet under bedövning så att djurskyddsproblemet minimeras.
              Där är vi alltså i framkant. Det ska vi vara i andra sammanhang
              också, och inte minst i Europeiska unionen, därför att jag tycker
              att djur i alla delar av unionen ska ha det lika bra som de har
              det i Sverige.
            </seg>
            <seg xml:id="i-e2c1704e56a848a1-0">
              Kan då våra myndigheter inom ramen för den lagstiftning vi har
              avstå från att köpa varor av en viss typ eller liknande? Ja, man
              har möjligheter inom den lagstiftning som finns att göra specifikationer
              av vad man vill ha och där undanta sådant som man inte vill ha.
              Men låt mig påpeka att det måste ligga inom den lagstiftning som
              vi har, lagen om offentlig upphandling.
            </seg>
            <seg xml:id="i-cec26a6fbabb7d2b-0">
              Vissa av våra myndigheter har ännu inte inarbetat de frågor som
              har varit aktuella i den här debatten och i mediesammanhanget
              tidigare. Såvitt jag har blivit upplyst om har man dock för avsikt
              att göra det framöver eftersom myndigheterna precis som jag och,
              tror jag, interpellanten har blivit upplysta om den här frågeställningen
              nu och inte har varit medvetna om den tidigare.
            </seg>
          </u>
          <note type="speaker" xml:id="i-aefe003fc67e6ec3-0">
            Anf. 71 HELENA LEANDER (mp):
          </note>
          <u who="helena_leander_1a8ec1" xml:id="i-1e84a9e6a250b8c0-2">
            <seg xml:id="i-74d25959c5633c3e-0">
              Fru talman! Jag tror i och för sig inte att det skulle vara ett
              stort problem om det skulle vara så att myndigheterna får ett
              uppdrag att ställa de djurskyddskrav som är möjliga inom ramen
              för lagen om offentlig upphandling om myndigheterna dessutom själva
              är med på tåget. Men jag inser heller inte varför man ska behöva
              vänta och hoppas att de inför sådana krav självmant när de nu
              inte har gjort det hittills.
            </seg>
            <seg xml:id="i-238d55c1a3a0296e-0">
              Hur som helst blir jag väldigt glad när Eskil Erlandsson redogör
              för det arbete som pågår mot kastrering av obedövade smågrisar,
              för det är verkligen ett väldigt grymt ingrepp. Jag hoppas att
              vi kan se fram emot att vi inom en snar framtid kan gå ifrån den
              metoden.
            </seg>
            <seg xml:id="i-bb880e5cc16f1686-0">
              Men så var det återigen frågan hur vi ska göra med produkter
              från får som har utsatts för mulesing . Fem år tog det att få
              fram lagen om hund- och kattskinn, säger ministern, och det är
              mycket möjligt. Men nog borde man väl kunna dra nytta av de erfarenheter
              man vunnit vid instiftandet av den lagen? Det var väl förresten
              inte en lag utan en förordning. Då har man ju ändå klarat ut de
              kluriga frågorna om hur man ska göra rent lagtekniskt.
            </seg>
            <seg xml:id="i-290b340e0a35c8e9-0">
              Det är klart: I EU är det inte så enkelt att man bara byter ut
              hund- och kattskinn mot produkter från mulesade får och så är
              det över, men jag tror ändå att vi skulle kunna komma någonvart
              med det här tidigare än inom fem år om vi verkligen ville det.
              Det skulle sätta viktig press och visa att det här är någonting
              som måste fasas ut så snabbt som möjligt. Jag har i alla fall
              inte lust att vänta i nästan tre år och låta miljontals får fortsätta
              lida.
            </seg>
          </u>
          <note type="speaker" xml:id="i-f56b32e0ea5f79a2-0">
            Anf. 72 Jordbruksminister ESKIL ERLANDSSON (c):
          </note>
          <u who="unknown" xml:id="i-69e88632457da43d-28">
            <seg xml:id="i-0e12bac0040afb8f-0">
              Fru talman! Sedan förfaringssättet, metoden, blev uppmärksammad
              i vårt land kan konstateras att aktiva företag och konsumenter
              i Sverige men också i andra delar av världen verkligen har uppmärksammat
              problematiken, och den uppmärksamheten har lett till både en debatt
              och en effekt såtillvida att man enligt de rapporter jag har nu
              påskyndar forskning och utveckling av metoder som innebär att
              man kan undvika den stympning som tillämpas i dag i alltför hög
              grad. Konsumentmakten har alltså här visat att den kan påverka
              på ett sätt som vi genom lagstiftning i det här huset eller på
              den europeiska spelplanen inte kan göra inom den tidsutdräkt under
              vilken vi vill att lagstiftningen ska kunna komma till stånd.
            </seg>
            <seg xml:id="i-ada143644c2b6bf9-0">
              Kan vi då gå in och direktstyra offentliga myndigheter och institutioner
              som står under staten? Även om vi skulle kunna det så säger jag
              att det vore direkt olämpligt. Att ta över ett ansvar som vi har
              lagt på en myndighet eller på ett annat offentligt organ tycker
              jag inte ligger i den tidsanda som vi lever i, där vi förutsätter
              att myndigheter och organisationer som står under staten lever
              utefter de intentioner och den lagstiftning som vi har i landet.
              Vi vill ju ge dem den frihet under ansvar som vi har utvecklat
              i vårt land och som har lett till vårt lands demokratiska utveckling
              men också välfärd. Jag tycker att vi ska fortsätta på den inslagna
              linjen, fru talman.
            </seg>
          </u>
          <note xml:id="i-71b1adf46c2404d0-6">
            Överläggningen var härmed avslutad.
          </note>
          <note xml:id="i-cbf7518f3ad4892d-0">
            11 § Svar på interpellation 2007/08:346 om brister i arbetsmarknadslagstiftningen
          </note>
          <note type="speaker" xml:id="i-56e84c728b086de2-0">
            Anf. 73 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-29">
            <seg xml:id="i-9889c19dacd72d19-0">
              Fru talman! Berit Högman har frågat mig när jag tänker ta initiativ
              till ett enhetligt, harmoniserat regelverk som stöder allas rätt
              till ett arbete och vilka åtgärder jag avser att ta initiativ
              till så att regelverket inte sätter hinder för allas rätt till
              ett arbete.
            </seg>
            <seg xml:id="i-cafb6775cb2b1bcc-0">
              I interpellationen redogör Berit Högman för några exempel från
              verkligheten. Jag kan som minister inte kommentera enskilda fall.
              Däremot kan jag kommentera sakfrågorna rent principiellt.
            </seg>
            <seg xml:id="i-4fdac7e93e41ab6a-0">
              Arbetslöshetsförsäkringen är en omställningsförsäkring, och regeringen
              anser inte att det är rimligt att en sådan försäkring ger utfyllnad
              till personer som år efter år arbetar mindre än de skulle vilja.
              Under en övergångsperiod är det självklart bättre att arbeta lite
              än att inte arbeta alls. Men om ett deltidsarbete inte leder vidare
              till ett heltidsarbete inom rimlig tid kan det vara mer effektivt
              att en person i stället söker arbete på heltid.
            </seg>
            <seg xml:id="i-437f2ca132bb80d2-0">
              Den deltidsbegränsning som kommer att gälla från och med april
              i år innebär att 75 ersättningsdagar kan användas som utfyllnad
              vid deltidsarbetslöshet. Begränsningen syftar till att förstärka
              de deltidsarbetslösas incitament att söka heltidsarbete och kommer
              också att sätta press på arbetsgivarna att i större utsträckning
              erbjuda heltidsarbete. Arbetsgivarna får också ytterligare anledning
              att erbjuda heltid i och med att nystartsjobb för deltidsarbetslösa
              infördes från årsskiftet.
            </seg>
            <seg xml:id="i-bb88be3f199f0074-0">
              Regeringen avskaffade plusjobben bland annat för att de har lett
              till otrygga anställningar med begränsade möjligheter till utveckling.
              Det är därför inte förvånande att personer som har haft plusjobb
              åter är i arbetslöshet. Det är emellertid inte regeringens intention
              att de som har haft plusjobb ska få lägre arbetslöshetsersättning
              eller aktivitetsstöd än vad de hade fått om de hade avstått från
              plusjobbet. Plusjobb är överhoppningsbart i arbetslöshetsförsäkringen.
              De som hade en ersättningsperiod kommer därför tillbaka till samma
              ersättningsperiod och får motsvarande ersättning som skulle ha
              lämnats om han eller hon inte hade haft plusjobbet. För dem som
              deltog i aktivitetsgarantin innan plusjobbet kommer det att utfärdas
              övergångsbestämmelser så att de får delta i jobb- och utvecklingsgarantin
              med samma ersättning som om de inte hade haft plusjobbet.
            </seg>
            <seg xml:id="i-04f6db5e920484ba-0">
              Lönebidraget är en arbetsmarknadspolitisk insats som ger kompensation
              för den nedsatta arbetsförmågan hos den arbetssökande med funktionshinder.
              Att möjligheten att få del av arbetsmarknadspolitiska insatser
              såväl som möjligheten att få arbetslöshetsersättning begränsar
              sig till personer under 65 år är inget den nuvarande regeringen
              har ändrat på.
            </seg>
            <seg xml:id="i-61bbc97f9c4a8d2a-0">
              Regeringen har mycket riktigt gjort förändringar i ungdomsinsatserna.
              De tidigare insatserna, kommunala ungdomsprogram och ungdomsgarantin,
              har avskaffats och en ny jobbgaranti för ungdomar har införts.
              Ungdomar som har varit inskrivna hos Arbetsförmedlingen i tre
              månader omfattas av jobbgarantin. Möjligheten för ungdomar att
              göra praktik på en arbetsplats finns fortfarande inom jobbgarantin.
              Den är alltså inte borttagen.
            </seg>
            <seg xml:id="i-d70ccaf985dcba9a-0">
              Jag vill påminna om att regeringen har vidtagit en rad åtgärder
              med syftet att fler människor ska få möjlighet att arbeta. Arbetsmarknadspolitiken
              har lagts om mot tydligare fokus på matchning mellan arbetssökande
              och lediga platser samt på insatser för dem som varit arbetslösa
              länge. Regeringen har också vidtagit åtgärder som stimulerar såväl
              utbudet som efterfrågan på arbetskraft. De sammantagna resultaten
              av denna politik ser vi redan i statistiken. Arbetslösheten sjunker
              och sysselsättningen har stigit i en takt som vi inte har sett
              på många år.
            </seg>
            <seg xml:id="i-2acbfe91242a0af9-0">
              Mot bakgrund av ovanstående anser jag att det för närvarande
              inte finns något behov av att vidta några ytterligare åtgärder.
            </seg>
          </u>
          <note type="speaker" xml:id="i-28d7908ecabd9a42-0">
            Anf. 74 BERIT HÖGMAN (s):
          </note>
          <u who="berit_hogman_c9949e" xml:id="i-2723ced33e4f447c-0">
            <seg xml:id="i-168dcd1d59d49cab-0">
              Fru talman! Det är en mycket förkyld interpellant som står här.
              Jag ville bara säga detta så att inte kammaren tror att jag håller
              på att brista i gråt. Det kan vara lätt att tro det.
            </seg>
            <seg xml:id="i-ed3ec58a55244199-0">
              De berättelser som statsrådet har fått av mig är hämtade från
              3 procent av Sverige en alldeles vanlig vecka i februari 2008.
              Värmland brukar nämligen i all statistik utgöra 3 procent av Sverige.
              Det är verkliga beskrivningar av människor som känner förtvivlan
              över att de faktiskt försöker göra allt de kan för att klara sina
              liv, sitt arbete och utveckla företag.
            </seg>
            <seg xml:id="i-e4882703d276b38c-0">
              Statsrådet Littorin väljer att argumentera ihärdigt för att det
              faktiskt är bättre att gå arbetslös än att jobba deltid. Det är
              okej att man som ung måste gå arbetslös först i 100 dagar och
              sedan i ytterligare 100 dagar innan man kan få den där praktikplatsen
              på Note i Torsby.
            </seg>
            <seg xml:id="i-d845e3065e003f73-0">
              Nu ser vi att konjunkturen viker. Då sitter statsrådet med armarna
              i kors och menar att inga ytterligare åtgärder behövs för att
              människor ska komma i arbete. Inflationen, den fattiges värsta
              fiende, är den högsta på 15 år. Nu strömmar inte jobben in på
              arbetsförmedlingarna i samma takt längre. Nu spår Konjunkturinstitutet
              en kraftig nedgång i tillströmningen av nya jobb under åren framöver.
              Men statsrådet säger fortfarande: Det finns inga behov av att
              vidta ytterligare åtgärder.
            </seg>
            <seg xml:id="i-11370569ee3a5428-0">
              Trots att konjunkturen viker och det inte kommer in lika mycket
              jobb saknar många företag den arbetskraft de skulle behöva. Varför
              det? Jo, därför att regeringen inte har sett till att det finns
              arbetsmarknadsutbildning, vuxenutbildning och verktyg som matchar
              arbetskraften mot det arbetsgivarna efterfrågar. Regeringen pratar
              om matchning som om det vore ett logistiskt eller matematiskt
              problem när det egentligen handlar om att regeringen väljer att
              inte investera i människors kraft och förmåga.
            </seg>
            <seg xml:id="i-d9a9d2350ce134b8-0">
              Det är bra om man jobbar högt upp i åldrarna, säger regeringen.
              Men se det gäller inte Evald i min berättelse, för han har haft
              lönebidrag. Evald har haft det väldigt kämpigt i livet. Han vill
              fortsätta jobba, för det är ett sätt att också få en pension som
              han något så när kan leva på. Om regeringen menar allvar med att
              det är bra att arbeta också lite högre upp i åldrarna, varför
              gäller det då inte också Evald? Är det för att han har haft lönebidrag?
            </seg>
            <seg xml:id="i-5831dea35e140067-0">
              Regeringens politik är nämligen väldigt tydlig. Den som behöver
              samhällets stöd mest får minst av det. De som egentligen inte
              behöver samhällets stöd får det nu i form av både skatteavdrag
              och obefintlig förmögenhetsskatt, för att ta två exempel. Klyftorna
              ökar. Orättvisorna ökar. Det har aldrig varit lösningen på utmaningen
              för vare sig svensk arbetskraft eller svenskt näringsliv. Är det
              bristande kontakt med verkligheten som gör det? Den kritiken får
              regeringen från både storföretag och småföretagare, senast i dag
              med en otrolig ilska över regeringens oförmåga att ta tag i detta
              med regelförenklingar.
            </seg>
            <seg xml:id="i-a5bbda5c2dcceed6-0">
              Varför denna passivitet? Varför inte ta chansen nu när möjligheten
              finns att rusta arbetskraften för framtiden och investera i människors
              vilja och förmåga till arbete?
            </seg>
          </u>
          <note type="speaker" xml:id="i-b0ac5d34683801eb-0">
            Anf. 75 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-30">
            <seg xml:id="i-1ecb79b01fe14035-0">
              Fru talman! Jag tror att Berit Högmans grundinställning egentligen
              inte skiljer sig så hemskt mycket från min. Det är väl klart att
              man ska se till att slipa ned trösklarna till arbetsmarknaden
              och ha ett regelverk som sätter allas rätt och möjlighet till
              ett arbete främst. Vi har försökt vara väldigt tydliga med målsättningen,
              nämligen full sysselsättning. Alla som vill och kan ska ha möjlighet
              att vara med på arbetsmarknaden.
            </seg>
            <seg xml:id="i-45219750fcbda8a5-0">
              Interpellationen tar upp en lång rad aspekter på detta, men jag
              vill återkomma till den grundläggande tanken i vår analys, nämligen
              att den stora klyftan i svensk ekonomi går mellan dem som har
              ett arbete och dem som inte har ett arbete. Det är den klyftan
              vi måste överbrygga genom att ha en politik som effektivt försöker
              få fler tillbaka.
            </seg>
            <seg xml:id="i-8abe2b677fe4ddbb-0">
              Detta med deltidsarbetslösheten är intressant. Den har under
              det senaste året sjunkit med en femtedel. Det vill säga den kraftigaste
              nedgång i deltidsarbetslöshet som vi har kunnat notera på väldigt
              många år, och den är betydligt kraftigare än under något av de
              år då Berit Högmans parti var i regeringsställning.
            </seg>
            <seg xml:id="i-0d9ba1878d4f124d-0">
              Det finns naturligtvis diskussioner om alternativa vägval. Vi
              vet ju att Socialdemokraterna tidigare har förespråkat lagstadgad
              rätt till heltid som lösning på deltidsproblematiken. Problemet
              med det vilket också en förkrossande del av de instanser som svarade
              på den remiss om detta som skickades ut under den förra mandatperioden
              också pekade på är just att det riskerade att bli rätt till nolltid
              i stället för rätt till heltid. Det finns inget instrument i en
              marknadsekonomi för att tvinga arbetsgivare att anställa. Det
              måste till något som gör att man sluter klyftan av ofrivillig
              deltidsarbetslöshet.
            </seg>
            <seg xml:id="i-b2d55a3438712c13-0">
              Vägen dit är naturligtvis komplicerad och svår, men jag är helt
              övertygad om att när vi nu genomför den här begränsningen som
              gör att man inte längre kan deltidsstämpla i upp till 18 år har
              det betydelse för hur man agerar. Det har varit otillständigt
              att arbetsgivare har kunnat avstå från att organisera arbetet
              på ett sådant sätt att man erbjuder dem som arbetar deltid möjlighet
              till heltid och i stället skjutit över kostnaderna på a-kassorna
              och skattebetalarna. Det är ju det som i praktiken har gällt under
              väldigt lång tid.
            </seg>
            <seg xml:id="i-49ad3ce84a4a5661-0">
              När vi genomförde detta kunde man se rubriker i till exempel
              LO-tidningen som sade att de nya förändringarna har satt press
              på arbetsgivare att i stället erbjuda heltid. Det ser vi nu över
              hela landet. Det är också därför deltidsarbetslösheten sjunker
              snabbast i den kommunala sektorn. Jag var på SKL i dag på morgonen
              och höll föredrag om detta.
            </seg>
            <seg xml:id="i-94528c61e8d9bf6e-0">
              Det är naturligtvis glädjande att det är på det sättet. Jag hoppas
              att fler kommuner följer efter nästan samtliga landets kommuner
              är ju den största arbetsgivaren på sin ort och tar ett större
              sådant ansvar för att se till att vi får fler heltidstjänster
              till dem som vill och behöver det och som är kommunalt anställda.
              Det finns goda exempel. Vi har tidigare lyft fram några, och jag
              kan lyfta fram dem igen. Nynäshamn är en socialdemokratiskt styrd
              kommun som erbjuder heltider. Det är alldeles utmärkt. Linköping
              är en alliansstyrd kommun som gör detsamma.
            </seg>
            <seg xml:id="i-2ad157c18963a452-0">
              Är man den största arbetsgivaren på bygden borde det inte finnas
              något skäl att inte kunna organisera arbetet på ett sådant sätt
              att man tillsammans med de fackliga organisationerna löser den
              här frågan.
            </seg>
            <seg xml:id="i-a18bc7f129ad1ef9-0">
              Svaret på interpellationens två frågor vilka åtgärder jag avser
              att ta initiativ till så att regelverket inte sätter hinder för
              allas rätt till arbete och när jag tänker ta initiativ till ett
              enhetligt, harmoniserat regelverk som stöder allas rätt till arbete
              är ju att detta i grunden är ambitionen i allt vi gör. Det handlar
              om att sträva efter full sysselsättning och om att se till att
              vi har de rätta regelverken och incitamenten på plats för att
              organisera arbetsplatserna på ett sätt så att de kan erbjuda heltider
              men också om att se till att vi kan få fler i arbete.
            </seg>
          </u>
          <note type="speaker" xml:id="i-ffaff00bde1ca0f6-0">
            Anf. 76 BERIT HÖGMAN (s):
          </note>
          <u who="berit_hogman_c9949e" xml:id="i-2723ced33e4f447c-1">
            <seg xml:id="i-7030837324419ea6-0">
              Fru talman! Det är nästan rörande att höra hur statsrådet vurmar
              för heltider. Före valet förfärades man nämligen på den borgerliga
              sidan över våra intentioner att man ska kunna leva på sin lön
              och att heltid ska vara en rättighet och deltid en möjlighet.
              Ni förfärades över att vi ville rensa i antalet anställningsformer
              och få ordning på mängden visstidsanställningar, inte minst för
              att öka kvaliteten för arbetskraften i en växande servicesektor.
              Jag kan nämna fler socialdemokratiska kommuner som erbjuder heltider:
              Karlstad, Forshaga och Hagfors.
            </seg>
            <seg xml:id="i-e2b750340cfc44ed-0">
              Nu är antalet människor som lever med otrygga anställningar större
              än någonsin. Det är fler deltider och fler med korta anställningar,
              särskilt i servicesektorn. Detta är till stor del samma människor
              som av ekonomiska skäl avstår från att betala a-kassan och vara
              med i facket, därför att det har blivit för dyrt.
            </seg>
            <seg xml:id="i-b010540ab6ca76a2-0">
              Det är företrädesvis unga människor, kvinnor och kortutbildade
              som har denna svaga anknytning till arbetsmarknaden. Det är de
              som kommer att råka mest illa ut när konjunkturen viker, och för
              detta har statsrådet inte någon som helst beredskap.
            </seg>
            <seg xml:id="i-a9204f7b50309ce2-0">
              Det är nu vi borde investera i människors vilja till arbete och
              utbildning genom arbetsmarknadsutbildning, genom introduktionsplatser,
              kanske genom ett nytt kunskapslyft, genom en praktikplats snabbare
              än efter ett halvår och så vidare. Men regeringen försitter den
              chansen.
            </seg>
            <seg xml:id="i-3bf67defa00be255-0">
              I stället för att uppmuntra till studier, till vidareutbildning
              och till nyfikenhet på någonting nytt är det en ständigt malande
              oro över ekonomin som är det enda incitament som ska få människor
              att vilja komma vidare. Man ser ju att det i själva verket är
              återvändsgränderna som blir fler. Det är inte möjlighetens stigar,
              utan en grå mörk återvändsgränd.
            </seg>
            <seg xml:id="i-e16abb22298f61b9-0">
              Det blir svårare att ta sig in i a-kassesystemen. Det blir framför
              allt dyrare, och det ger ett lägre utfall för den enskilda. Räntorna
              stiger, och det blir dyrare att bo. Dessutom blir det dyrare att
              äta. Den där tusenlappen som vi har hört talas om finns inte i
              verkligheten för väldigt många kvinnor och ungdomar. Det blir
              bara större orättvisor mellan dem som har och dem som inte har.
              Det är inte det vi behöver för framtiden. Vi behöver stimulera
              människor till att investera i sig själva i form av kunskap, i
              form av att pröva på.
            </seg>
            <seg xml:id="i-69f824ae1bb499a9-0">
              Varför ska man som ung människa behöva vänta i 100 dagar innan
              man över huvud taget får hjälp? Och varför ska man behöva vänta
              ytterligare 100 dagar för att få den där praktikplatsen? Arbetsgivaren
              finns ju uppenbarligen där och säger: Välkommen hit på praktik!
            </seg>
          </u>
          <note type="speaker" xml:id="i-ae6162361590bcd9-0">
            Anf. 77 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-31">
            <seg xml:id="i-9eb2faccbcc5d5e6-0">
              Fru talman! Det är, som jag konstaterade, glädjande att deltidsarbetslösheten
              nu sjunker snabbare än någonsin, framför allt snabbare än under
              de tolv år som Socialdemokraterna hade ansvaret. Det är en femtedel
              mer på ett år. Det är väldigt bra. Jag är väldigt glad för detta.
            </seg>
            <seg xml:id="i-8bfdde1029525637-0">
              Jag håller helt med när det gäller diskussionen om visstidsanställningar
              och de ganska komplicerade former som fanns. Det var därför som
              vi gjorde förändringarna i LAS under förra året när det gällde
              att införa en allmän visstidsanställning. Det gjorde vi just för
              att komma till rätta med en del av detta. Det håller jag helt
              med om. Vi byggde faktiskt vidare på det arbete som Socialdemokraterna
              hade inlett i den frågan.
            </seg>
            <seg xml:id="i-be6117a142315b1a-0">
              Sedan gällde det tillsvidareanställningar. Nästan alla nya jobb
              som tillkom under föregående år, långt över 100 000, har varit
              tillsvidareanställningar. Det är naturligtvis också väldigt glädjande.
            </seg>
            <seg xml:id="i-b4dc3b730d38c22f-0">
              När det gäller diskussionen om praktikplatser och hur vi försöker
              hantera den problematiken är det bara att konstatera att i ett
              högkonjunkturläge, som vi nu befinner oss i, är vår utgångspunkt
              att vi ska försöka se till att de personer som har kort tid i
              arbetslöshet så snabbt som möjligt hittar en väg tillbaka till
              arbete. Det är också det som har skett. Det är alltså utrikesfödda,
              unga och funktionshindrade som över genomsnittet har kommit tillbaka
              till arbetsmarknaden under det senaste året. Det är naturligtvis
              också glädjande.
            </seg>
            <seg xml:id="i-83f5536b88afe7c6-0">
              Då kan man alltid diskutera när man ska ha tillträde till eller
              möjligheter att få den här typen av praktikplatser. Min utgångspunkt
              måste naturligtvis vara att med begränsade resurser försöka hitta
              den rätta balanspunkten. Man kan naturligtvis alltid diskutera
              om den är 7 000 eller 10 000 eller 15 000. Vi har valt att fokusera
              på dem som har haft längst tid i arbetslöshet. De har nämligen
              sett både en och annan högkonjunktur passera revy utan att ha
              haft möjligheter att återkomma till eller inkomma på arbetsmarknaden.
            </seg>
            <seg xml:id="i-3b28bbefb459e863-0">
              Det är där vi försöker lägga krutet. Den gränsen har vi dragit
              vid 100 dagar när det gäller jobbgarantin för unga. Det bedömer
              vi vara det rimliga sättet att hantera det på.
            </seg>
            <seg xml:id="i-cd099f9cff351d3d-0">
              Sedan kan man ta det från den andra bogen, nämligen att arbetsgivare
              skulle ha, som man naturligtvis har på vissa håll, brister i ekonomin
              och svårigheter att rekrytera.
            </seg>
            <seg xml:id="i-f583b862f3b75149-0">
              Vi har tagit upp det förr och diskuterat det tidigare här i kammaren.
              Det kan vara lastbilschaufförer i Mälardalen. Det kan vara svetsare
              i Norrlands inland, till exempel. Eller det kan vara verktygsmekaniker
              i Blekinge som det skriks efter. Då måste man fundera lite grann
              på hur man bäst hanterar detta.
            </seg>
            <seg xml:id="i-aa4bd19893640556-0">
              En del av de här bristerna beror naturligtvis på att utbildningssystemet
              inte i tillräcklig omfattning har varit synkroniserat med arbetsmarknaden
              och arbetsmarknadens behov. Och kontakterna har varit för dåliga.
              Därför efterlyser jag, precis som jag tror att vi hör i interpellationsdebatten
              här, en närmare koppling, mer av praktik och mer av olika lärlingsutbildningar
              och annat i skolsystemet. Därför ser jag väldigt mycket fram emot
              den gymnasiereform som kommer senare i år. Detta behöver vi mer
              av.
            </seg>
            <seg xml:id="i-55bdeebee8ff22ef-0">
              Det är inte heller givet att det är Arbetsförmedlingen som alltid
              ska rätta till alla problem som finns hos arbetsgivare. Man kanske
              behöver en lastbilschaufför och kan räkna hem det i sin omsättning.
              Då vet vi att det är en utbildning som kanske tar sex veckor och
              kostar 30 00040 000. Det kan nog finnas anledning för arbetsgivarna
              att ta ett större ansvar för att lösa sina egna rekryteringsproblem.
              Inte sällan handlar det kanske också om att hitta lösningar som
              innebär att man delar på kostnader och ansvar. Till exempel i
              Södertälje pågår det redan i dag. Det skulle jag gärna se mer
              av.
            </seg>
            <seg xml:id="i-8b7416d103986ad1-0">
              Det är naturligtvis alltid en fråga om balans att försöka hantera
              de här frågeställningarna på ett bra sätt. Vi bedömer att den
              balans som vi har nu i rådande konjunkturläge är den mest lämpliga.
            </seg>
          </u>
          <note type="speaker" xml:id="i-ddeb38ed287ead52-0">
            Anf. 78 BERIT HÖGMAN (s):
          </note>
          <u who="berit_hogman_c9949e" xml:id="i-2723ced33e4f447c-2">
            <seg xml:id="i-8c17340dd7e92f9c-0">
              Fru talman! Varför satsade då inte regeringen på lärlingsutbildningen,
              som låg färdig och klar? Då hade man kunnat starta den även om
              man valde att lägga gymnasiereformen på hyllan. Då hade företagen
              haft en bättre försörjning av arbetskraft.
            </seg>
            <seg xml:id="i-cd4214869d432de6-0">
              Den kunskapsdrivna tjänstesektorn växer. Då svarar regeringen
              med noll åtgärder i vuxenutbildningen. När verkstadsindustrin
              skriker efter svarvare till vindkraftsindustrin stimulerar regeringen
              hushållsnära tjänster.
            </seg>
            <seg xml:id="i-e5748f326a5662f2-0">
              Snacka inte om Arbetsförmedlingens oförmåga att matcha när det
              i grunden handlar om regeringens oförmåga att se verkligheten!
            </seg>
            <seg xml:id="i-675c7fdb05880f81-0">
              Jag ska avslutningsvis ge statsrådet en berättelse till från
              dessa 3 procent av Sverige. Den handlar om Anna.
            </seg>
            <seg xml:id="i-909db196d2bbf6d2-0">
              Anna är änka och drygt 40 år. Hon har tre pojkar, varav två är
              kvar i tonåren. Anna har läst på universitetet till och från och
              samlat ihop över 260 högskolepoäng. Hon har bland annat långpendlat
              tio mil, enkel resa. Men hon brände ut sig på kuppen och blev
              sjukskriven en period. Hon kom tillbaka och sökte det ena jobbet
              efter det andra. Anna gick arbetslös just när regeringen bestämde
              att man skulle söka jobb någon annanstans i Sverige redan från
              första dagen. Hon ringde mig och sade: Hur tänker han egentligen,
              Littorin? Vad tror du att han tycker att en sådan som jag ska
              göra? Jag kan ju inte göra retroaktiv abort. Men det verkar nästan
              vara ett så känslokallt samhälle som regeringen eftersträvar.
            </seg>
            <seg xml:id="i-f9a6abf52c74bce6-0">
              De berättelser som jag har gett statsrådet är allihop hämtade
              ur verkligheten. Jag är alldeles övertygad om att dessa människor
              inte är ensamma. Det finns tusentals människor i det här samhället
              som inget hellre vill än att arbeta. Då borde regeringen vidta
              fler åtgärder för att deras drömmar också ska förverkligas.
            </seg>
          </u>
          <note type="speaker" xml:id="i-02ce5be4c287de1b-0">
            Anf. 79 HILLEVI ENGSTRÖM (m):
          </note>
          <u who="hillevi_engstrom_c4534d" xml:id="i-d0121438617986a5-0">
            <seg xml:id="i-aa10bea57e3e06e9-0">
              Fru talman! Jag har följt den här debatten. Jag blir lite fundersam
              och lite konfunderad.
            </seg>
            <seg xml:id="i-b037602e486c4943-0">
              Jag har själv två ungdomar som är 20 och 21 år, och jag träffar
              väldigt mycket ungdomar, deras kamrater och andra. Jag träffar
              också ungdomar inom idrotten. Det som jag känner är att ungdomar
              har en otrolig drivkraft och en otrolig initiativförmåga.
            </seg>
            <seg xml:id="i-c5487293a6e3a36e-0">
              Väldigt många ungdomar som jag träffar får jobb. Men de får jobb
              genom egna insatser och genom att vara på Internet, läsa tidningar
              och gå runt till arbetsgivare.
            </seg>
            <seg xml:id="i-0e7673c350159cd7-0">
              Nu kom Berit Högman med ett påstående, att ungdomar måste vänta
              i 100 dagar för att få ett jobb eller få hjälp. Jag har den erfarenheten
              att man får hjälp också som ungdom när man kommer till Arbetsförmedlingen.
              Jag vill ställa frågan till arbetsmarknadsministern: Måste ungdomar
              vänta i 100 dagar för att få ett jobb? Är det inte så att arbetsgivaren
              kan provanställa en ungdom redan i dag? Eller måste några regler
              ändras?
            </seg>
          </u>
          <note type="speaker" xml:id="i-0826c00a9b762142-0">
            Anf. 80 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-32">
            <seg xml:id="i-1e0cb42d42f73e3c-0">
              Fru talman! Det är mycket man ska hinna med på två minuter.
            </seg>
            <seg xml:id="i-7e92c4ef4e118f25-0">
              När det gäller lärlingsplats och lärlingsutbildning delar jag
              Berit Högmans ambition. Vi måste ha mer av detta. Jag tror att
              det är nyttigt. Yrkeshögskolan har redan införts, och lärlingsutbildning
              kommer i större omfattning när gymnasiereformen kommer i höst.
            </seg>
            <seg xml:id="i-18ca34bcf977cd38-0">
              När det gäller de arbetsmarknadspolitiska utbildningarna får
              jag ibland en känsla av att de näst intill har haft som huvudsyfte
              att sopa upp efter andra politikmisslyckanden i utbildningssystemet
              eller i regionalpolitiken eller vad det nu kan vara.
            </seg>
            <seg xml:id="i-2478e2698df9be1b-0">
              Problemet var bara att under den förra mandatperioden hade vi
              nära 3 procent av arbetskraften i arbetsmarknadspolitiska utbildningar.
              Det var en av de högsta siffrorna i världen. Hade det varit svaret
              på problemet när det gäller matchning hade vi inte haft något
              matchningsproblem, ingen hög arbetslöshet och inga stora vakanser.
              Då hade problemet varit ur världen. Det hade funnits någon slags
              optimal nivå, 4 ½ procent eller vad det kan ha varit. Det är lite
              för enkelt att säga att det är arbetsmarknadspolitiska utbildningar
              som ska lösa hela problemet.
            </seg>
            <seg xml:id="i-d5f2f367a2bf98d6-0">
              När det gäller 100-dagarsregeln som var en annan frågeställning
              gör vi där en återgång till samma regler som gällde 2001 när man
              inte hade en 100-dagarsregel. Statsministern då hette Göran Persson.
              Ni har ju också styrt och ställt med de regelverk som vi nu återgår
              till.
            </seg>
            <seg xml:id="i-e6d88aa932bdcd35-0">
              Tolvtimmarsregeln finns. Det finns undantag för familjeskäl.
              Det är precis samma regler som gäller i dag från dag 101. De reglerna
              gäller. De är inte ändrade. För precis den typ av familjeskäl
              som anförs i det här exemplet finns det i regelverket att man
              ska ta hänsyn till dem.
            </seg>
            <seg xml:id="i-ac5a486c610331cb-0">
              När det gäller Hillevi Engströms fråga finns det inget som säger
              att en ungdom inte kan söka eller få ett jobb redan första dagen
              i arbetslöshet. Det är lite grann poängen med politiken att se
              till att vi fokuserar Arbetsförmedlingens arbetsinsatser på möjligheten
              att få ett jobb, inte på en massa konstigheter som friår, plusjobb
              och grejer utan ett riktigt arbete på den riktiga arbetsmarknaden.
              Lyckas man inte få det ska man efter 100 dagar få det stöd och
              den hjälp man behöver i veckan för att kunna nå dit.
            </seg>
          </u>
          <note xml:id="i-71b1adf46c2404d0-7">
            Överläggningen var härmed avslutad.
          </note>
          <note xml:id="i-8a30f60a57c6d661-0">
            12 § Svar på interpellation 2007/08:405 om arbetsmarknadsutbildning
            och fler jobb
          </note>
          <note type="speaker" xml:id="i-2ca09c5dd540dcc4-0">
            Anf. 81 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-33">
            <seg xml:id="i-32871f312d7417c7-0">
              Fru talman! Luciano Astudillo har frågat mig om jag avser att
              ta några initiativ med tanke på de goda effekter som redovisats
              för arbetsmarknadsutbildningen och om så är fallet vilka åtgärder
              jag ämnar genomföra. Han frågar också om jag är beredd att initiera
              en upprustning av arbetsmarknadsutbildningen och öka antalet platser.
            </seg>
            <seg xml:id="i-97a1f28c4dcae8dd-0">
              Bakgrunden till Luciano Astudillos frågor är en utvärdering av
              arbetsmarknadsutbildningen från Institutet för arbetsmarknadspolitisk
              utvärdering, IFAU. Utvärderingen initierades av Utredningen om
              en flexiblare arbetsmarknadsutbildning.
            </seg>
            <seg xml:id="i-8e63ba8941067474-0">
              Jag har relativt nyligen gett ett tydligt svar på en liknande
              fråga. Jag står fast vid det svaret. I rådande sysselsättningsläge
              kommer jag inte att föreslå ökade volymer av arbetsmarknadsutbildning.
              Fler platser skulle på kort sikt bara innebära att färre personer
              står till arbetsmarknadens förfogande. När en individ slutfört
              en arbetsmarknadsutbildning kan efterfrågan på arbetskraft mycket
              väl ha minskat.
            </seg>
            <seg xml:id="i-3922e577953f6fca-0">
              Vi prövar i stället andra vägar för att förbättra matchningen
              på arbetsmarknaden och skapa fler jobb. Regeringens politik fungerar;
              sysselsättningen i Sverige är rekordhög, arbetslösheten sjunker
              och utanförskapet minskar.
            </seg>
            <seg xml:id="i-cbdf405b847017af-0">
              IFAU:s utvärdering bidrar dock med värdefull kunskap och kommer
              att vara ett underlag i Arbetsmarknadsdepartementets pågående
              utvecklingsarbete av arbetsmarknadspolitiken.
            </seg>
          </u>
          <note type="speaker" xml:id="i-9fe88597203678f0-0">
            Anf. 82 LUCIANO ASTUDILLO (s):
          </note>
          <u who="luciano_astudillo_861f97" xml:id="i-fb38063343348135-3">
            <seg xml:id="i-b7f278d6bb6fccf6-0">
              Fru talman! Jag har bara en kort reflexion när det gäller den
              förra debatten. Littorin använder alltid sin sista replik till
              att prata om vad socialdemokratin gjorde. Jag hade hoppats på
              att han skulle hålla sig till sin politik mer än vad han gör.
              Det är ett klassiskt retoriskt knep som Littorin alltid använder.
            </seg>
            <seg xml:id="i-14edb110a7dfd7e6-0">
              Nu till den här frågan. Allt fler ser att Littorin drabbats av
              tunnelseende. Det är så. Han håller fast vid en enfaldig och enkelspårig
              politik som kommer att stå den borgerliga regeringen dyrt. Det
              kan vi som socialdemokrater faktiskt glädjas åt, för förr eller
              senare kommer vi att få ta över. Men det som är väldigt allvarligt
              med det här är att priset är för högt. Sverige kommer att drabbas
              av det här. Det kan ingen glädjas åt.
            </seg>
            <seg xml:id="i-03204de61bfe5b3a-0">
              Sysselsättningen ökar, säger Littorin. Det är inte konstigt med
              den konjunktur vi har haft. Men samtidigt, Littorin, är långtidsarbetslösheten
              fortsatt hög, på samma höga nivå. Samtidigt är socialbidragskostnaderna
              lika höga nu som för ett år sedan. Kvar på arbetsförmedlingarna,
              kvar vid socialkontoren väntar de som står längst från arbetsmarknaden.
            </seg>
            <seg xml:id="i-048be33418d69823-0">
              Er politik fungerar inte. Generalplanen för att motverka utanförskapet
              fanns inte. Ni försitter chans efter chans. Ni investerar inte
              i människors kraft och vilja att vara med och bidra. Ni jagar
              människor i stället. Ni investerar inte i att rusta och utbilda
              människor, inte minst de som allra mest behöver det för att ta
              de jobb som ändå kommer. Ni investerar inte tillräckligt i arbetsmarknadsutbildningar
              och vuxenutbildning så att Sveriges företag kan anställa den arbetskraft
              som de fortfarande efterfrågar och därmed växa ännu mer.
            </seg>
            <seg xml:id="i-55c45b6f21cf9d5e-0">
              Allt detta gör ni mot bättre vetande. Jag tog upp IFAU:s rapport
              som kom i början av året. Jag ska läsa direkt ur den: Yrkesinriktad
              arbetsmarknadsutbildning sänker arbetslösheten. Det gäller alla
              grupper och kurser. Störst utväxling får lågutbildade och de som
              är födda utanför Norden.
            </seg>
            <seg xml:id="i-e164dd16205fe4a8-0">
              Vad säger Littorin? Lite så här: Det finns bara en väg, och det
              är den vi kommer att hålla fast vid.
            </seg>
            <seg xml:id="i-f53380b661e606a7-0">
              Regeringens utredare Åsa Sohlman konstaterade när hon besökte
              vårt utskott att man ligger på en alldeles för låg nivå i arbetsmarknadsutbildning
              nu i dag. Vad säger Littorin? Det finns bara en väg, och den håller
              vi fast vid.
            </seg>
            <seg xml:id="i-ef804df9aa95b673-0">
              Också SNS konjunkturråd, Konjunkturinstitutet och Arbetsförmedlingen
              själv efterlyser mer yrkesinriktade arbetsmarknadsutbildningar.
              Svenskt Näringsliv som inte kan kallas för en socialdemokratisk
              lobbyorganisation konstaterade nyligen att 90 000 rekryteringsförsök
              misslyckats under andra halvåret 2007 för att man saknade kompetent
              personal. Vad säger Littorin? Det finn bara en väg.
            </seg>
            <seg xml:id="i-eb48548b4d348994-0">
              Littorin försitter chansen att investera så att de som står längst
              bort från arbetsmarknaden får chansen att vara med och bidra och
              ta de jobb som kommer mot bättre vetande.
            </seg>
            <seg xml:id="i-629d77a17ce7146c-0">
              Littorin försitter chansen att investera så att svenska företag
              kan rekrytera människor som de efterfrågar nu för att fortsätta
              att växa mot bättre vetande.
            </seg>
            <seg xml:id="i-fc54d3b5f3e6292f-0">
              Littorin fortsätter att försitta chans efter chans att satsa
              och investera på framtiden. Så står han här och säger att hans
              politik fungerar. Det är oansvarigt. Det är verkligen att inte
              ta ansvar för utanförskapet och försöka göra något åt det.
            </seg>
          </u>
          <note type="speaker" xml:id="i-3a54520e148c1eb6-0">
            Anf. 83 JAN ERICSON (m):
          </note>
          <u who="jan_ericson_aca06f" xml:id="i-51c7adc24647806e-0">
            <seg xml:id="i-0892ea044bb3c588-0">
              Fru talman! När jag hör Luciano Astudillo prata om de här frågorna
              och det gäller även tidigare talare ser jag ett mönster. Det handlar
              från oppositionens sida bara om att försöka sprida bilden av att
              regeringen har avskaffat all vuxenutbildning och arbetsmarknadsutbildning.
              Det är den bild man vill förmedla till svenska folket.
            </seg>
            <seg xml:id="i-0a02c19944abfb64-0">
              Jag kan säga till dem som lyssnar på den här debatten att det
              inte ser ut riktigt så. I dag på morgonen, precis som en massa
              andra dagar, har massor av människor runt om i landet gått i väg
              till både vuxenutbildning och arbetsmarknadsutbildning.
            </seg>
            <seg xml:id="i-85e304a74697c61c-0">
              Den bild som Astudillo ger av problemen med att få folk i arbetsmarknadsutbildning,
              att det inte skulle finnas platser och så vidare är inte den bild
              jag får när jag är ute i landet och pratar med arbetsförmedlare.
              Jag har varit ute och träffat ganska många vid det här laget.
              De jag talar med säger i stället att de inte har några problem
              att erbjuda utbildningar till dem som önskar och som är lämpliga.
              De säger också att det finns pengar till detta. Så den bild som
              Astudillo försöker att förmedla stämmer inte.
            </seg>
            <seg xml:id="i-84865839b15e4211-0">
              Jag kan berätta att mellan åren 1995 och 1999 var jag facklig
              ledamot i en arbetsförmedlingsnämnd i Västsverige. Då såg jag
              hur socialdemokratiska regeringar under den perioden gjorde precis
              det som alliansen gör nu. När konjunkturen blev bättre minskade
              man antalet platser i arbetsmarknadsutbildningarna, precis på
              samma sätt som regeringen gör i dag. Det är ganska naturligt.
            </seg>
            <seg xml:id="i-5700952f34d4ecc2-0">
              Den här svartmålningen av regeringens politik tycker jag är väldigt
              tråkig. Jag vill faktiskt passa på att tacka arbetsmarknadsministern
              för ett gott och framgångsrikt arbete, trots de ständiga påhoppen
              och den här svartmålningen från oppositionen.
            </seg>
          </u>
          <note type="speaker" xml:id="i-a6dd4f8355e64481-0">
            Anf. 84 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-34">
            <seg xml:id="i-6369960612d36990-0">
              Fru talman! Jag tror i grunden att Luciano Astudillo och jag
              delar samma mål, nämligen att man ska se till att folk kommer
              tillbaka i arbete så snabbt som möjligt. Vi kan naturligtvis diskutera
              den rätta nivån och det rätta antalet yrkesinriktade arbetsmarknadsutbildningar
              i Arbetsförmedlingens regi under den tidiga fasen av arbetslöshet.
            </seg>
            <seg xml:id="i-242733ef88c25cc5-0">
              Som jag sade i den förra interpellationsdebatten har vi valt
              att fokusera huvuddelen av resurserna på dem som har varit arbetslösa
              länge, genom jobb- och utvecklingsgarantin och jobbgarantin för
              unga. Det är den bedömning vi har gjort i det rådande konjunkturläget.
            </seg>
            <seg xml:id="i-8e2819d45823dacb-0">
              Jag kan återigen säga att rapporten från IFAU och betänkandet
              som vi fick från Utredningen om arbetsmarknadspolitiska utbildningar
              är viktiga inslag i hur vi ska förbättra arbetet. Det stod mycket
              klokt i de utredningarna till exempel när det gäller validering
              och en del annat som är oerhört viktigt och som vi tar till oss
              i det fortsatta arbetet.
            </seg>
          </u>
          <note type="speaker" xml:id="i-25cfee03df4639bb-0">
            Anf. 85 LUCIANO ASTUDILLO (s):
          </note>
          <u who="luciano_astudillo_861f97" xml:id="i-fb38063343348135-4">
            <seg xml:id="i-cc8a30cfb98b8ea1-0">
              Fru talman! Det är väldigt kul att Jan Ericson från utskottet
              också vill vara med och ta diskussionen kring en så angelägen
              fråga som den här. Jag hade hoppats att fler moderater skulle
              ta debatten med mig. Jag förstår att Littorin verkligen behöver
              hjälp för att på något sätt lägga om den bild som alla ändå ser.
              Långtidsarbetslösheten har inte gått ned. Det vet både statsrådet
              och Jan Ericson. Långtidsarbetslösheten för dem som står längst
              bort ligger på samma höga nivå. Socialbidragskostnaderna kanske
              ni inte har koll på, men då kan ni ringa Anders Borg och kolla.
            </seg>
            <seg xml:id="i-f80c2e46e6216cc1-0">
              Det vi nu ser är att den borgerliga regeringen har lagt grunden
              för ett nytt utanförskap. Ni har till exempel förstört a-kassan
              så att fler än 400 000 människor har lämnat den inkomstförsäkring
              och den trygghet som ändå fanns i den. Det är mer än hela Malmös
              och Lunds befolkning tillsammans. Nu vänder konjunkturen, och
              fler och fler saknar den trygghet som inkomstförsäkringen ändå
              innebar. Vad ska hända med dem?
            </seg>
            <seg xml:id="i-2491f1d0e10cb961-0">
              Ni har lagt grunden för ett annat Sverige, där de sociala klyftorna
              ökar och fattigdomen blir allvarligare. Det är en enfaldig och
              enkelspårig politik. Eller som Littorin själv säger: Det finns
              bara en väg.
            </seg>
            <seg xml:id="i-a5ce9609fac78e45-0">
              Ni slarvar. Ni drar inte rätt slutsatser, och det är det mest
              allvarliga. Men kompisar till er gör det. I det senaste numret
              av Folkpartiets medlemstidning finns en väldigt intressant artikel.
              Jag ska överlämna den till statsrådet senare. Det är en lång intervju
              med Maria Mattsson Mähl som är folkpartist. Hon säger att regeringen
              monterar ned yrkesutbildningarna. Det är alltså inte jag som säger
              det utan en folkpartist. Vidare står det: Regeringen ritar om
              Sveriges utbildningskarta men glömmer att de arbetsmarknadsutbildningar
              man skär ned har försett den svenska industrin med arbetskraft.
              I värsta fall kan det leda till att företagen flyttar utomlands.
            </seg>
            <seg xml:id="i-4c2127d0b028d049-0">
              Det här säger en folkpartist inte jag. Det är allvarligt, det
              här. Man försitter chans efter chans. IFAU, Åsa Sohlmans utredning,
              SNS konjunkturråd, Konjunkturinstitutet, arbetsförmedlingarna
              som jag har träffat och de rapporter som de skriver, Svenskt Näringsliv
              alla säger att det behövs en högre nivå på arbetsmarknadsutbildning
              för att matcha dem som är långtidsarbetslösa med de jobb som ändå
              kommer. Men det finns bara en väg.
            </seg>
            <seg xml:id="i-da8f35e7d59362bf-0">
              Vi socialdemokrater säger, och här finns kanske den tydligaste
              skiljelinjen mellan oss två och mellan socialdemokratin och den
              borgerliga regeringen, att även om vi ibland kan vara överens
              om målen finns det skillnader i hur vi tar oss till målet. Genom
              att investera i människor lägger vi grunden för att de kan ta
              de jobb som kommer. Genom att investera i kvalificerade yrkesutbildningar
              kan människor utvecklas, ta chanser, börja om på nytt! Genom att
              investera kan de företag som i dag efterfrågar arbetskraft få
              den kompetenta arbetskraft de efterfrågar.
            </seg>
            <seg xml:id="i-40d0b754b0d16f8c-0">
              Men nej. Det finns bara en väg. Och den enda vägen kommer att
              vara det som avgör nästa val.
            </seg>
          </u>
          <note type="speaker" xml:id="i-3ec7d26599cf4f8e-0">
            Anf. 86 JAN ERICSON (m):
          </note>
          <u who="jan_ericson_aca06f" xml:id="i-51c7adc24647806e-1">
            <seg xml:id="i-9fe123e89a55dcb7-0">
              Fru talman! Jag tror att det mesta är sagt i den här debatten.
              Luciano Astudillo talar gång på gång om att regeringen i dag försitter
              chans efter chans. Jag tycker i stället att vi har tagit en massa
              chanser. Vi har tagit alla de chanser som Socialdemokraterna försatt
              under sina tolv år. Det tycker jag är jättebra. Jag har inget
              att tillägga.
            </seg>
          </u>
          <note type="speaker" xml:id="i-dfbf40bff58e62d8-0">
            Anf. 87 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-35">
            <seg xml:id="i-967d6d29c72563ee-0">
              Fru talman! När argumenten tryter brukar Luciano Astudillo höja
              tonläget och anklaga mig för både det ena och det andra.
            </seg>
            <seg xml:id="i-268b5b9b2bcdd07a-0">
              Låt mig i stället återgå till den grundläggande diskussionen
              i interpellationen. Det är klart att om de arbetsmarknadspolitiska
              utbildningarna ensamma hade varit svaret på frågan om att lösa
              matchningsproblem och få fler tillbaka i arbete skulle vi inte
              ha haft några som helst problem under den föregående mandatperioden
              eftersom vi då hade en av världens högsta andel av den arbetsföra
              befolkningen i arbetsmarknadspolitiska utbildningar. Det visade
              sig inte vara svaret på frågan.
            </seg>
            <seg xml:id="i-8fb3b12f481f3ddc-0">
              De arbetsmarknadspolitiska utbildningar vi har ska vara av hög
              kvalitet. De ska utgå från att den enskilde ska hjälpas tillbaka
              till arbete så snabbt som möjligt. Sedan säger också Sohlmans
              utredning, och jag delar den synen, att man måste dimensionera
              nivåerna på antalet i arbetsmarknadspolitiska utbildningar efter
              det konjunkturläge som råder. Det är precis samma sak som Socialdemokraterna
              i alla tider, utom just valår, har gjort.
            </seg>
            <seg xml:id="i-c3dc9ecad3f8dcfb-0">
              I grunden kan man naturligtvis diskutera om det är 7 000, 10
              000 eller 12 000. Det handlar hela tiden om att göra en avvägning
              av begränsade resurser. Vi har gjort den här avvägningen för att
              kunna lägga mer resurser inom ramen för jobbgarantin för unga
              och för att hjälpa dem som har sett både en och annan högkonjunktur
              passera revy utan att ta sig in på arbetsmarknaden. Det måste
              vara vår främsta uppgift att hjälpa dem tillbaka och sänka trösklarna.
            </seg>
          </u>
          <note type="speaker" xml:id="i-00617aa72e6b3bf6-0">
            Anf. 88 LUCIANO ASTUDILLO (s):
          </note>
          <u who="luciano_astudillo_861f97" xml:id="i-fb38063343348135-5">
            <seg xml:id="i-f6bc1f6cf9e72835-0">
              Fru talman! I grund och botten är Littorin och jag väldigt överens
              om en grej: De arbetsmarknadsutbildningar vi har måste ha en hög
              kvalitet så att de leder till jobb. Där är Littorin och jag helt
              överens med Sohlman.
            </seg>
            <seg xml:id="i-6fe14f4a37373635-0">
              Men sedan avviker Littorin, från övriga Sverige för övrigt, från
              Sohlmans utredning, från Svenskt Näringsliv, från Konjunkturinstitutet
              och från arbetsförmedlingarna. De säger nämligen att ni ligger
              på en för låg nivå. Så är det. Företagen ropar efter utbildad
              arbetskraft, och ni förser inte Arbetsförmedlingen med resurser
              så att människor kan få hjälp att ta de jobb som ändå kommer.
              Det är det som det innebär att försitta chansen att inte ta till
              vara den konjunktur vi har och hjälpa dem som står längst bort
              från arbetsmarknaden.
            </seg>
            <seg xml:id="i-0a587ae953ed602b-0">
              Sedan kan man stå här och prata fint och nästan låta som om vi
              är överens. Men där ute i verkligheten ser vi ett helt annat Sverige
              växa fram.
            </seg>
            <seg xml:id="i-c869d9755ab57d26-0">
              Jag ska avslutningsvis ändå citera IFAU och den utvärdering som
              kom precis vid årsskiftet: Yrkesinriktad arbetsmarknadsutbildning
              sänker arbetslösheten. Det gäller alla grupper och kurser, och
              störst utväxling får lågutbildade och de som är födda utanför
              Norden.
            </seg>
            <seg xml:id="i-7cd6b715ff9267d1-0">
              Littorin, ta en koll på vilka det är som är långtidsarbetslösa
              i vårt land! Titta på vilka det är som tvingas uppbära socialbidrag!
              Ni försitter chansen, och det beror framför allt på att ni har
              valt en helt annan strategi. Ni har valt att ge mer pengar till
              dem som redan har. Ni har valt att i stället för att investera
              i människor jaga dem. Ni har valt att öppna för en låglönearbetsmarknad.
            </seg>
          </u>
          <note xml:id="i-71b1adf46c2404d0-8">
            Överläggningen var härmed avslutad.
          </note>
          <note xml:id="i-4de5c69a0d9beefd-0">
            13 § Svar på interpellationerna 2007/08:428 och 431 om förebyggande
            arbetsmiljöarbete
          </note>
          <note type="speaker" xml:id="i-11f6d87635651367-0">
            Anf. 89 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-36">
            <seg xml:id="i-2d45011c6d4bbc9f-0">
              Fru talman! Eva-Lena Jansson och Torbjörn Björlund har ställt
              frågor till mig om Arbetsmiljöverkets verksamhet och om arbetsmiljöpolitiken.
            </seg>
            <seg xml:id="i-e1e8d17da0a586d9-0">
              Jag vill börja med att upprepa det jag har framfört vid ett flertal
              tillfällen i frågesvar och interpellationssvar vad gäller Arbetsmiljöverkets
              verksamhet. De anslagsminskningar som genomförs under perioden
              20072009 kommer, när de är helt genomförda, att innebära att anslagsnivån
              kommer att ligga på i stort sett samma reala nivå som den gjorde
              i slutet av 1990-talet.
            </seg>
            <seg xml:id="i-c9f54c22e4a1d641-0">
              Dessa besparingar, tillsammans med besparingar på en lång rad
              andra myndigheter, gjordes för att möjliggöra regeringens jobbpolitik,
              det vill säga satsningar på att få fler i arbete och att bryta
              utanförskapet för dem som står utanför arbetsmarknaden.
            </seg>
            <seg xml:id="i-0568c7a288e23a15-0">
              Det står vidare klart att vi aldrig kommer att kunna nå alla
              arbetsplatser med statliga tillsynsinsatser, och det vore inte
              heller ett effektivt användande av resurserna. Om man ser till
              statistiken går det inte att utläsa att storleken på Arbetsmiljöverkets
              anslag per automatik påverkar antalet olyckor. Det som är avgörande
              är hur och med vilka metoder arbetet utförs. Inriktningen av tillsynsarbetet
              är att Arbetsmiljöverket ska fokusera på arbetsplatser med störst
              risk för ohälsa och olycksfall. Detta är en viktig prioritering
              för att kunna upprätthålla en effektiv tillsynsverksamhet.
            </seg>
            <seg xml:id="i-4bded939c5fde11e-0">
              Det är bland anat mot den här bakgrunden av vikt att den statliga
              tillsynen över efterlevnaden av lagstiftningen kompletteras med
              aktiva parter på arbetsmarknaden. Fackliga organisationer och
              skyddsombud har viktiga uppgifter i fråga om hur arbetsmiljöarbetet
              på arbetsplatserna ska organiseras och bedrivas. Skyddsombuden
              har också möjlighet att ingripa vid missförhållanden och uppmärksamma
              tillsynsmyndigheten på dessa förhållanden och eventuella lagbrott.
            </seg>
            <seg xml:id="i-e5436861ea026634-0">
              Staten stöder den regionala skyddsombudsverksamheten med drygt
              100 miljoner kronor. Detta stöd är högre nu än i slutet av 1990-talet.
              Vid en jämförelse med andra länder kan konstateras att systemet
              med regionala skyddsombud inte förekommer annat än undantagsvis
              i andra länder. Det svenska statliga stödet till den verksamheten
              torde således vara ganska unikt.
            </seg>
            <seg xml:id="i-ed991bb00f4ed27d-0">
              Inom Arbetsmarknadsdepartementet pågår sedan en tid ett arbete
              med att ta fram underlag för en diskussion och överväganden om
              den framtida arbetsmiljöpolitiken. Startskottet för detta arbete
              var det seminarium om arbetsmiljön och utanförskapet som hölls
              den 22 augusti 2007. Promemorian Arbetsmiljön och utanförskapet
              en tankeram för den framtida arbetsmiljöpolitiken (Ds 2008:16),
              som Torbjörn Björlund hänvisar till, är ett led i detta arbete.
              Promemorian presenterades den 21 februari.
            </seg>
            <seg xml:id="i-78c8151e50d246c2-0">
              Promemorian ska utgöra ett underlag för fortsatta diskussioner
              bland annat med arbetsmarknadens parter. Jag har bjudit in dessa
              parter för sådana diskussioner i ett samråd den 4 april.
            </seg>
            <seg xml:id="i-d5b7b21a7c294e1f-0">
              Promemorian innehåller en faktaredovisning och vissa slutsatser
              om principiella utgångspunkter för den fortsatta diskussionen.
              Jag vill till skillnad mot Torbjörn Björlund inte dra några förhastade
              slutsatser om vilka åtgärder som behöver vidtas. Det är det som
              den strategi och den handlingsplan som så småningom ska tas fram
              ska ge svar på. Jag vill nu ge utrymme för en öppen, bred och
              engagerad diskussion om dessa frågor bland annat med utgångspunkt
              från promemorian.
            </seg>
            <seg xml:id="i-41c7bcaca6818f64-0">
              Nu ska vi vända på alla stenar för att hitta den arbetsmiljöpolitik
              som kan fungera på ett effektivt sätt i dagens arbetsliv. Nu ska
              vi göra de analyser som behövs av utvecklingen i arbetslivet och
              av arbetsmiljön och av vilka styrmedel som är effektivast. Vi
              ska klara ut statens roll kontra arbetsmarknadsparternas roll.
              En del i detta är naturligtvis också Arbetsmiljöverkets roll,
              uppgifter och framtida resurser.
            </seg>
            <seg xml:id="i-541bd73372cf059d-0">
              En huvudinriktning i arbetsmiljöpolitiken är, och ska naturligtvis
              också i fortsättningen vara, att arbetsmiljöarbetet ska förebygga
              ohälsa och olycksfall i arbetet. Självklart måste en strävan alltid
              vara att förbättra det förebyggande arbetet.
            </seg>
            <seg xml:id="i-eaf467c318fa41d5-0">
              När jag pratar om att politiken måste bli mindre reaktiv menar
              jag följande. Arbetsmiljöpolitiken har ofta kommit att bli huvudsakligen
              reaktiv på risker och problem i arbetslivet och har därigenom
              uppfattats stå i motsatsställning till en politik för kreativitet,
              jobb och tillväxt. Jag menar att vi måste vända på det resonemanget
              och hitta fler styrmedel som bejakar en god arbetsmiljö. Arbetsmiljöpolitiken
              måste ges en mer offensiv och positiv innebörd. Det är ute i företagen
              och på arbetsplatserna som det ska finnas ett intresse och starka
              motiv för arbetsmiljöarbetet. Om det behövs att dessa motiv lyfts
              fram, förtydligas och förstärks så är det en av arbetsmiljöpolitikens
              uppgifter.
            </seg>
            <seg xml:id="i-d635f5d6991ecbc7-0">
              Det ska inte enbart handla om att förhindra en dålig arbetsmiljö
              utan i mycket högre grad om att se arbetsmiljön som något som
              kan utveckla såväl individer som verksamhet och vara en framgångsfaktor
              och ett konkurrensmedel. Denna innebörd har arbetsmiljöfrågorna
              redan för många företag och andra verksamheter. Det handlar därför
              om att förstärka och utveckla denna syn på arbetsmiljöfrågorna.
            </seg>
            <seg xml:id="i-4f6ec7d67e8f9a28-0">
              En annan viktig utgångspunkt för det fortsatta arbetet är följande.
              Arbetsmiljön och arbetsmiljöpolitiken har stor betydelse för att
              möjliggöra regeringens jobbpolitik, en politik som innebär att
              alla som vill och kan arbeta ska ha möjlighet att göra det utifrån
              sina egna förutsättningar. Den ska tillsammans med jobbpolitiken
              bidra till att minska utanförskapet på arbetsmarknaden och inom
              arbetslivet genom att inte bara skapa förutsättningar för fler
              arbeten utan även arbeten med goda och utvecklande arbetsvillkor,
              som ger möjlighet för fler att delta i arbetslivet.
            </seg>
          </u>
          <note type="speaker" xml:id="i-113bbbfd273075de-0">
            Anf. 90 EVA-LENA JANSSON (s):
          </note>
          <u who="eva-lena_jansson_b8d91d" next="cont" xml:id="i-bc1caf76cec849df-0">
            <seg xml:id="i-43520dbc80f2b4d4-0">
              Fru talman! Jag har ställt en interpellation till arbetsmarknadsminister
              Sven Otto Littorin. Orsaken till interpellationen är att den borgerliga
              regeringen har gjort besparingar på över 150 miljoner kronor på
              Arbetsmiljöverket, något som har försämrat myndighetens möjligheter
              att göra inspektioner på arbetsplatser. De har blivit väldigt
              mycket färre. Arbetsmiljöverket har alltså fått försvårade omständigheter,
              kan man säga.
            </seg>
            <seg xml:id="i-cb995317b1181abe-0">
              Nyligen presenterad statistik i LO-tidningen visar att anmälningarna
              om arbetsmiljöbrott har fördubblats på fem år. Bara under det
              senaste året var ökningen 50 procent, enligt Brottsförebyggande
              rådet som också berättar att polisen fick in 1 102 arbetsmiljöbrott
              under förra året.
            </seg>
          </u>
          <note xml:id="i-679f6d3d9a9fcb9f-0">
            I Örebro uppmärksammades nyligen en byggarbetsplats, bygget av
            Lek- och buslandet, där arbetsmiljön lämnade mycket övrigt att
            önska vad gällde skyddsutrustning, användning av förbjudna ämnen
            med mera.
          </note>
          <u who="eva-lena_jansson_b8d91d" prev="cont" xml:id="i-d8d7f77b42e893ea-0">
            <seg xml:id="i-dfe6d9d1086ee76a-0">
              Dessutom visade det sig att de slovenska och polska arbetarna
              bodde i bygglokaler där det fanns mycket byggdamm och tinnerångor.
              Fackförbundet Byggnads uppmärksammade Arbetsmiljöverket som senare
              gjorde ett föranmält besök och då kunde konstatera att arbetsgivaren
              hade gjort vissa förbättringar.
            </seg>
            <seg xml:id="i-d1a42ffdcc800610-0">
              Arbetsmiljöinspektören säger i en radiointervju med hänvisning
              till det här exemplet att man får många tips från allmänheten
              och facken om dålig arbetsmiljö. Men man kan inte åka ut till
              alla de här platserna: Vi har dessvärre inte den bemanningen.
            </seg>
            <seg xml:id="i-ca76ae0204771867-0">
              Då har jag ställt frågan till arbetsmarknadsministern vad han
              tänker vidta för åtgärder för att säkerställa att Arbetsmiljöverkets
              inspektionsuppdrag ska kunna säkerställas. Jag kan tyvärr inte
              utläsa några som helst svar på den frågan.
            </seg>
            <seg xml:id="i-1f47d1d5f49c4326-0">
              Däremot svarar arbetsmarknadsministern mig, fru talman, att fackliga
              organisationer och skyddsombud har viktiga uppgifter i fråga om
              hur arbetsmiljöarbetet på arbetsplatserna ska organiseras och
              bedrivas. Skyddsombuden har också möjlighet att ingripa vid missförhållanden
              och uppmärksamma tillsynsmyndigheten på dessa förhållanden och
              eventuella lagbrott.
            </seg>
            <seg xml:id="i-6a08a0126e5aa71f-0">
              Det var precis det Byggnads gjorde i Örebro. Problemet är att
              Arbetsmiljöinspektionen då svarar: Vi kan inte åka ut till alla
              ställen. Vi har inte de resurserna.
            </seg>
            <seg xml:id="i-7fda280e2c6a17f9-0">
              Det finns också många arbetsplatser i dag där man inte har kollektivavtal,
              där det inte finns några skyddsombud. Då är Arbetsmiljöverkets
              inspektörer jätteviktiga i arbetet med att fånga upp problem som
              allmänheten uppmärksammar dem på.
            </seg>
            <seg xml:id="i-9f2a55fde4564517-0">
              Om Arbetsmiljöverket inte har de här resurserna, vem ska då försöka
              åtgärda de här problemen? I svaret pekar Sven Otto Littorin på
              att man skulle kunna införa flera styrmedel. Då blir min fråga:
              Vad är det för styrmedel som arbetsmarknadsministern tänker på?
              Är det böter till arbetsgivaren, högre böter än i dag? Är det
              större sanktionsmöjligheter? Kan man prata om att Arbetsmiljöverket
              kommer att få göra oanmälda besök? Det inspektören också sade
              i radiointervjun var nämligen att man ofta föranmälde att man
              skulle komma, därför att det gav mindre arbete för Arbetsmiljöverket.
              Då hade arbetsgivaren ofta hunnit städa upp innan man kom ut.
            </seg>
            <seg xml:id="i-34c0a31e53524216-0">
              Det jag egentligen skulle vilja veta, det som ursprungsfrågan
              handlade om, är om ministern är beredd att vidta åtgärder för
              att se till att Arbetsmiljöverkets inspektionsuppdrag säkerställs.
              Och vad är det egentligen du tänker göra för att arbetsmiljöbrotten
              ska minska? Jag tycker att jag fortfarande inte har fått svar
              på det.
            </seg>
          </u>
          <note type="speaker" xml:id="i-0d8cca74aaacc407-0">
            Anf. 91 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-3e4623c6a3a33e71-0">
            <seg xml:id="i-014890a3401cc9f3-0">
              Fru talman! Jag vill tacka arbetsmarknadsministern för svaret.
              Tyvärr tycker jag att det som vanligt inte är något nytt som framkommer
              i svaret. Det är undanglidande och passivt. Känslan av att regeringen
              duckar för den här kritiken, därför att den är berättigad, infinner
              sig genast när man läser svaret.
            </seg>
            <seg xml:id="i-fcda1158a77470f6-0">
              Först och främst ser jag inget direkt svar på mina två väldigt
              konkreta frågor. Många vackra ord, många omskrivningar och mycket
              sådant som man vill försöka väva in, men inga direkta svar.
            </seg>
            <seg xml:id="i-40b555215605c3f5-0">
              I min interpellation hänvisar jag till ett brev från LO-distriktet
              i Norrbotten. De efterlyser en konsekvensanalys av de beslut som
              har tagits sedan regeringsskiftet. Det finns flera andra grupper
              och instanser som har frågat samma sak. Det finns ingen sådan
              konsekvensanalys. Departementsskrivelsen, som på något sätt ska
              vara ett upplägg för att man ska få någon slags diskussion om
              det här, är ingen konsekvensanalys. Det är gamla fakta som har
              funnits länge. Det finns liksom ingen utgångspunkt i den som är
              ny.
            </seg>
            <seg xml:id="i-eac96520a97d2b8c-0">
              Jag menar att de beslut som togs för ungefär ett och ett halvt
              år sedan fattades utan vetskap om vilka konsekvenser det här faktiskt
              skulle få. Det hade varit logiskt att göra någon slags konsekvensanalys
              innan besluten fattades. Men som det har visat sig senare har
              regeringen gjort till regel att besluten tas fort och att det
              blir fel. Naturligtvis kunde man ha gjort en analys innan man
              lade ned Arbetslivsinstitutet och innan man drog ned på Arbetsmiljöverkets
              verksamhet.
            </seg>
            <seg xml:id="i-f90ba503dc101b22-0">
              Frågan är om regeringen har varit så dåligt insatt i de här frågorna
              att man faktiskt inte förstått vad som kan komma att hända och
              sannolikt kommer att hända.
            </seg>
            <seg xml:id="i-e3867667f88f7f96-0">
              Andra har varit inne på att vi ska titta framåt lågkonjunktur
              som är på gång och så vidare. Kommer arbetsmarknaden att vika?
              Vilka är det som kommer att ta stryk? Det kommer definitivt att
              bli svårare att upprätthålla nivån i arbetsmiljöarbetet. Den kommer
              att sjunka.
            </seg>
            <seg xml:id="i-fc5dced8f18dde55-0">
              Kunskap är en av de viktigaste faktorerna enligt den departementsskrivelse
              som kom nyligen. Är det också något nytt? Varför slår man sönder
              en fungerande struktur på kunskapsområdet på Arbetslivsinstitutet
              och Arbetsmiljöverket när man vet att kunskap är oerhört viktigt?
            </seg>
            <seg xml:id="i-683a3967aa399c4d-0">
              Det är förvånande att man tänker så bakvänt, att man tar bort
              något som behövs, som man vet behövs, för att sedan komma tillbaka
              och försöka hitta något annat sätt. Det är mycket märkligt att
              göra så i stället för tvärtom, det vill säga ta in kunskapen och
              sedan se vilka åtgärder som vidtas.
            </seg>
            <seg xml:id="i-1d5335048faa0ace-0">
              Det känns lite märkligt att kopplingen mellan tillsyn, kontroll
              och förebyggande arbete är så bortglömd. Vi vet att kunskapen
              som har tagits in via Arbetsmiljöverket om en utbyggd tillsyn
              är en förutsättning för ett bra förebyggande arbete. Kunskap tas
              in genom att ha bevakning på arbetsmiljön på arbetsmarknaden.
              Då blir det bra kunskap. Kunskap kan användas för att förebygga
              att saker inte ska hända i framtiden. Det är märkligt att man
              inte ser kopplingen.
            </seg>
            <seg xml:id="i-afbf22a48c1002b4-0">
              Ministern sade också att skyddsombuden har en viktig uppgift.
              Jättebra. Det är självklart. Men är det meningen att de, med minskade
              resurser, ska sköta myndighetens uppgifter? Kan det läggas på
              skyddsombuden att göra det som myndigheten ska göra? Det kan bli
              fallet, och det kan vara riskabelt. Det blir definitivt ett ökat
              tryck på skyddsombuden. Det är inte rimligt med tanke på minskade
              möjligheter till en bra utbildning.
            </seg>
            <seg xml:id="i-04e1a675a964b743-0">
              Sedan finns argumentet att nivån är som i slutet av 90-talet.
              Hur bra var det då? Var arbetsmiljön ett himmelrike i slutet av
              90-talet? Då hade vi kanske fått tillbaka nivån. Självklart inte.
              Det finns fortfarande mängder av problem som måste åtgärdas och
              mängder av saker som med hjälp av tillsyn av Arbetsmiljöverket
              kan bygga upp ett bra förebyggande arbete.
            </seg>
          </u>
          <note type="speaker" xml:id="i-c6e8eff7092a080c-0">
            Anf. 92 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-37">
            <seg xml:id="i-6d1933945e39b3cb-0">
              Fru talman! Det är lite olika saker vi diskuterar på samma gång.
              Först är det frågan om anslagens storlek. Jag kan naturligtvis
              ha respekt för Torbjörn Björlunds och Eva-Lena Janssons grunduppfattning
              att anslaget borde vara högre. Jag har all respekt för den inställningen.
            </seg>
            <seg xml:id="i-739b2be9abcb6c3c-0">
              Jag försöker argumentera för två saker i den delen. Om det vore
              så lätt att det fanns ett rakt samband mellan Arbetsmiljöverkets
              anslag och arbetsmiljön vore det lite lättare. Då skulle man hitta
              en optimal nivå med ett anslag som motsvarar noll arbetsplatsolyckor.
              Den finns inte.
            </seg>
            <seg xml:id="i-0913fcd7b196cd87-0">
              Nu är vi tillbaka på den nivå som gällde för knappt tio år sedan.
              Den följde på en rätt kraftfull ökning av anslaget under ett stort
              antal år under den förra regeringen där det inte syntes någon
              motsvarande förbättring av arbetsmiljöstatistiken. Det raka sambandet
              finns inte. Det är det ena resonemanget.
            </seg>
            <seg xml:id="i-84c0adfdab67409c-0">
              Det andra resonemanget var att vi försökte se över alla våra
              myndigheter med utgångspunkt i att se vilken politik vi kan driva,
              vilka resurser vi kan finna tillgängliga för att göra det som
              var helt nödvändigt för att se till att sänka trösklarna tillbaka
              på arbetsmarknaden. Jag är medveten om att vi också där har olika
              uppfattning om vad som behöver göras.
            </seg>
            <seg xml:id="i-3aa3df5e09da8152-0">
              Det här är ett diskussionspaket som vi kan fortsätta att ha.
            </seg>
            <seg xml:id="i-f059bd3b22462d9b-0">
              Det andra diskussionspaketet handlar snarare om den mer framåtsyftande
              frågan. Jag uppfattar det som att vi har en gemensam målbild framför
              oss. Ingen av oss vill att någon ska må dåligt, skadas eller i
              värsta fall avlida på arbetet. Det är en uppfattning som vi är
              helt överens om.
            </seg>
            <seg xml:id="i-6d4ec50bc9ed36a7-0">
              Hur når vi bäst dit? Hur ser vi till att få en arbetsmiljöpolitik
              som inte bara i den här kammaren utan också ute på landets arbetsplatser
              verkar i den riktningen, så att vi får fler framför allt arbetsgivare
              som inser att en god arbetsmiljö är en bra investering? Det är
              utan tvivel vettigt för den enskilde arbetstagaren. Vi såg en
              utredning för några år sedan som visade att produktionsbortfall
              och direkta kostnader för arbetsrelaterad ohälsa uppgår till 50
              miljarder per år. Det är ett enormt resursslöseri. Vi vill att
              folk ska stanna kvar på sina arbeten, inte bli sjuka och jobba
              mer. Det måste vara utgångspunkten.
            </seg>
            <seg xml:id="i-4f491a921f93562c-0">
              Hur ser vi till att arbetsgivarna känner att det är en bra investering
              för den enskilde, för arbetsplatsen, att vinsten ökar, att kostnaderna
              minskar för att rekrytera vikarier vid sjukdomsfall? Om vi kan
              få bukt med de 50 miljarderna eller förmodligen ännu mer i dagsläget
              vore det en ofantlig välgärning för samhällsekonomin.
            </seg>
            <seg xml:id="i-35d203e03cedb3a6-0">
              Vi menar att detta inte bara kan hanteras genom Arbetsmiljöverkets
              anslag. Det måste finnas något mer. Det måste också finnas en
              drivkraft hos arbetsgivare och andra aktörer att känna att det
              här är något vettigt, att det här är något vi ska jobba med. Det
              finns många goda exempel på bra arbetsgivare. Det är en dimension
              att lyfta fram goda arbetsgivare, goda exempel på arbetsgivare
              som agerar på ett bra och vettigt sätt.
            </seg>
            <seg xml:id="i-962bc8000185c243-0">
              Vad mer kan man kan tänka sig? Arbetsmiljöpolitiken har tyvärr
              varit eftersatt i den allmänna debatten under lång tid. En diskussion
              har handlat bara om anslagen, och en annan diskussion har handlat
              om att många arbetsgivare har uppfattat det hela som reaktivt
              och kontrollerande att arbetsmiljöfrågorna har stått i konflikt
              med kreativitet, jobb och så vidare. Jag skulle vilja bryta den
              diskussionen och i stället försöka hitta lösningar på hur man
              kan göra det mer attraktivt att vara en god arbetsmiljöarbetsgivare.
            </seg>
            <seg xml:id="i-f37f012191fafe6b-0">
              Syftet med departementsskrivelsen är att utgöra ett underlag
              för en sådan diskussion. Syftet är att så småningom komma fram
              med skarpa förslag. Jag vill i dagsläget gärna lyssna på parter,
              forskning och andra för att komma fram till dessa förslag.
            </seg>
          </u>
          <note type="speaker" xml:id="i-a6ac1cf4fd1a6018-0">
            Anf. 93 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-dbdeacfd41879ecd-0">
            <seg xml:id="i-4fa0caf2a192451b-0">
              Fru talman! Jag har tidigare refererat till LO-tidningen, och
              nu ska jag referera till LO-tidningen den 29 februari. Där fanns
              en artikel som handlade om att Sverige halkar ned i arbetsmiljöligan
              och att regeringens nedskärningar bryter mot ILO:s rekommendationer.
              Vad är ILO? Jo, det är FN:s organ för fackliga frågor. ILO konstaterar
              att regeringens nedskärningar bryter mot ILO:s rekommendationer.
            </seg>
            <seg xml:id="i-b527c41d96ee6266-0">
              Nära var tredje arbetsmiljöinspektör försvinner, och Sveriges
              tidigare internationella topposition inom arbetsmiljöarbetet förvandlas
              till en plats långt ned på listan. Regeringens spariver inom Arbetsmiljöverket
              innebär att Sverige inte längre når upp till ILO:s rekommendation
              om 1 inspektör per 10 000 arbetstagare.
            </seg>
            <seg xml:id="i-082143105375f064-0">
              I år i Sverige finns 0,8 inspektörer per 10 000, vilket är betydligt
              färre än övriga nordiska länder. Men regeringen slår ifrån sig
              kritiken.
            </seg>
            <seg xml:id="i-6dda60fc543fd0b6-0">
              I det resonemang, fru talman, som arbetsmarknadsministern anför
              säger han att det inte finns något tydligt samband mellan antalet
              inspektörer och dålig arbetsmiljö. Om det fanns ett visst antal
              skulle det inte finnas en dålig arbetsmiljö.
            </seg>
            <seg xml:id="i-4e68309f2c76b422-0">
              Kan det vara så att man genom ökade inspektionsmöjligheter upptäcker
              fler arbetsplatser med dålig arbetsmiljö? Fler inser att man borde
              anmäla det som händer på arbetet därför att det faktiskt är en
              arbetsmiljöolycka. Kan det finnas ett samband?
            </seg>
            <seg xml:id="i-b2a4b8fa53d9b0d1-0">
              När man diskuterar till exempel mäns våld mot kvinnor konstaterar
              man att fler anmäler, fast man tror inte att antalet brott har
              ökat utan att det är fråga om en medvetenhet. Jag tror att det
              är samma sak när det gäller arbetsmiljöfrågor. Ju fler som upptäcker
              att man inte borde acceptera det som händer på en arbetsplats,
              desto fler anmäler. Det är viktigt att ta ansvar och säga att
              det här inte är något som bara facket kan sköta utan att det är
              något som facket behöver stöd i. Då är Arbetsmiljöverket den tillsynsmyndighet
              som behövs.
            </seg>
            <seg xml:id="i-2b0e0bb1ace211e8-0">
              Att då dra ned med 150 miljoner kronor är ansvarslöst. Vi kan
              diskutera att det finns massor av saker som arbetsgivarna kan
              göra, men att säga att det är en principfråga och att arbetsgivarna
              måste inse hur lönsamt det är att syssla med arbetsmiljöfrågor
              visar att man är lite naiv.
            </seg>
            <seg xml:id="i-57184a72f1925f49-0">
              Jag har själv varit skyddsombud i över tio års tid, och jag har
              sett att arbetsmiljöfrågor hör till de svåraste fackliga frågorna
              som finns. Det är alltid segt att gå fram ett steg för att få
              en förbättrad arbetsmiljö.
            </seg>
            <seg xml:id="i-7e6e44bc2eb2f351-0">
              På de arbetsplatser i Sverige i dag där det inte finns någon
              facklig organisation som därmed kan utse ett skyddsombud och tillvarata
              arbetstagarnas frågor är det till Arbetsmiljöverket som den enskilde
              kan vända sig för en anmälan, om man ens vet om sina möjligheter,
              skyldigheter och rättigheter på arbetsmarknaden. Där är Arbetsmiljöverket
              den tillsynsmyndighet som kan vara ett stöd i arbetet.
            </seg>
            <seg xml:id="i-9227cbb5711e4d97-0">
              Vilka åtgärder är arbetsmarknadsministern beredd att vidta för
              att inspektionsuppdraget ska säkerställas? Jag har inte uppfattat
              att han har sagt att det finns någon som helst åtgärd som ska
              vidtas för att säkerställa inspektionsuppdraget.
            </seg>
            <seg xml:id="i-c9aa39906573656a-0">
              Om Arbetsmiljöverket säger att man inte kan åka ut på alla de
              arbetsplatser där allmänheten och facket talar om att det sker
              farliga saker, då har Arbetsmiljöverket inte de förutsättningar
              som verket behöver. Då är det viktigt att ansvarig minister talar
              om vad han tänker vidta för åtgärder.
            </seg>
          </u>
          <note type="speaker" xml:id="i-7287e0f33269b34a-0">
            Anf. 94 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-3e4623c6a3a33e71-1">
            <seg xml:id="i-a8c65281a82611a8-0">
              Fru talman! Jag ska återgå lite grann till detta med 90-talet.
              Det är klart att det fanns en orsak till att man byggde upp ett
              arbetsmiljöarbete, som man gjorde för tio år sedan, med ökade
              anslag. Det fanns ett behov, och jag menar att det behovet finns
              fortfarande.
            </seg>
            <seg xml:id="i-c6e138e7e33bd589-0">
              Dessutom finns det i dag flera faktorer som påverkar. Arbetsmarknadsministern
              säger att det inte finns någon direkt rak koppling och inte något
              rakt samband mellan Arbetsmiljöverkets pengar och verksamheterna
              i sig. Var tar man reda på det? Var får man reda på att det inte
              finns något rakt samband? Man vet ju att antalet skyddsinspektörer
              i dag minskar och att det direkt påverkar möjligheterna till tillsyn.
            </seg>
            <seg xml:id="i-48ef5ad01b79d2b9-0">
              Dessutom har dessa arbetsmiljöinspektörer en oerhört viktig uppgift
              när det gäller just förebyggande, utbildning och så. De har kunskap
              som ska spridas vidare. Om de försvinner drabbar det naturligtvis
              arbetsmiljöarbetet. Jag menar att det är ett rakt samband.
            </seg>
            <seg xml:id="i-1f078d41bc9e179f-0">
              Dessutom finns det ett antal faktorer i den här regeringens arbetsmarknadspolitik
              som påverkar väldigt mycket. Det som tas upp i skrivelsen är till
              exempel fler korta osäkra anställningar och tillfälliga anställningar.
              Det är något slags bild av hur den framtida arbetsmarknaden kommer
              att se ut. Om det är så kommer det definitivt att påverka arbetsmiljöarbetet,
              och det slår också mot just det långsiktiga arbetsmiljöarbetet.
            </seg>
            <seg xml:id="i-4d6fc1216b92c3db-0">
              Vem tycker att det är bättre att som skyddsombud jobba med arbetsmiljön
              på en arbetsplats om man inte vet hur länge man är kvar? Man är
              där ett halvår kanske, och sedan ska man till nästa arbetsplats.
              Man vet inte. Det är uppenbart att det blir ett problem om man
              inte kan rekrytera via facket. De åtgärder som den här regeringen
              har vidtagit mot facket avlövar deras möjlighet att jobba på ett
              bra sätt då man lägger på dem mer uppgifter. Det är väldigt motsägelsefullt.
            </seg>
            <seg xml:id="i-3d0ae95845a15b1f-0">
              Vi ska vara klara över att det finns väldigt många arbetsgivare,
              vilket också står i skrivelsen, som i dag tänker på kort sikt.
              Det är jättebra om det finns arbetsgivare som tänker på lång sikt
              och ser det som en konkurrensfördel att ha en bra arbetsmiljö,
              men det finns väldigt många som inte gör det, och kanske inte
              kan göra det. Det är säkert inte illvilja, men de kan inte göra
              det därför att de sitter i en kortsiktig ekonomisk situation.
              Majoriteten av företagen i Sverige har mindre än nio anställda,
              och det är oftast företag som sitter trångt ekonomiskt.
            </seg>
            <seg xml:id="i-e43dad27665d1e7b-0">
              Det som händer nu är att det goda arbetsmiljöarbetet försvinner.
              De siffror som har varit bra och som har varit på väg ned kommer
              att vända. Jag är övertygad om att det inom ett år säkert kommer
              att vara en märkbar förändring. När vet vi inte, men låt oss säga
              att det kanske syns om ett år.
            </seg>
            <seg xml:id="i-b68a2e69aa9d6d64-0">
              Vi kunde ha fått lite inblick i det här om man hade gjort rätt
              från början och gjort det som jag efterlyser, en konsekvensanalys
              av de beslut som man tar när man drar ned. Först tar man bort
              Arbetslivsinstitutet, och sedan drar man ned på Arbetsmiljöverket.
              Man kunde ha gjort detta det hade inte varit så farligt och hade
              inte tagit så lång tid. Sedan kunde man ha gjort de här förändringarna
              om man hade fått fram att det var bra saker att göra.
            </seg>
            <seg xml:id="i-7c8a776e1ff1012c-0">
              Jag tror att möjligheten blir sämre för Arbetsmiljöverket att
              reagera på signaler från de skyddsombud som gör nedslagen och
              tillsynen på arbetsplatsen. Det är ett rakt samband, enligt mig.
              Det kommer att påverka arbetsmiljön och just det som jag efterlyser
              i interpellationen, ett bra förebyggande arbetsmiljöarbete. Det
              kommer att drabba, och det kommer att bli sämre.
            </seg>
            <seg xml:id="i-0b11aae70d602917-0">
              I slutändan tycker jag att vi ska ta upp en fråga som vi har
              haft uppe förut. Vi har tagit upp nollvisionen när det gäller
              dödsfall i arbetslivet, och jag tycker att ministern skulle kunna
              ansluta sig till den rakt av. Jag är osäker på om han törs göra
              det. Med de förändringar som nu genomförs på arbetsmiljöområdet
              kommer det att bli mycket svårare. Hur ska man kunna förebygga
              dödsfall på arbetsplatserna om man inte har ett bra arbetsmiljöarbete,
              både förebyggande och reaktivt, när det gäller just det som händer
              med farliga arbetsmiljöer och farliga arbetsplatser?
            </seg>
          </u>
          <note type="speaker" xml:id="i-dd1780050d31cfea-0">
            Anf. 95 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-38">
            <seg xml:id="i-b98b6569ac3828af-0">
              Fru talman! Först får jag säga ett tack till både Eva-Lena Jansson
              och Torbjörn Björlund för att de tar upp de här frågorna. Jag
              tror att vi delar engagemanget i arbetsmiljöfrågor. Jag tycker,
              som jag sade tidigare, att det här är frågor som har hamnat i
              det allmänpolitiska bakvattnet alldeles för länge. Det har inte
              hänt så mycket på de här områdena.
            </seg>
            <seg xml:id="i-ea8262251f35799e-0">
              När det gäller Eva-Lena Janssons konkreta reflexioner kan jag
              konstatera att ILO:s styrelserekommendation inte tar hänsyn till
              de 100 miljoner per år som vi lägger på den regionala skyddsombudsverksamheten.
              Det finns inte med i beräkningsunderlaget över huvud taget. Det
              är, som jag sade i mitt första inlägg, en svensk konstruktion
              som vi har att ta hänsyn till.
            </seg>
            <seg xml:id="i-31530bdf8ac485f1-0">
              När det gäller sambandet mellan Arbetsmiljöverkets anslag och
              olycksstatistik, sjukdomar och arbetsplatsrelaterade arbetsmiljöproblem,
              vill jag säga att jag naturligtvis är full av beundran över arbetsmiljöinspektörernas
              viktiga arbete. Jag ser det snarare så här: Vi kan naturligtvis
              diskutera nivån på anslaget, och jag är övertygad om att Arbetsmiljöverket
              med dagens anslag kan uppfylla sitt viktiga uppdrag.
            </seg>
            <seg xml:id="i-58256b585efa1753-0">
              Men jag skulle vilja stödja arbetsmiljöinspektörerna i deras
              arbete genom att skapa ett bättre drag från arbetsgivarna att
              bli bättre på att tänka i arbetsmiljöbanor.
            </seg>
            <seg xml:id="i-cfeecffee545dff8-0">
              Eva-Lena Jansson frågade lite retoriskt: Ska jag bara tro på
              arbetsgivarnas vilja att göra det här, och så händer ingenting?
              Nej, jag kan nog se att det behövs ekonomiska incitament för arbetsgivarna,
              både åt det ena och åt det andra hållet. Jag tycker att bland
              annat det är en viktig utgångspunkt att diskutera när vi nu tar
              nästa steg efter att departementsskrivelsen, tankeramen, har kommit.
              Kan vi hitta sådana system som premierar bra arbetsgivare och
              kanske också är lite mer hårda mot arbetsgivare som inte följer
              regler och inte har en god arbetsmiljö?
            </seg>
            <seg xml:id="i-86c109bdb830575c-0">
              Jag har inget exakt svar på det, ska jag säga, och det är därför
              vi försöker bjuda in till en väldigt bred och öppen debatt med
              parterna, med forskningen och med andra samhällsaktörer som är
              engagerade.
            </seg>
            <seg xml:id="i-698eecd3afd5c00e-0">
              Frågan om inspektörer togs också upp. Sven-Erik Österberg och
              jag pratade i en debatt för inte så länge sedan om personer som
              utnyttjas på svensk arbetsmarknad, och vi återkommer till den
              viktiga diskussionen i nästa interpellationsdebatt. Jag konstaterar
              att ungefär 93 procent av löntagarna omfattas av kollektivavtal
              på svensk arbetsmarknad. Det är väldigt bra.
            </seg>
            <seg xml:id="i-beb27c1e59ef611d-0">
              Jag konstaterar också att vi har 150 000 förtroendevalda i den
              fackliga rörelsen, och det ska då ställas i relation till de knappt
              500 anställda på Arbetsmiljöverket. Min slutsats av det, om det
              är 500 eller 600 jämfört med de 150 000 som dagligen är ute hos
              er, är att det sätter de här frågeställningarna lite i relation
              till varandra. Jag tror inte att det ena ska ersätta det andra,
              men jag tror att man måste hitta en god balans där.
            </seg>
            <seg xml:id="i-acaf6b980fbffa6b-0">
              Torbjörn Björlund pratade slutligen om otrygga anställningar
              och så vidare. Det är inte riktigt den bild man får när man läser
              statistiken. Tvärtom är jag väldigt glad över att nästan alla
              nya jobb som har tillkommit under det senaste året har varit just
              tillsvidareanställningar. Jag är också väldigt glad över att deltidsarbetslösheten
              har sjunkit med en femtedel under det senaste året. Det är den
              snabbaste nedgång i deltidsarbetslöshet som vi har sett, och definitivt
              en betydligt starkare nedgång i deltidsarbetslöshet än när Socialdemokraterna
              hade makten.
            </seg>
            <seg xml:id="i-1ec5eeccb8da9867-0">
              Den slutliga frågan var nollvisionen när det gäller dödsolyckor.
              I grunden är det väldigt lätt att ansluta sig till det. Ingen
              ska behöva dö på jobbet, och ingen ska behöva vare sig skadas
              eller bli sjuk på jobbet. Det måste vara vår grundläggande målsättning.
              Det är alldeles självklart. Exakt hur ska vi nå dit? Ja, det är
              ett ständigt förbättringsarbete för att hitta de rätta formerna
              på alla möjliga vis, för att se till att det förhoppningsvis kommer
              att bli ett uppnåeligt mål.
            </seg>
          </u>
          <note type="speaker" xml:id="i-ffab69e9407f148c-0">
            Anf. 96 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-dbdeacfd41879ecd-1">
            <seg xml:id="i-dce9fa7cef79bcbd-0">
              Fru talman! Jag konstaterar i alla fall att jag inte får några
              direkta svar på frågan hur Arbetsmiljöverkets inspektionsuppdrag
              ska säkerställas.
            </seg>
            <seg xml:id="i-119353b1ca49bac9-0">
              Inspektörerna konstaterar själva: Vi kan inte göra de inspektioner
              som behöver göras. Vi kan inte åka ut till alla arbetsplatser
              där facket har anmält och där allmänheten har kontaktat oss.
            </seg>
            <seg xml:id="i-85941e6869ff4af0-0">
              Jag vet inte om vi ska förvänta oss att Arbetsmiljöverkets granskningsuppdrag
              ska skötas av Uppdrag granskning . Det är inte riktigt så det
              är tänkt, att de ska vara en myndighet på den här sidan. Det blir
              väldigt mycket fokus på en del arbetsplatser, men sedan finns
              alla de arbetsplatser som inte får plats i tv-rutan, som inte
              är tillräckligt mediala men där det ändå finns stora problem och
              dit skyddsombudet, om det finns något sådant, försöker få arbetsmiljöinspektörerna
              att komma. Det är en svårighet när de inte har tid.
            </seg>
            <seg xml:id="i-a3d430f53c4f7b1f-0">
              Arbetsmarknadsministern säger att han har ett stort intresse
              för frågorna, men min fråga blir då: Varför gör du ingenting och
              varför drar du ned på pengarna till arbetsmiljöarbetet? Jag uppfattar
              att Arbetsmiljöverket är en viktig del i just det förebyggande
              arbetsmiljöarbetet, och att ta bort resurser från dem innebär
              att man försämrar arbetet.
            </seg>
            <seg xml:id="i-4f70970726a73847-0">
              Som skyddsombud har man en väldigt utsatt position. Jag har sagt
              det tidigare, och jag säger det igen. Du hamnar i press hos arbetsgivaren.
              Det är väldigt enkelt att inte göra någonting som skyddsombud.
              Det är mycket svårare att till exempel med hänvisning till arbetsmiljölagens
              6 kap. 6 a § begära att arbetsgivaren ska vidta åtgärder för att
              uppnå en tillfredsställande arbetsmiljö. Men jag vet också vilka
              reaktioner man kan möta från arbetsgivaren när man hänvisar till
              6 kap. 6 a §. Det är inte positivt.
            </seg>
            <seg xml:id="i-3a23542f3deb6d96-0">
              Vi kommer att fortsätta att ställa frågor till dig, Sven Otto
              Littorin, därför att vi tycker att du inte tar arbetsmiljöarbetet
              på tillräckligt stort allvar.
            </seg>
          </u>
          <note type="speaker" xml:id="i-72804547f8ee17a2-0">
            Anf. 97 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-3e4623c6a3a33e71-2">
            <seg xml:id="i-cb478f0d58fe4b4b-0">
              Fru talman! Arbetsmarknadsministern går in på frågan om parterna,
              deras uppgift och ansvar. Jag tycker att det är bra. Problemet
              är, som jag sade förut, att mycket av det som har hänt på arbetsmarknadsområdet
              har vingklippt facket de som enligt arbetsmarknadsministern har
              ett stort ansvar att ta hand om detta.
            </seg>
            <seg xml:id="i-05e598af9014db76-0">
              Om man tittar på vilka åtgärder man har vidtagit finns det en
              sak som man kan fundera över. Man har tagit bort ansvaret för
              arbetsgivarna att göra rehabiliteringsutredningar. Det skulle
              vara något slags ekonomiskt incitament att se till att de gör
              det. Hur gör man det? Det finns ingen rim och reson i det resonemanget.
              Ska man klämma åt dem för att de ska ta ett ansvar och sedan ta
              bort ansvaret? Det blir ju jättesvårt då.
            </seg>
            <seg xml:id="i-8f46c93be3f2a52e-0">
              Jag är osäker på hur många arbetsgivare som har viljan att göra
              ett väldigt bra arbetsmiljöarbete om det kostar en massa pengar.
              De har ju också avvägningar att göra. Det är dilemmat med detta.
              Det har varit viktigt att bygga upp arbetsmiljöarbetet för att
              försvara de anställda och deras arbetsmiljö och deras möjlighet
              att verka i en bra arbetsmiljö.
            </seg>
            <seg xml:id="i-12e68acd4204e0dc-0">
              Det är lite svårt med otrygga anställningar. I departementsskrivelsen
              gör man kopplingen till att det faktiskt är en förändrad arbetsmarknad
              som kommer framöver. I dag är det en försämrad möjlighet att över
              huvud taget vara med i a-kassan, och man har lägre a-kassenivåer.
              Det är klart att det påverkar arbetsmarknaden på många sätt och
              även dem som jobbar. Det finns ett klart samband. Det vet arbetsmarknadsministern.
            </seg>
            <seg xml:id="i-a49a97ec2449f1fb-0">
              Frågan är om man i sin iver att skapa en bra jobbpolitik gör
              det på arbetsmiljöns bekostnad. Jag tror att det är så. Det är
              beklämmande att det är så. Jag tror att man kan göra bådeoch.
              I stället för att sänka skatter kan man till exempel satsa pengar
              på bra arbetsmiljö. Det tror jag definitivt vore bra.
            </seg>
            <seg xml:id="i-0e1061eed3c10bbc-0">
              Jag vill avslutningsvis be om ursäkt för min raspiga röst. Jag
              tror inte att den beror på arbetsmiljön här i riksdagen utan på
              något annat.
            </seg>
            <seg xml:id="i-b6e14f723956fafa-0">
              Jag förväntar mig en bra argumentation i slutklämmen.
            </seg>
          </u>
          <note type="speaker" xml:id="i-38d1d2ef98fed09f-0">
            Anf. 98 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-39">
            <seg xml:id="i-c7d6d14bd37cc9d6-0">
              Fru talman! Jag noterar att det är flera som är raspiga på rösten,
              både i kammaren och på andra ställen.
            </seg>
            <seg xml:id="i-900888ea58484d06-0">
              Jag kan bara konstatera, Eva-Lena Jansson, att det inte är någon
              nyhet att en myndighet vill ha högre anslag. Det är väl självklart
              att det är så. Det skulle säkert lösa en del andra problem.
            </seg>
            <seg xml:id="i-a37b3a7d1c8883e9-0">
              Jag är övertygad om att Arbetsmiljöverket kommer att kunna fullgöra
              sitt uppdrag med det anslag man nu har. Det är naturligtvis myndighetens
              uppgift att organisera sitt arbete på det optimala sättet. Jag
              har fullt förtroende för Mikael Sjöberg och ledningen för Arbetsmiljöverket
              när man arbetar med de här frågorna. Vi diskuterar detta fortlöpande.
            </seg>
            <seg xml:id="i-8ba69bc5a4b06fe9-0">
              Jag vill slutligen välkomna Eva-Lena Janssons och Torbjörn Björlunds
              engagemang i den här frågan och välkomna er till den fortsatta
              debatten. Med den här departementsskrivelsen som underlag och
              de partsråd som vi ska ha den 4 april kommer vi att fortsätta
              ett fördjupningsarbete på ett antal fronter i de här frågeställningarna.
              Det kommer att finnas gott om utrymme att delta i debatten. Jag
              ska försöka hålla en linje som syftar till att minska kostnaderna
              för arbetsrelaterad ohälsa, kostnaderna för samhällsekonomin och
              för den enskilde och försöka se till att vi arbetar för att vi
              ska få ett större drag i frågan, det vill säga att det blir mer
              uppmärksamhet och gärna att vi hittar ekonomiska incitament för
              arbetsgivare att bli bättre arbetsgivare också i arbetsmiljöfrågor.
              Jag välkomnar er i debatten. Det blir spännande.
            </seg>
          </u>
          <note xml:id="i-71b1adf46c2404d0-9">
            Överläggningen var härmed avslutad.
          </note>
          <note xml:id="i-bd0919227934e348-0">
            14 § Svar på interpellation 2007/08:436 om villkoren för utländsk
            arbetskraft
          </note>
          <note type="speaker" xml:id="i-012e6a49d2d202c6-0">
            Anf. 99 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-40">
            <seg xml:id="i-fac9cc84c19a7237-0">
              Fru talman! Sven-Erik Österberg har frågat mig vilka åtgärder
              jag avser att vidta för att garantera att utländsk arbetskraft
              som arbetar i Sverige får rimliga arbetsvillkor.
            </seg>
            <seg xml:id="i-a81b9385e568462f-0">
              Som bakgrund till frågan nämner Sven-Erik Österberg ett antal
              rapporter om hur utländsk arbetskraft utnyttjas under slavliknande
              förhållanden i Sverige.
            </seg>
            <seg xml:id="i-57020afb3c39a984-0">
              Som jag har sagt i flera interpellationsdebatter under hösten,
              även i en interpellationsdebatt med Sven-Erik Österberg den 16
              november 2007 avseende samma fråga, är det inte acceptabelt att
              människor utnyttjas i vårt land. När en medborgare från ett land
              utanför EU söker tillstånd för att arbeta i Sverige görs därför
              en prövning av de överenskomna anställningsvillkoren för att se
              till att dessa är rimliga. För närvarande pågår ett arbete med
              att ta fram förslag till ett helt nytt nationellt regelverk som
              har till syfte att underlätta rekryteringen av arbetskraft från
              tredjeland, samtidigt som det säkerställs att tredjelandsmedborgaren
              erbjuds minst samma villkor som arbetstagare i övrigt i Sverige.
              Det pågår också förhandlingar om gemensamma regler inom EU med
              syfte att bland annat skydda tredjelandsmedborgare mot lönedumpning
              och motverka snedvridning av konkurrens.
            </seg>
            <seg xml:id="i-19943232b0561fd5-0">
              Det är också angeläget att det finns kännbara sanktioner för
              de arbetsgivare som utnyttjar illegal arbetskraft. Redan i dag
              är det ett brott mot utlänningslagen att anställa personer från
              tredjeland som inte har rätt att arbeta i Sverige. Det är en polisiär
              fråga att hantera och utreda denna brottslighet. Även på detta
              område pågår förhandlingar på EU-nivå om gemensamma regler. Reglerna
              syftar till att förhindra att tredjelandsmedborgare utsätts för
              exploatering och att den arbetsgivare som olagligen utnyttjar
              dessa personer ska drabbas av kraftfulla sanktioner i olika former.
              Sverige deltar aktivt i dessa förhandlingar. När vi ska genomföra
              kommande EG-direktiv i svensk rätt kommer vi naturligtvis att
              se över hela det aktuella regelverket.
            </seg>
            <seg xml:id="i-bd412c27bde53b8e-0">
              Som jag också sade i den förra interpellationsdebatten med Österberg
              så har vi i stora drag en bra arbetsrättslig skyddslagstiftning.
              Tillsyn över efterlevnaden av arbetsmiljö- och arbetstidslagstiftningen
              utövas av Arbetsmiljöverket. Verket ska fokusera på arbetsplatser
              med störst risk för ohälsa och olycksfall. Detta är en viktig
              prioritering för att kunna upprätthålla en effektiv tillsynsverksamhet.
            </seg>
            <seg xml:id="i-438c1b29813fe506-0">
              Det är viktigt att den statliga tillsynen av lagstiftningen kompletteras
              med att parterna på arbetsmarknaden är aktiva. Fackliga organisationer
              och skyddsombud har viktiga uppgifter i fråga om hur arbetsmiljöarbetet
              på arbetsplatserna ska organiseras och bedrivas. Skyddsombuden
              har också möjlighet att ingripa vid missförhållanden och uppmärksamma
              tillsynsmyndigheten på dessa förhållanden och eventuella lagbrott.
            </seg>
            <seg xml:id="i-8e9a34c4c79425b3-0">
              Det är också viktigt att vi upprätthåller den svenska modellen
              med ansvarstagande parter som i kollektivavtal kommer överens
              om rimliga villkor och vakar över villkorens efterlevnad. Den
              enskilde kan behöva stöd från eller företrädas av den fackliga
              organisationen när missförhållanden uppstår och lagregler överträds.
            </seg>
            <seg xml:id="i-80675c1a7465ad3f-0">
              Jag vill liksom tidigare nämna det arbete som pågår med att se
              över arbetsmiljöpolitiken. Den 21 februari presenterades promemorian
              Arbetsmiljön och utanförskapet en tankeram för den framtida arbetsmiljöpolitiken
              (Ds 2008:16). De förhållanden som Österberg pekar på finns det
              anledning att uppmärksamma i den fortsatta diskussionen om den
              framtida arbetsmiljöpolitiken.
            </seg>
            <seg xml:id="i-e7eedc25fae6fcd5-0">
              Det pågår också ett arbete inom Regeringskansliet med att ta
              fram en handlingsplan mot människohandel, bland annat med syfte
              att motverka arbetskraftsexploatering. I januari presenterades
              promemorian Människohandel för arbetskraftsexploatering m.m. kartläggning,
              analys och förslag till handlingsplan (Ds 2008:7). I promemorian
              finns ett 30-tal förslag för att förebygga och bekämpa människohandel
              för arbetskraftsexploatering, motverka efterfrågan och skydda
              och stödja offer för sådan handel. Som exempel på förslag kan
              nämnas att informationsmaterial för utländsk arbetskraft om vilka
              regler som gäller på svensk arbetsmarknad bör tas fram, att personal
              vid utlandsmyndigheter bör utbildas för att kunna identifiera
              personer som riskerar att utnyttjas och att en nationell hjälptelefon
              inrättas dit offer ska kunna ringa för att få det stöd och skydd
              som de behöver.
            </seg>
          </u>
          <note type="speaker" xml:id="i-4a0aebd1251ebf3a-0">
            Anf. 100 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-ee54db054f0cc021-0">
            <seg xml:id="i-f0632bea6de59739-0">
              Fru talman! Tack, arbetsmarknadsministern, för svaret. Jag vet
              inte om arbetsmarknadsministern har ändrat taktik. Svaren i de
              här interpellationsdebatterna är väldigt omfångsrika och långa.
              Det är bra. Jag tar det som ett tecken på att arbetsmarknadsministern
              ser seriöst på den här debatten.
            </seg>
            <seg xml:id="i-35e100368e154e66-0">
              Anledningen till att jag ställde den här interpellationen är,
              precis som jag skriver, ett par uppmärksammade fall där utländsk
              arbetskraft for väldigt illa i södra Sverige. Efter det att jag
              skrev interpellationen var arbetsmarknadsministern och jag som
              av en händelse i en gemensam tv-debatt där man, i ett kanske ännu
              mer uppmärksammat fall, uppmärksammade hur det går till.
            </seg>
            <seg xml:id="i-e8663c8049d735fd-0">
              Jag har bara utgått ifrån, och jag har ingen anledning att tro
              något annat, att arbetsmarknadsministern, som han säger, tar avstånd
              från detta. På den punkten är vi helt överens. Vi tycker att det
              är avskyvärt, skulle jag tro. Så här ska det inte gå till. Människor
              utnyttjas på ett felaktigt sätt. Attityden från dem som utnyttjar
              dem gör att man känner ett starkt obehag över hur det går till.
            </seg>
            <seg xml:id="i-b40701eb491f2dc3-0">
              Så långt är vi överens.
            </seg>
            <seg xml:id="i-63f8d48e1514f95c-0">
              Frågan är hur vi åtgärdar detta. Vad gör vi åt att det är så
              här? Det finns säkert inga enkla lösningar. Jag vill inte heller
              gå så långt att jag påstår att det här problemet började i och
              med att Sven Otto Littorin blev arbetsmarknadsminister. Det har
              naturligtvis förekommit tidigare också. Däremot tror jag att det
              är väldigt viktigt hur regeringen agerar.
            </seg>
            <seg xml:id="i-3fefdb6b5a7e3442-0">
              Arbetsmarknadsministerns muntliga tillkännagivande om att han
              tar avstånd från detta är bra. Men nu gäller det också att visa
              vilka muskler som finns när det gäller vad man gör med det här.
              Vi kan nog säga att problematiken har blivit större med tiden.
            </seg>
            <seg xml:id="i-fde90954c683e91f-0">
              Jag kan koppla detta till den förra debatten och säga att en
              del av problemet gäller vad det finns för resurser att sätta in.
              Det finns väl ingen numerär i detta sammanhang, alltså att det
              är optimalt med ett exakt antal personer på Arbetsmiljöverket.
              Men det oroar mig, precis som jag har sagt tidigare, att det är
              225 personer som har fått sluta där. Jag utgår från att de har
              gjort någonting när de har varit där och att det inte blir gjort
              nu.
            </seg>
            <seg xml:id="i-dfd4e6845bd14356-0">
              Det är 50 anställda ute i den regionala verksamheten som sägs
              upp. Det är alltså färre inspektörer. Vi ser att vi har färre
              inspektörer än i våra grannländer. Vi har 0,7 inspektörer per
              10 000 anställda. Danmark har 1,78, och Norge har 1,85. Kvaliteten
              kanske inte ligger exakt i volym till dessa skillnader. Men det
              är klart att fler inspektörer också ger större möjligheter att
              göra någonting åt detta.
            </seg>
            <seg xml:id="i-2da97260e6029260-0">
              Jag blir inte särskilt imponerad heller när arbetsmarknadsministern
              hänvisar till en hjälptelefon. Hur ska de som inte kan språket
              och som blir livrädda när någon kommer in hitta en hjälptelefon?
              De kommer inte att kunna ringa. Vem svarar i denna hjälptelefon?
              Jag kan tänka mig att det inte är någon på departementet. Det
              är väl någon annan som svarar. Jag tycker att man verkar lite
              desperat när det gäller vad man ska hitta på.
            </seg>
            <seg xml:id="i-76a5d0a9d581f22b-0">
              Det är klart att det finns skyddsombud. Men just i dessa fall
              är det ingen facklig verksamhet som kommer in. Jag tror att man
              måste vidta en rad olika åtgärder för att komma till rätta med
              detta. Jag har tidigare talat om punktinsatser. Vi vet vilka branscher
              som är särskilt utsatta. De finns inom byggsektorn. Nu var det
              fråga om ett lager. Men det kanske inte är det mest förekommande.
              Vi vet att det förekommer mycket i skoglig verksamhet, som jag
              pekade på tidigare. Vi vet att det förekommer under bär- och skördesäsonger
              på vissa ställen också. Det är klart att vi skulle sätta in åtgärder
              där. Det får en preventiv effekt om man vet att det är väldigt
              stor risk att det blir en inspektion där det framkommer att detta
              inte ska förekomma.
            </seg>
            <seg xml:id="i-68784903b5cd175e-0">
              Det kanske allvarligaste är att om vi inte kan stävja detta slår
              vi också undan benen på den seriösa företagsverksamheten som följer
              regler. Då får vi en uppluckring underifrån som oroar mig väldigt
              mycket.
            </seg>
          </u>
          <note type="speaker" xml:id="i-665dbdf6b691aad2-0">
            Anf. 101 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-41">
            <seg xml:id="i-5a21b32108df2092-0">
              Fru talman! Ja, jag tror att Sven-Erik Österberg och jag i grunden
              är helt överens. Det som har visats i medierna, och det som inte
              har visats i medierna, av denna karaktär är förfärligt. Det är
              väldigt lätt att bli upprörd över de förhållanden som råder och
              över den totala otrygghet som råder.
            </seg>
            <seg xml:id="i-58aab5e649f8caa3-0">
              I detta inslag i Uppdrag granskning och på andra håll har det
              varit personer som antingen är papperslösa eller som varken har
              uppehålls- eller arbetstillstånd i Sverige och därmed riskerar
              omedelbar utvisning om de själva uppmärksammar sin situation.
            </seg>
            <seg xml:id="i-f0984067f3afed4d-0">
              Sven-Erik Österberg efterlyser punktinsatser och så vidare. Man
              ska komma ihåg att det som sker här i dag är olagligt enligt utlänningslagen.
              Det är en polisiär uppgift att utreda den typen av brott, inte
              en facklig uppgift, när det gäller just den här specifika frågan.
            </seg>
            <seg xml:id="i-ec60eb4836730a36-0">
              Jag ser framför mig fyra spår att utgå från. Det första spåret
              gäller en fråga som vi måste jobba mer med. Där tror jag också
              att vi är helt överens. Det handlar om att få en så snabb behandling
              av immigrationsärenden som möjligt, så att den period då man lever
              i ett vakuum av ett icke-beslut blir så kort som möjligt. Det
              gäller asylärenden, men det gäller naturligtvis också de som av
              andra skäl söker uppehålls- och arbetstillstånd i Sverige. Har
              man väl fått sitt uppehålls- och arbetstillstånd ska samma regler
              naturligtvis gälla för alla på svensk arbetsmarknad.
            </seg>
            <seg xml:id="i-3d861d19fcab7cab-0">
              Det andra spåret handlar om att det så småningom kommer att bli
              olika regler för arbetskraftsinvandring från tredjeland som följer
              på Kakiutredningen, alltså Kommittén för arbetskraftsinvandring.
              Där kommer det också att bli en del förändringar som tar sikte
              på just denna problematik.
            </seg>
            <seg xml:id="i-a128a30c69a8f79a-0">
              Det tredje spåret handlar just om kraftfullare sanktioner. Det
              diskuterade vi också i Uppdrag granskning . I utlänningslagens
              5 § stipuleras vad som gäller när man begår denna typ av brott.
              Och jag är inte alls främmande för att se över om man ska skärpa
              det. Jag tror att det möjligen kan behövas för att man ska motverka
              och avskräcka de hemskheter som vi har sett exempel på.
            </seg>
            <seg xml:id="i-def96b8e75dc326b-0">
              Parallellt med det pågår det nu, som både Sven-Erik Österberg
              och jag naturligtvis vet, ett arbete på EU-nivå när det gäller
              till exempel sanktionsdirektiv och annat. Där är vi väldigt aktiva
              för att komma till stånd med denna typ av regelförändringar som
              kan behövas för att försvåra den här typen av hemsk exploatering.
            </seg>
            <seg xml:id="i-2e70c71d4bc9b62a-0">
              Det fjärde spåret handlar om det som jag nämnde, nämligen den
              departementspromemoria som är en genomgång av ett antal aktiviteter.
              Jag kan förstå att det låter lite lustigt med en hjälptelefon.
              Men det är inte det enda. Det finns ytterligare 32 förslag eller
              vad det är som just syftar till att man steg för steg, tillsammans
              med de andra åtgärderna som jag nyss nämnde, gör det lite lättare
              att anmäla och för att kunna få upp denna frågeställning till
              ytan och kunna hantera den.
            </seg>
            <seg xml:id="i-8f09938a790f46ac-0">
              Här behövs det naturligtvis också en ordentlig medial uppmärksamhet.
              Det är viktigt. Jag konstaterar att det varken var facket med
              sina 150 000 förtroendevalda eller Arbetsmiljöverket med sina
              knappt 500 medarbetare som upptäckte det nyss nämnda fallet som
              vi diskuterade i till exempel Uppdrag granskning utan att det
              var medierna. Jag tror dessvärre att det är det som vi kommer
              att få se framöver. Av olika skäl kommer det att behövas en stark
              uppmärksamhet för att så att säga tvinga ljuset på denna typ av
              oseriösa arbetsgivare som i strid med lagen anställer folk under
              slavliknande förhållanden. Det är helt orimligt. De fyra spår
              som jag nämnde tror jag åtminstone är ett sätt att komma lite
              närmare en lösning och en hantering av denna typ av frågor.
            </seg>
          </u>
          <note type="speaker" xml:id="i-e0ab2d19e0cd559e-0">
            Anf. 102 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-ee54db054f0cc021-1">
            <seg xml:id="i-1667152049b6cfc2-0">
              Fru talman! Sanktionsavgifterna nämndes även i den debatt som
              vi hade tidigare. Jag förmodar att arbetsmarknadsministern har
              tänkt lite grann på detta också. Det skulle vara intressant att
              få veta lite mer exakt hur tankarna går där. Hur stora skulle
              de vara, och hur skulle de tillämpas? Jag är för sanktionsavgifter,
              kan jag säga. Jag tror inte att de löser hela problematiken. Men
              jag tror i alla fall att det kan vara väldigt viktigt när någon
              väl blir fälld att straffet också blir kännbart. Så här beter
              man sig inte. Samhället måste vara tydligt här. I dag är det väldigt
              små sanktionsavgifter. Det innebär i princip att man bara kör
              vidare.
            </seg>
            <seg xml:id="i-d0da9d07522a2778-0">
              Sedan kan man fundera på de andra delarna. Hur förbättrar man
              efterlevnaden av lagarna? Jag är inte den som skriker om att man
              ska skärpa lagar rakt över. Jag tycker inte att det är lagarna
              som är problemet. Vi har egentligen bra arbetsmiljölagar och andra
              lagar. Problemet här är att tillsynen och efterlevnaden inte fungerar
              som vi har tänkt.
            </seg>
            <seg xml:id="i-81ac668501aa983f-0">
              Arbetsmarknadsministern har nämnt facket som en möjlighet. Det
              finns 150 000 förtroendevalda. Jag har tidigare sagt att det är
              klart att jag är besviken på det sätt som regeringen hanterar
              de fackliga organisationerna. De har blivit försvagade genom en
              rad olika åtgärder, vilket gör att de inte med samma kraft har
              kunnat ägna sig åt detta. Det finns andra bekymmer inom de fackliga
              organisationerna. Det gäller minskade medlemstal, ökade kostnader
              och så vidare.
            </seg>
            <seg xml:id="i-e00d8678ddd9eac3-0">
              Hotell- och Restaurangsfackets ordförande Ella Niia har pekat
              på hur man kan kontrollera efterlevnaden och hur facket kan vara
              en resurs också på arbetsplatser där man har kollektivavtal men
              inte följer dem och där man inte har några medlemmar. Det är också
              viktigt för att inte få en sådan konkurrens i detta sammanhang
              också.
            </seg>
            <seg xml:id="i-851c893f3e94ee1b-0">
              Birgitta Nyström gjorde tidigare en utredning om detta. Det blev
              ett slags handslag mellan LO och Svenskt Näringsliv, och man tyckte
              att man kunde hantera detta. Om man hade sett dagens situation
              skulle man kanske ha funderat vidare på om det inte borde ha gjorts
              någonting i fråga om detta. Det finns en del förslag där som jag
              faktiskt tycker att man kan fundera vidare på i fråga om hur man
              ser till att efterlevnaden fungerar, och där den fackliga organisationen
              kan vara ett tydligt redskap.
            </seg>
            <seg xml:id="i-1966490794c00b0f-0">
              Jag förstår att det i arbetsmarknadsministerns parti kan vara
              känsligt att ge facket en ökad makt på arbetsplatser. Men eftersom
              arbetsmarknadsministern är så väldigt positiv till fackets inställning
              om vad man skulle göra här, tycker jag att vi kunde få se en liten
              glidning. Kan de inte få lite större möjligheter? Det syftar ju
              till det som arbetsmarknadsministern efterlyser, nämligen att
              se till att det blir bättre på arbetsplatserna.
            </seg>
            <seg xml:id="i-ccf9e192b459f7d2-0">
              Det finns en annan del som är väldigt viktig. Det är att det
              sker en utveckling i samhället. Jag har sett det själv. Vi har
              en länsväg som går förbi där jag bor, och det var någon som klagade
              på snöröjningen där. Det visade sig att det var NCC som hade vunnit
              upphandlingen om den någon gång. Men sedan hade man förhandlat
              ned detta så att den entreprenör som körde bilen var i fjärde
              led. Man har alltså underentreprenör på underentreprenör. Det
              var alltså den fjärde som sedan skulle göra jobbet. Så där ser
              det ut på många arbetsplatser. Det företag som inledde är väl
              seriöst i sig i fråga om de regler som finns. Men hur sker jobbet
              nere i leden sedan?
            </seg>
            <seg xml:id="i-6c810a82d22c845d-0">
              I skogsbranschen är det precis likadant; skogsbolagen har entreprenörer
              i flera led. Hur kontrollerar vi att det inte sker felaktigheter
              där? Det är ofta där som den utländska arbetskraften kommer in
              på felaktiga grunder. Det är sällan på grund av skogsbolaget självt
              som det har skett.
            </seg>
            <seg xml:id="i-97984a986337d00d-0">
              Jag pekade på möjligheten, som arbetsmarknadsministern avvisade,
              att huvudentreprenören har ett huvudansvar för underentreprenörerna.
              Det skulle styra upp detta en hel del.
            </seg>
            <seg xml:id="i-2161280bdd41d062-0">
              Jag har pekat på några förslag, och jag har några till i sista
              inlägget.
            </seg>
          </u>
          <note type="speaker" xml:id="i-1d7405f46be26f2b-0">
            Anf. 103 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-42">
            <seg xml:id="i-696c47d34edf4b9f-0">
              Fru talman! Jag är glad över engagemanget. Eftersom vi delar
              problembilden blir det vettigt att diskutera dessa förslag och
              se dem i olika ljus. Ibland är vi kanske överens och ibland inte.
            </seg>
            <seg xml:id="i-199a983eb09e8a4b-0">
              När det gäller sanktionerna är jag glad att vi är överens. Utlänningslagen
              är en fråga för Justitiedepartementets hantering, och de tittar
              på den samtidigt som de tittar på sanktionsdirektivdiskussionen
              som pågår inom Europeiska unionen. Jag kan försäkra Sven-Erik
              Österberg om att jag kommer att ligga på i den frågan, för jag
              tror också att det är en bra idé med starkare sanktioner här.
              Det är bra som avskräckning och som straff för att man begår lagbrott,
              vilket har gjorts för att utnyttja och exploatera arbetskraft
              på den svenska arbetsmarknaden som är helt skyddslös. Jag tror
              att vi kan hitta någon typ överenskommelse på olika sätt, och
              det skulle jag välkomna.
            </seg>
            <seg xml:id="i-21bd99ec6a9c1fe3-0">
              Man skulle kunna drista sig till att kritisera facket för att
              inte bry sig om de papperslösa utan ägna sig åt annat i stället.
              Det framgick också i den här debatten och på andra håll. Men om
              jag nu inte ska göra det utan i stället fokusera på det som var
              Sven-Eriks förslag, nämligen att ge facket lite ytterligare maktmedel,
              vill jag säga att det är viktigt att vi skiljer på rollerna och
              håller isär dem. Det finns en lång rad integritetsfrågor i detta
              som också är viktiga att ta hänsyn till. Jag konstaterar att Datainspektionen
              har fått ögonen på det nya byggnadsavtalet vad gäller till exempel
              löneuppgifter för personer som inte är medlemmar i facket. Jag
              kan tänka mig att det finns liknande diskussioner.
            </seg>
            <seg xml:id="i-9f59dfcbc7b74b32-0">
              Jag tycker i grunden att facket gör och borde göra ett bra arbete
              för att påkalla uppmärksamhet i dessa frågor men att det sedan
              är en polisiär uppgift när det handlar om lagbrott. Då är det
              polisen som ska utreda och lagföra det.
            </seg>
            <seg xml:id="i-7a5523ba6be7f8ef-0">
              När det gäller entreprenadansvaret är jag inte riktigt lika överens
              med Sven-Erik Österberg. Även detta är föremål för en förhandling
              om ett framtida EU-direktiv. Den är, vad jag förstår, i ett ganska
              kritiskt skede just nu. Vi får se var det landar någonstans. Min
              tveksamhet rör inte målsättningen att vi på något sätt hittar
              ett större ansvar. Den grundtanken kan jag dela. Däremot är jag
              tveksam till formen för detta.
            </seg>
            <seg xml:id="i-a501b05ec878dd32-0">
              Jag tycker att man är lagligt ansvarig för sina egna handlingar.
              Sedan har man ett mer moraliskt ansvar för att man handlar upp
              goda tjänster. Det är precis som att Sven-Erik och jag säkert
              vill se till när vi köper saker att de inte är tillverkade av
              barnarbetare. Det är ett moraliskt ansvar, och det har man naturligtvis.
              Men att utsträcka det till att också bli ett legalt ansvar för
              andra, tredje och fjärde led är jag mycket tveksam till. Man är
              legalt ansvarig för sina egna handlingar. Begår man lagbrott ska
              man straffas hårt för det. Inte minst när det handlar om värnlösa
              människor som exploateras på svensk arbetsmarknad. I övrigt är
              jag, som sagt, mycket tveksam till att utsträcka ett sådant entreprenadansvar.
            </seg>
            <seg xml:id="i-33f81f3277933406-0">
              Nu är jag mycket intresserad av att höra Sven-Eriks ytterligare
              förslag.
            </seg>
          </u>
          <note type="speaker" xml:id="i-ec4c778898b215e1-0">
            Anf. 104 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-ee54db054f0cc021-2">
            <seg xml:id="i-17122fc3a542667e-0">
              Fru talman! Det fanns ett intressant förslag som byggbranschen
              tillsammans med byggfacket utverkade för några år sedan där man
              var ganska överens. Det fanns en oro också från byggarbetsgivarna
              för den oseriösa verksamheten.
            </seg>
            <seg xml:id="i-eef4ce8a929361e1-0">
              Jag kan hålla med arbetsmarknadsministern jag är snäll i dag
              och säga att det inte riktigt är som det ska vara. Det är lite
              som med schablonbeskattning. Det är inte riktigt så det ska vara,
              utan man ska skatta för det man har. Men ibland diskuteras former
              som man ändå kan fundera över och titta närmare på när man ser
              att det inte fungerar som det ska. Vad finns det för möjligheter?
              Det ursprungliga som var allra bäst kanske inte fungerar. Alternativ
              två kanske ändå är acceptabelt därför att det som händer inte
              är bra. Det var därför jag tyckte att det kunde finnas skäl att
              titta vidare på det.
            </seg>
            <seg xml:id="i-7a06cdecb5b36dc2-0">
              Mitt andra förslag gäller registrering eller certifiering av
              bemanningsföretag. Branschen har ibland själv talat om detta eftersom
              det i en bransch med låga kapitalkostnader är lätt att starta
              verksamhet. Jag säger inte att det är kutym att det förekommer
              sådant här i denna bransch, men det är lätt att det blir sådana
              inslag eftersom det har förekommit och eftersom risken är stor
              på de områden som har varit.
            </seg>
            <seg xml:id="i-b07dd611e1cb3ead-0">
              När det gäller kritiken av facken är det inte så konstigt i fallet
              vi såg på lagret. Men som jag tror att jag sade tidigare är jag
              lite besviken över att facket på McDonalds inte upptäcker att
              det städas svart hela nätterna. Där borde det ha fungerat. Samtidigt
              är jag lika besviken på Svenskt Näringsliv som inte vill medverka
              till att man får ordning på detta genom att låta facket få större
              kontroll. Det går ut över deras seriösa medlemsföretag; de tar
              skada av detta. Jag tycker att arbetsmarknadens parter skulle
              kunna komma bättre överens och att Svenskt Näringsliv kunde ta
              några steg framåt och hjälpa till. Så här långt har de, vad jag
              har sett, bara motverkat detta.
            </seg>
          </u>
          <note type="speaker" xml:id="i-b4aabc8b19c18acd-0">
            Anf. 105 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-43">
            <seg xml:id="i-3a7bed0ed75c8b12-0">
              Fru talman! Det är lätt att ansluta sig till Sven-Erik Österbergs
              besvikelse i båda dessa delar. Det borde finnas goda utrymmen.
              Varför inte ta upp även denna frågeställning när man sitter ned
              för en potentiell ny förhandling om ett nytt huvudavtal? Eller
              så kan man göra det inom ramen för Rådet för integration i arbetslivet.
              Det finns utrymmen och forum för att kunna göra detta.
            </seg>
            <seg xml:id="i-b65bc82e37906a44-0">
              Jag håller helt med Sven-Erik Österberg; det måste vara ytterst
              genant för de McDonaldsrestauranger som vi pratar om att ha underleverantörer
              som har anställt personer som arbetar olagligt och utnyttjas på
              detta sätt. Det var därför som åtminstone två av de tre inblandade
              kedjorna omedelbart erbjöd de personer det handlar om ordentliga
              anställningar med rimliga villkor. Man skulle ha önskat att det
              hade skett innan Janne Josefsson var ute med kameran; det ska
              jag villigt hålla med om. Det ligger i huvudparternas intresse
              att medverka till detta.
            </seg>
            <seg xml:id="i-6fc88c77a50547cb-0">
              Vad gäller certifiering av bemanningsföretag: Jag förstår återigen
              syftet som är vällovligt och gott, nämligen att försöka städa
              upp i utkanten av en i övrigt seriös bransch. Man hade hoppats
              på en självsanering eller självreglering, att man på olika sätt
              internt i den här branschen, och i andra branscher, funderar över
              vad som är gott uppförande, har en moralisk kod och på annat sätt
              hanterar frågan.
            </seg>
            <seg xml:id="i-02c4e700f4a8d5af-0">
              Jag välkomnar Sven-Erik Österbergs engagemang. Jag välkomnar
              att vi är överens om problembeskrivningen och att vi inte är alldeles
              oöverens om ett och annat av de tag som behöver tas. Jag ser fram
              emot att jobba mer i denna fråga och också att återkomma i den
              på olika vis.
            </seg>
          </u>
          <note xml:id="i-71b1adf46c2404d0-10">
            Överläggningen var härmed avslutad.
          </note>
          <note xml:id="i-d19145a69ad492b7-0">
            15 § Svar på interpellation 2007/08:453 om social dumpning och
            EG-domstolen
          </note>
          <note type="speaker" xml:id="i-98db5b42eb159a16-0">
            Anf. 106 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-44">
            <seg xml:id="i-dfe5daad11a1d7a6-0">
              Fru talman! Josefin Brink har frågat mig om jag är beredd att
              verka för att inskränkningar i strejkrätten och kollektivavtalsmodellen
              undanröjs på EU-nivå.
            </seg>
            <seg xml:id="i-8296d508753cad0f-0">
              När jag träffade ledande representanter för arbetsmarknadens
              parter den 28 januari för att diskutera frågor rörande Lavaldomen
              visade det sig att enighet rådde kring att vi kan och bör hantera
              konsekvenserna av domen genom åtgärder nationellt. Genom ändringar
              i lagstiftningen och i de kollektivavtal som ska tillämpas i förhållande
              till utländsk arbetskraft som utstationerats hit går det att komma
              till rätta med konsekvenserna av domen.
            </seg>
            <seg xml:id="i-479da30dad619919-0">
              Den 6 mars förordnades generaldirektören för Medlingsinstitutet,
              Claes Stråth, som särskild utredare i en kommande utredning rörande
              Lavalmålet och dess konsekvenser. Utredningsdirektiv kommer att
              beslutas snart. Utredningen kommer att verka i mycket nära samarbete
              med arbetsmarknadens parter.
            </seg>
            <seg xml:id="i-923174670c066650-0">
              Enighet råder också om att debatten kring konsekvenserna av domen
              måste hållas sansad och balanserad. Det går att hantera konsekvenserna
              av Lavaldomen utan att vända sig till EU och exempelvis kräva
              särskilda undantag för den svenska kollektivavtalsmodellen i det
              nya fördraget. Ledande företrädare för parterna på arbetsmarknaden
              är starkt emot att sådana krav ställs i den fortsatta processen
              med Lissabonfördraget. Jag delar denna uppfattning.
            </seg>
            <seg xml:id="i-a35b00ad5b5618f5-0">
              Min uppgift är att vid de tillfällen som erbjuds fortsätta att
              sprida kunskap om den svenska modellens funktion och fördelar
              på EU-nivå. Kommer frågor upp till diskussion inom ramen för lagstiftningsarbete
              eller vid andra tillfällen i EU-arbetet kommer jag givetvis att
              verka för att resultatet ska bli så bra som möjligt från svenska
              utgångspunkter.
            </seg>
            <seg xml:id="i-39c698ef19ba386b-0">
              Min utgångspunkt är dock klar, nämligen att Lavaldomen inte innebär
              slutet för den svenska modellen på arbetsmarknaden. Jag är precis
              som arbetsmarknadens parter övertygad om att vi kan och bör lösa
              konsekvenserna av domen genom åtgärder på nationell nivå. Jag
              kommer naturligtvis att verka för att nödvändiga åtgärder vidtas,
              samtidigt som EG-rätten fullt ut respekteras.
            </seg>
          </u>
          <note type="speaker" xml:id="i-9245f1cba4f5b1d4-0">
            Anf. 107 JOSEFIN BRINK (v):
          </note>
          <u who="josefin_brink_fef83c" xml:id="i-d282aa8ebd3a2b43-0">
            <seg xml:id="i-f30f3ff5da581c1a-0">
              Fru talman! Jag får tacka arbetsmarknadsministern för svaret.
              Jag konstaterar emellertid att arbetsmarknadsministern inte riktigt
              tycks hänga med i vad som händer runt om i Europa, både inom fackföreningsrörelsen
              och i olika parlament. Arbetsmarknadsministern hävdar å det bestämdaste
              att det bara är åtgärder på nationell nivå, det vill säga anpassning
              av den svenska arbetsrätten och de svenska kollektivavtalen, som
              krävs för att hantera konsekvenserna av Lavaldomen. Om den saken
              råder dock ingen som helst enighet om man lyfter blicken lite
              grann. Tvärtom hävdar allt fler att det är på just EU-nivå som
              konsekvenserna måste hanteras och att frågan måste lyftas upp
              i den process som rör Lissabonfördraget.
            </seg>
            <seg xml:id="i-d95530618398ddb7-0">
              Exempelvis kräver Europafacket ett tillägg till Lissabonfördraget,
              en social klausul där rätten att vidta stridsåtgärder för att
              bekämpa social dumpning slås fast. Nu kan man fråga sig vilket
              värde en sådan klausul skulle ha om EG-domstolen fick ett Lavalmål
              på sitt bord, men helt klart är Europafackets inställning den
              att det är på EU-nivå och i samband med hanteringen av Lissabonfördraget
              som Lavaldomens konsekvenser måste hanteras.
            </seg>
            <seg xml:id="i-666e705bd4b94911-0">
              På Irland hålls i maj en folkomröstning om Lissabonfördraget.
              Där har LO gått ut och sagt att om man inte får garantier för
              rätten att vidta stridsåtgärder och bekämpa social dumpning kommer
              LO på Irland att kampanja för ett nej till Lissabonfördraget.
            </seg>
            <seg xml:id="i-0b0ba84bf7fa5d9b-0">
              I vårt grannland Danmark har parlamentet beslutat att man inte
              kommer att ta ställning till Lissabonfördraget förrän man ordentligt
              utrett konsekvenserna av Lavaldomen på den danska arbetsrätten
              och de danska kollektivavtalen. Anledningen till det är förstås
              att man vill hålla dörren öppen för att det kan behöva göras förändringar
              eller tillägg till Lissabonfördraget för att garantera de danska
              kollektivavtalen.
            </seg>
            <seg xml:id="i-47b08daf94af0ff1-0">
              Här i Sverige har de tre största avdelningarna i Byggnadsarbetareförbundet,
              de som närmast berörs av Lavaldomen får man väl säga, gått ut
              och krävt det som jag och Vänsterpartiet krävde i en debatt i
              kammaren i januari, nämligen att Sverige som villkor för att godkänna
              Lissabonfördraget ska kräva bindande garantier för rätten att
              vidta stridsåtgärder för att bekämpa social dumpning.
            </seg>
            <seg xml:id="i-2a2ff6eb9637760b-0">
              Den svenska regeringen har tydligen inte hängt med i diskussionen,
              vilket jag tycker är lite egendomligt. Den svenska regeringen
              var ju part i målet i EG-domstolen. Det var den svenska regeringen
              som förde talan för de svenska kollektivavtalen och rätten att
              vidta stridsåtgärder och förlorade. Nu sitter denna regering,
              som har det största ansvaret i frågan, inte endast för löntagare
              i Sverige utan i hela Europa, och mer eller mindre rullar tummarna
              och säger: Ta det lugnt. Det är ingen fara. Det är i stort sett
              ingenting som har hänt. Vi behöver inte göra något särskilt. Vi
              kan ta ganska god tid på oss och se över det här, så sitt ned
              i båten.
            </seg>
            <seg xml:id="i-544ec1ef0d088b5d-0">
              Statsminister Reinfeldt gick i veckan så långt att han i EU-nämnden
              sade att grundlagsrätten till stridsåtgärder inte påverkas alls
              av Lavaldomen. Det är en analys som, såvitt jag hört och läst,
              inte delas av någon enda människa. Därför måste man fråga sig:
              Är det regeringens åsikt i frågan? Är det Reinfeldts enmansanalys
              som gäller, alltså att ingenting har hänt när det gäller rätten
              att vidta stridsåtgärder? Det är i så fall en analys som går på
              tvärs mot vad alla andra seriösa bedömare tycker. Är det förklaringen
              till regeringens passivitet och försök att städa undan frågan?
            </seg>
          </u>
          <note type="speaker" xml:id="i-60cd8f250f91f4b7-0">
            Anf. 108 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-ee54db054f0cc021-3">
            <seg xml:id="i-103d9b9c7cb4ef33-0">
              Fru talman! Jag har ett mycket seriöst skäl till att delta i
              denna debatt. Det här är en stor och avgörande fråga. Arbetsmarknadsministern
              har varit tämligen tydlig med att han står för den svenska modellen.
              Jag vill säga att jag tänker följa denna fråga mycket noga eftersom
              jag är rädd för att det finns en glidning i detta. Flera tecken
              tyder på det.
            </seg>
            <seg xml:id="i-8a566df3adf1254c-0">
              Vad gäller tillsättandet av utredaren och tidsperspektivet är
              jag bekymrad. Ett helt år har utredaren på sig och fortfarande
              finns inga direktiv. Det är bra att arbetsmarknadens parter finns
              med. Det finns en stor poäng med att utredaren kunde ha åtminstone
              ett delbetänkande klart innan AD gör den yttersta svenska tolkningen
              av domen. Det har betydelse för det fortsatta arbetet. Här kräver
              jag mer engagemang av regeringen just för att det inte ska ske
              en glidning som innebär att man i slutändan säger att det blev
              som det blev enligt de EU-regler som finns. Här har regeringen
              ett ansvar.
            </seg>
            <seg xml:id="i-d5006d1b166002bf-0">
              Jag delar inte Josefin Brinks åsikt att man ska ha in detta i
              fördraget. Det finns många positiva delar i fördraget, sådant
              som vi har nytta av, och då tycker jag att det är fel att blanda
              in det här. Det innebär inte att man inte ska föra en debatt i
              frågan på EU-nivå.
            </seg>
            <seg xml:id="i-dc9ad6a86333c228-0">
              Jag tror att arbetsmarknadsministern vet att det kommer en mycket
              intressant dom på detta område i Tyskland i april. Där finns likartade
              delar. Jag hoppas naturligtvis att domstolen dömer till tyskarnas
              fördel, för då får vi domar som går på tvärs med varandra, vilket
              kan starta en intressant diskussion. Om den däremot blir i paritet
              med den svenska domen skulle jag vilja säga att vi i så fall får
              ett intressant läge. Då kommer tyskarna säkert att tycka att det
              inte ska vara på det sättet. En sådan diskussion kommer att uppstå.
            </seg>
            <seg xml:id="i-c557d7fc37c812a4-0">
              Josefin nämnde Irland och Danmark. Inte heller de gillar detta.
              I medlemsstat efter medlemsstat tycker man inte om konsekvenserna
              av Lavaldomen, och därför är det viktigt att den svenska regeringen
              agerar i EU. Europafacket har föreslagit en social klausul som
              skulle reglera frågan. Jag är inte jurist så jag vet inte hur
              exakt det skulle gå till, men det är viktigt att vi får ett besked
              från EU. Om det finns felaktigheter måste man justera dem.
            </seg>
            <seg xml:id="i-ff8bb3d5eaf03d2e-0">
              Dessutom kan man vara väldigt besviken på domstolen som egentligen
              inte tagit hänsyn till Europaparlamentets hantering av tjänstedirektivet.
              Då skulle tolkningen inte ha blivit som den blev.
            </seg>
            <seg xml:id="i-0f62e3ea47182b25-0">
              Jag är lite rädd för EU-arbetet på så sätt att jag tror att det
              var Leif Pagrotsky som talade om finlandisering man tackar och
              tar emot vad EU har. Jag tycker att regeringen kan skärpa tonen
              lite grann. När jag läste EU-nämndens protokoll blev jag ytterst
              besviken. Oppositionens krav var att statsministern skulle lyfta
              upp frågan. Nu förstår jag att man inte bara rusar in till Barroso
              med nya frågor, men det vi menar är att regeringen ska lyfta upp
              frågan på dagordningen. Svaret från statsministern var att han
              inte springer in på möten med lappar från oppositionen när ärendet
              inte finns med på dagordningen.
            </seg>
            <seg xml:id="i-8323260c3ec7da85-0">
              Det handlar emellertid inte om oppositionen. Det handlar om de
              svenska löntagarnas rätt att kunna få korrekt betalt när de gör
              ett jobb i Sverige liksom de som kommer hit från andra länder
              så att vi inte får en lönedumpning. Det är vad det handlar om.
            </seg>
            <seg xml:id="i-22b7cc0da2cfcbc4-0">
              Jag tycker att svaret var nonchalant och skulle vilja att arbetsmarknadsministern
              kommenterade det för att höra om han står bakom det eller om han
              tänker ta upp frågan för en intensivare diskussion för att se
              till att vi kan hävda vår ståndpunkt. Det gäller också tidsaspekten
              i Sverige. Kan man inte tänka sig att Stråth lämnar ett delbetänkande
              så att vi vet inriktningen på vad som behöver göras i svensk lag
              innan AD fäller sin dom?
            </seg>
            <seg xml:id="i-ef238aa3486d0594-0">
              Ett helt år är en ganska lång tid. Det var mycket funderande
              i samband med tillsättandet av utredaren. Arbetsmarknadsministern
              kunde rasera a-kassan utan minsta utredning, medan det i detta
              fall väldigt mycket handlade om att känna sig för innan utredaren
              utsågs. Högre tempo, Littorin! Jag vill ha svar på det.
            </seg>
          </u>
          <note type="speaker" xml:id="i-c57238f7323e02d1-0">
            Anf. 109 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-45">
            <seg xml:id="i-d1ba77c670951b91-0">
              Fru talman! Att Josefin Brink och Vänstern är emot EU är inget
              nytt. Jag kan bara konstatera att efter det första mötet vi hade
              med parterna den 28 januari skrev LO-tidningen en ganska lång
              artikel med rubriken Alla nöjda efter första mötet. Jag kan säga
              att det är första gången jag fått den typen av rubrik. Jag tror
              att det beror på att vi var överens om inriktningen av arbetet,
              den ungefärliga tidsplanen och det ungefärliga engagemanget.
            </seg>
            <seg xml:id="i-568cdac8ee09237b-0">
              För att svara på Sven-Erik Österbergs fråga vill jag säga att
              jag naturligtvis också hade hoppats på en något snabbare hantering.
              Det här är komplicerad teknisk-juridisk materia. Jag vet inte
              riktigt vad Sven-Erik Österberg fått det där året ifrån. Det får
              vi återkomma till. Direktiven är ännu inte antagna eller publicerade,
              så det ber jag att få återkomma till.
            </seg>
            <seg xml:id="i-e87c3d08a02ac9c5-0">
              Vi har nu ett läge där den svenska rätten står i konflikt med
              EG-rätten. Så kan vi naturligtvis inte ha det. Vi måste se till
              att kunna undanröja tveksamheter i den här frågan, och vi ska
              göra det på ett sådant sätt att vi garanterar den svenska modellens
              fortlevnad. Det måste vara min utgångspunkt.
            </seg>
            <seg xml:id="i-e366eb99e8ed97a5-0">
              Jag är fullständigt övertygad om, precis som parterna var när
              vi satt runt bordet, att vi kommer att klara detta. En del handlar
              om anpassningar när det gäller den svenska lagstiftningen, men
              det handlar lika mycket, om inte mer, om anpassningar av kollektivavtalen
              så att vi får en ökad transparens och tydlighet.
            </seg>
            <seg xml:id="i-6b600ab42d296196-0">
              Det domen slår fast är precis tvärtemot det som Josefin Brink
              säger. Rätten att vidta stridsåtgärder slås tydligt fast i domen,
              tydligare än någonsin tidigare, och det är naturligtvis väldigt
              glädjande. Men det man kritiserar i domen är det faktum att byggnadsavtalet,
              som det här fallet rör, var så otydligt konstruerat att det inte
              gick att dra några slutsatser om vilket avtal som var bäst. Man
              kunde inte avgöra om det var rätt att vidta stridsåtgärder för
              att undantränga något av avtalen.
            </seg>
            <seg xml:id="i-55e9d6df3740881e-0">
              Det ligger ett stort ansvar också på arbetsmarknadens parter
              att titta igenom sina avtal och se att de är så tydliga som möjligt.
              Hade byggnadsavtalet varit tydligare hade det här förmodligen
              aldrig kommit till domstolen, om jag ska vara helt ärlig. Därför
              finns det ett gemensamt intresse för lagstiftaren och parterna
              att lösa frågan så bra som möjligt.
            </seg>
            <seg xml:id="i-a71e3944901a13a7-0">
              Det räcker naturligtvis inte. Vi måste göra mer. Jag har varit
              i ett otal kontakter med kommissionen och många av de andra medlemsländerna
              som undrar, diskuterar och vill prata med oss om detta. Jag har
              försökt redogöra för vår utgångspunkt och vårt angreppssätt.
            </seg>
            <seg xml:id="i-fb62aaea24688d13-0">
              Dessutom är det klart att vi har fått ordentliga rapporter från
              EU:s sysselsättningskommitté, som hade en hearing om detta i slutet
              av februari. Det var också mycket intressant. Jag kommer att träffa
              John Monks på måndag bland annat och försöka diskutera denna och
              andra liknande frågor. Det är lite intressant att Etuc, den europeiska
              fackföreningsrörelsen, har en agenda och ett sätt att uttrycka
              sig på genom John Monks och ett något annat när man lyssnar på
              Wanja Lundby-Wedin.
            </seg>
            <seg xml:id="i-b5c217b4596922f0-0">
              Jag väljer naturligtvis att utgå från att vi kan och ska hantera
              konsekvensen av domen på svensk arbetsmarknad genom olika åtgärder
              i lagstiftningshänseende. Vi kommer att ha ett väldigt brett direktiv
              för utredaren. Det kommer att beslutas alldeles inom kort. Skälet
              till att det har dragit ut lite på tiden är att vi, när vi nu
              har utredaren på plats, tillsammans med utredaren och parterna
              vill se till att direktivet blir så bra som möjligt och ha en
              så öppen attityd som möjligt i detta.
            </seg>
            <seg xml:id="i-67352e9c196c7ba2-0">
              När det gäller statsministern kan jag bara konstatera att jag
              i grunden inte har någon annan uppfattning i frågan. Vi löser
              inte detta med olika undantag i ett annars väldigt bra fördrag.
              Det handlar om ett konsekvent arbete med att lösa frågan på inhemsk
              nivå i samarbete med parterna och andra aktörer på arbetsmarknaden
              samt att fortsätta och intensifiera arbetet med att beskriva den
              svenska modellen på EU-nivå. Det gör vi till exempel i ett nytt
              så kallat flexicurity mission , som kommissionen har tagit initiativ
              till och där Sverige kommer att vara ett av fyra exempelländer.
            </seg>
          </u>
          <note type="speaker" xml:id="i-f6a6dd7eacbcc379-0">
            Anf. 110 JOSEFIN BRINK (v):
          </note>
          <u who="josefin_brink_fef83c" xml:id="i-d282aa8ebd3a2b43-1">
            <seg xml:id="i-33062cda89498c76-0">
              Fru talman! Grunden för den svenska kollektivavtalsmodellen är
              att staten inte ska lägga sig i kollektivavtalen. Är vi eniga
              om det? Parterna är fria att själva teckna vilka avtal de vill.
              Värnar man om den svenska modellen värnar man också om den rätten.
            </seg>
            <seg xml:id="i-7691be590a22b529-0">
              Men plötsligt är det okej att juristerna i EG-domstolen ska gå
              in och detaljstyra hur de svenska kollektivavtalen ska vara utformade.
              För mig är det obegripligt hur man kan hävda att vi icke ska ha
              statlig styrning av kollektivavtalen men samtidigt säga att det
              däremot är helt okej om jurister i Bryssel bestämmer hur de svenska
              kollektivavtalen ska vara utformade. Det är i grund och botten
              detta det handlar om, Sven Otto Littorin. Vem är det som ska styra
              över den svenska arbetsmarknaden? Ska vi ha en ovanifråndetaljstyrning
              av hur de svenska lönerna sätts och hur villkoren i arbetslivet
              utformas? Svaret på den frågan är för min del helt klart nej.
            </seg>
            <seg xml:id="i-a1bb587faa9e32c9-0">
              Lissabonfördraget ska vi inte blanda in i det här, hör man hela
              tiden. Det har blivit nästan ett mantra i debatten, som om den
              här frågan inte har någonting att göra med EU:s fördrag. Men det
              är fel! Lavaldomen handlar just om EU:s fördrag. Det är mot den
              fördragsfästa fria rörligheten för kapital, varor, tjänster och
              människor som den svenska konflikträtten har prövats, och det
              är mot de här fördragsfästa friheterna som den svenska konflikträtten
              har förlorat. Detta är i allra högsta grad en fråga om vad som
              står i EU:s fördrag.
            </seg>
            <seg xml:id="i-0bb5976b6ca68113-0">
              Dessutom är det så att ett huvudargument för att Sverige ska
              vara med i EU ända sedan debatten inför folkomröstningen har varit
              att vi ska kunna påverka och inte stå bredvid och titta på. Då
              är det faktiskt lite komiskt att det just nu är Vänsterpartiet,
              som sade nej till att vi skulle gå med i EU, som är det parti
              som föreslår att vi nu ska ta chansen att vara med och påverka
              EU. Vi sitter inte passivt och tittar på när det händer än det
              ena, än det andra som inskränker och inkräktar på viktiga rättigheter
              som vi tycker att Sverige ska hävda och stå upp för. Vi vill vara
              med och påverka. Det är de partier som sade ja till EU som säger:
              Nej, vi ska inte vara med och påverka, utan vi ska låta allting
              ha sin gång.
            </seg>
            <seg xml:id="i-88a1e95499c0412b-0">
              Nu när ett nytt fördrag ska antas har Sverige möjlighet att vara
              med och påverka EU. Vi har möjlighet att säga: Nej, vi godkänner
              inte det nya fördraget med mindre än att vi får garantier för
              att svenska fackförbund och fackförbund i övriga Europa har rätt
              att kräva inhemska avtal för gästande företag och arbetare.
            </seg>
            <seg xml:id="i-e1b35e9546440153-0">
              Svårare än så är det inte. Det handlar inte om att förhala det
              nya fördraget. Det handlar om någonting så enkelt som att foga
              ett juridiskt bindande protokoll till det nya fördraget, där det
              klart och tydligt står: Fackförbund i alla medlemsstater har rätt
              att kräva samma löner och arbetsvillkor, oavsett om det är genom
              kollektivavtal eller minimibestämmelser för gästande företag.
              EG-domstolen har inte rätt att inkräkta på den rätten. Punkt slut!
              Klart!
            </seg>
            <seg xml:id="i-b2f5ad1eddf6a7df-0">
              Detta skulle Sverige nu kunna ta möjligheten att kräva. Men i
              stället väljer man att förhala det här och tillsätta en utredning.
              Jag har också hört att det skulle ta ett år, men oavsett det har
              man planerat att vi i riksdagen ska godkänna Lissabonfördraget
              redan i höst, förmodligen innan utredningen är klar. Varför, Sven
              Otto Littorin, vill den svenska regeringen avsäga sig möjligheten
              att kräva de här garantierna för strejkrätten och kollektivavtalen
              i samband med godkännandet av Lissabonfördraget? Det här är den
              chans vi har att vara med och påverka EU.
            </seg>
          </u>
          <note type="speaker" xml:id="i-22b20d55db2254fa-0">
            Anf. 111 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-ee54db054f0cc021-4">
            <seg xml:id="i-39c02d71ee41893f-0">
              Fru talman! Varifrån har jag fått det här med ett år? Som vanligt
              är det väl en medieuppgift som man har hakat på. Ingen är gladare
              än jag om arbetsmarknadsministern kan dementera den uppgiften
              och säga att det här går snabbare. Det var det som var min poäng
              i hela det här, att man kunde komma fram. Kan jag få ett sådant
              löfte här i dag blir det en alldeles ypperlig debatt. Det finns
              en väldigt viktig poäng med det. Utredningen är viktig, för det
              där ska man titta på ordentligt.
            </seg>
            <seg xml:id="i-ebfb1db50ca6e8d7-0">
              Vad behöver vi göra för att kunna hantera det där? I avtalsfrågan
              har också Byggnads själva sagt att man kan vara tydlig. Nu är
              det inte okomplicerat om man tittar på domen. Det går egentligen
              lite grann emot den svenska tradition som parterna har velat ha
              på arbetsmarknaden. Man ska inte ha tarifflöner och fasta löner,
              utan man har haft en lokal lönesättning på många ställen, och
              det där finns det skäl att fundera på också. Lex Britanniadelen
              går likaså säkert att hantera. Min tolkning är att vi egentligen
              har fått ordentligt stöd för också strejkrätten i Lavaldomen.
            </seg>
            <seg xml:id="i-2a6d3fa4ea863305-0">
              Det som oroar mig är däremot den tolkning som har gjorts att
              EU-domstolen har gjort minimilöner till ett slags maximilöner,
              vilket inte är tänkt enligt den svenska modellen. Det där tror
              jag inte att man kan lösa bara i Sverige, utan där måste vi ha
              en ordentlig diskussion med hela EU. Det är där jag vill att regeringen
              är tydligare och skarpare tillsammans med de andra länder som
              också oroar sig för det här. Det är därför jag tycker att det
              är så intressant med den tyska delen också. Där kan man få en
              ordentlig dragkraft som kan gynna också de svenska löntagarna
              om arbetsmarknadsministern och övriga regeringen agerar rätt och
              verkligen menar allvar med att vi ska slå vakt om detta.
            </seg>
            <seg xml:id="i-704ad26f863aa11d-0">
              Jag har också här sett oro från Svenskt Näringsliv, som nästan
              med glädje noterade att man nu kan hantera det här och få lönekonkurrens.
              Det gör mig väldigt orolig, eftersom de är en avtalsslutande part
              och borde slå vakt om den svenska modellen och avtal som de har
              skrivit under. Där tycker jag att arbetsmarknadsministern skulle
              vara skarpare mot dem. Sådant där vill vi inte se om vi värnar
              den svenska modellen.
            </seg>
          </u>
          <note type="speaker" xml:id="i-6d8bee5647078905-0">
            Anf. 112 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-69e88632457da43d-46">
            <seg xml:id="i-15fa89e35ffbe170-0">
              Fru talman! Grundfrågan som domen behandlar är vilket avtal som
              kan tränga undan ett annat kollektivavtal. Kan det lettiska avtalet
              komma att tränga undan ett svenskt? Domstolen säger att för att
              kunna svara på den frågan över huvud taget måste man kunna förstå
              avtalens konsekvenser för den enskilde. Det är klart att jag kan
              förstå Sven-Erik Österbergs oro över den aspekt som han belyser,
              om det är så att diskussionen om minimilöner har blivit en diskussion
              om maximilöner.
            </seg>
            <seg xml:id="i-16e635bd0f02f8c8-0">
              När vi hade partsrådet den 28 januari framfördes det inte den
              typen av argumentation från något håll att det skulle vara fritt
              fram för någon lönekonkurrens eller liknande. Skulle det komma
              upp i debatten är jag den förste att motsätta mig en sådan utveckling.
            </seg>
            <seg xml:id="i-c7bde0e7285ec0ad-0">
              Jag vill inte att vi ska ha en annan ordning än den som har tjänat
              landet väl när det gäller lönebildning, i princip sedan decemberkompromissen
              år 1960, höll jag på att säga, fastän det är att ta i. Det har
              åtminstone gällt sedan Saltsjöbadsavtalet.
            </seg>
            <seg xml:id="i-2a0faf1f3f9159c3-0">
              Det är också med det som utgångspunkt vi vill hantera det när
              parterna äntligen sitter ned i en förhandlingsomgång om ett eventuellt
              nytt huvudavtal. Att störa den processen på det här sättet vore
              djupt olyckligt.
            </seg>
            <seg xml:id="i-efcc4583f1ecccfc-0">
              När det gäller diskussionen om fördraget, som är en bärande del
              i interpellationen, är jag inte beredd att ha någon annan uppfattning
              än statsministern och andra har gett uttryck för. Jag menar att
              de frågeställningar som domen reser när det gäller svensk rätt
              och avtalen ska och kan vi hantera själva.
            </seg>
            <seg xml:id="i-6f6fe24f4e8151c7-0">
              Vi ska göra det genom lagstiftning och diskussioner med parterna
              om avtalskonstruktion och annat. Diskussionen om minimilöner kontra
              maximilöner kommer att vara väldigt viktig att lyfta upp framöver.
            </seg>
            <seg xml:id="i-772154550c9f11f9-0">
              Vi har varit väldigt tydliga med att vi inte vill ha några minimilöner
              på svensk arbetsmarknad, utan det bestäms av de avtalsslutande
              parterna. Lönebildningen är en diskussion för parterna och inte
              en diskussion för politiker, och inte heller en diskussion för
              domstolar annat än för Arbetsdomstolen när man är oense.
            </seg>
            <seg xml:id="i-a84884435d53b723-0">
              Grundfrågan är: Hur kan den svenska modellen upprätthållas, eller
              kan den svenska modellen upprätthållas efter Lavaldomen? Jag säger
              ett rungande ja på den frågan. Det kan den definitivt.
            </seg>
            <seg xml:id="i-ef64e82ed6ac93e3-0">
              Vår avsikt är inte att förhala detta eller göra det senare. Jag
              vill ha ett klart rättsläge så snabbt som möjligt så att frågan
              inte kommer att spilla över på en massa andra viktiga diskussioner.
            </seg>
            <seg xml:id="i-bc8844f8cb7c97e8-0">
              Vi ska medverka till att lösa frågan så bra som möjligt, och
              vi ska göra det tillsammans med parterna. Vi ska göra det så fort
              det går med hänsyn tagen jag är ingen arbetsrättsjurist till en
              ganska komplicerad juridisk materia. Så är det med det.
            </seg>
          </u>
          <note type="speaker" xml:id="i-3ee53037fe85f6a8-0">
            Anf. 113 JOSEFIN BRINK (v):
          </note>
          <u who="josefin_brink_fef83c" xml:id="i-d282aa8ebd3a2b43-2">
            <seg xml:id="i-fcb50011caf6b1fc-0">
              Fru talman! Om man inte vill göra någonting kan man se till att
              göra saker komplicerade och framställa dem som helt obegripliga
              och omöjliga.
            </seg>
            <seg xml:id="i-1f237b43a58a0531-0">
              Grundfrågan handlar om: Vill den svenska regeringen verka för
              att svenska kollektivavtal ska gälla i Sverige och att svenska
              fackförbund ska ha mandat att kräva svenska kollektivavtal i Sverige?
            </seg>
            <seg xml:id="i-a13400197f1108fc-0">
              Vi fick påstådda garantier om det när vi folkomröstade om EU
              år 1994. Nu visar det sig att det inte gäller. Varför inte lyfta
              upp frågan och kräva att vi får de garantierna nu att detta är
              vad som gäller?
            </seg>
            <seg xml:id="i-3894d057d5b635d5-0">
              Det minsta man kan begära är att man tar frågan på det allvar
              som den förtjänar. Det är tusentals byggnadsarbetare, elektriker,
              målare, rörläggare och så vidare, Sven Otto Littorin, som dagligdags
              på sina arbetsplatser går omkring och oroar sig över vad de har
              rätt att göra när en utländsk entreprenör har med sig egna anställda
              till ett bygge där de jobbar.
            </seg>
            <seg xml:id="i-6079838e8b89cafd-0">
              De vet inte vad de har rätt att göra och rätt att kräva. De är
              väldigt oroliga för vad som ska hända med deras löner, deras villkor
              i arbetslivet och över huvud taget deras jobb. De svävar nu i
              en otroligt stor ovisshet om vad de nu får göra i den här situationen.
            </seg>
            <seg xml:id="i-eb22b0e0a63819f9-0">
              Jag tycker att man kan sätta lite fart på frågan och vara beredd
              att vända på alla stenar. Jag har några enkla förslag. Jag undrar
              om arbetsmarknadsministern kan gå med på det.
            </seg>
            <seg xml:id="i-3692502dd5b63a12-0">
              Låt utredaren Claes Strååth få ett mandat att föreslå alla upptänkliga
              åtgärder på både svensk nivå och EU-nivå, vad det än kan vara,
              för att vi ska kunna säkra den svenska konflikträtten.
            </seg>
            <seg xml:id="i-9ecac64ceab972ad-0">
              Låt utredningen bli färdig innan vi tar ställning till Lissabonfördraget.
            </seg>
            <seg xml:id="i-e1a7a0a2f9cd7f53-0">
              Det är två enkla förslag som skulle göra ministerns tal om att
              vi ska vara med och påverka EU om att värna den svenska modellen
              lite mer trovärdigt.
            </seg>
          </u>
          <note type="speaker" xml:id="i-89566f9a11d21c37-0">
            Anf. 114 Arbetsmarknadsminister SVEN OTTO LITTORIN (m):
          </note>
          <u who="unknown" next="cont" xml:id="i-73e884dcb3f2dee5-3">
            <seg xml:id="i-84989ebf0af766d0-0">
              Fru talman! Jag tycker att Josefin Brink gör det lite för enkelt
              för sig. Domen säger inte att svenska kollektivavtal inte kan
              undantränga ett lettiskt. Det säger inte domen.
            </seg>
            <seg xml:id="i-135b03f84048d8eb-0">
              Det domen säger är att i det här specifika fallet var avtalet
              så pass otydligt att man inte kunde säga vilket som var bäst.
              Det är grunden i det man säger.
            </seg>
            <seg xml:id="i-d274d211328e0c2a-0">
              Då blir frågan på vilka villkor man får undantränga och på vilket
              sätt man får hantera detta. Där har vi ett läge där svensk rätt
              står i konflikt med EG-rätten som den tolkas av EG-domstolen.
            </seg>
            <seg xml:id="i-4a0fdcfd74581022-0">
              Jag är den förste att säga att den osäkerhet som Josefin Brink
              pekar på kan vi inte ha och inte leva med. Det är det ena jag
              säger.
            </seg>
            <seg xml:id="i-8661df7e416d37c0-0">
              Det andra jag säger är att vi vill se till att svenska kollektivavtal
              ska gälla i Sverige. Det är självfallet vår utgångspunkt.
            </seg>
            <seg xml:id="i-f3005ad368b36afd-0">
              Därför tillsätter vi utredningen i syfte att med ett brett mandat
              titta igenom vad som kan göras för att så ska bli fallet med hänsyn
              taget till det som EG-domstolen nu har sagt.
            </seg>
            <seg xml:id="i-053726b5518d17f7-0">
              När det gäller att koppla det till fördraget håller jag med Sven-Erik
              Österberg. Jag tycker inte att det är rätt. Det EG-fördrag som
              kommer är betydligt bättre än det sammelsurium vi tidigare haft
              på andra områden. Vi måste särskilja de två sakerna.
            </seg>
            <seg xml:id="i-8c55e20fbb5d8936-0">
              Vi ska göra vad vi kan med svensk lagstiftning, med parterna
              och också på EU-nivå för att öka förståelsen, att få EG-rätten
              och svensk rätt att harmonisera och få förståelse för hur vår
              modell fungerar.
            </seg>
            <seg xml:id="i-efa0d238fcbf50a6-0">
              Jag ska på måndag ned till Paris och bland annat träffa John
              Monks för att tala lite om detta. Därmed kommer vi att uppnå det
              som är huvudsyftet. Det handlar om att vi på lagstiftningsnivå
              och när det gäller kollektivavtal och annat kan upprätthålla den
              svenska modellens grundpelare.
            </seg>
          </u>
          <note xml:id="i-71b1adf46c2404d0-11">
            Överläggningen var härmed avslutad.
          </note>
          <note xml:id="i-60f564eeb1e8fe55-0">
            16 § Hänvisning av ärenden till utskott
          </note>
          <note xml:id="i-940f280faf5dc6d8-0">
            Föredrogs och hänvisades
          </note>
          <note xml:id="i-2b036ede3a3d3bf0-0">
            17 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-acf74a5599fd3ea8-0">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="unknown" prev="cont" xml:id="i-ca83f530a8db9e79-3">
            <seg xml:id="i-fac60344153ae4f6-0">
              KOM(2007)860
            </seg>
          </u>
          <note xml:id="i-4780c506c8a4f43c-0">
            KOM(2008)49
          </note>
          <note xml:id="i-c5d30a0410524676-0">
            18 § Bordläggning
          </note>
          <note xml:id="i-56e9386929572de5-0">
            Anmäldes och bordlades
          </note>
          <note xml:id="i-5973dbdde9bb0204-0">
            19 § Anmälan om interpellation
          </note>
          <note xml:id="i-4f0ade724c2d0663-0">
            Anmäldes att följande interpellation framställts
          </note>
          <note xml:id="i-b977bea5cc8d6305-0">
            den 14 mars
          </note>
          <note xml:id="i-725d2dba1695a622-0">
            Lars Mejern Larsson
          </note>
          <note xml:id="i-13fd776fbaec55e5-0">
            Interpellationen redovisas i bilaga som fogats till riksdagens
            snabbprotokoll tisdagen den 25 mars.
          </note>
          <note xml:id="i-0cdc5df9763b2a3c-0">
            20 § Anmälan om frågor för skriftliga svar
          </note>
          <note xml:id="i-f321e161bed896c5-0">
            Anmäldes att följande frågor för skriftliga svar framställts
          </note>
          <note xml:id="i-b977bea5cc8d6305-1">
            den 14 mars
          </note>
          <note xml:id="i-7642760261224c91-0">
            Aleksander Gabelic
          </note>
          <note xml:id="i-f93b21a1751d3ce2-0">
            Michael Hagberg
          </note>
          <note xml:id="i-5d288c84f3cb8f7d-0">
            Tina Acketoft
          </note>
          <note xml:id="i-237a4b8b8f16fa04-0">
            Fredrik Olovsson
          </note>
          <note xml:id="i-2071b7c795f821f8-0">
            Lars U Granberg
          </note>
          <note xml:id="i-bf2f68409b6da974-0">
            Ronny Olander
          </note>
          <note xml:id="i-1c8f2744844c93de-0">
            Cecilia Wikström
          </note>
          <note xml:id="i-2e914b04a50acebf-0">
            Eva Johnsson
          </note>
          <note xml:id="i-8a770cd320af8a64-0">
            Magdalena Andersson
          </note>
          <note xml:id="i-01a1d41b53e3c4f2-0">
            Hans Linde
          </note>
          <note xml:id="i-7277eece48eec7dd-0">
            Finn Bengtsson
          </note>
          <note xml:id="i-a9cccca2c62b3b7e-0">
            Carina Hägg
          </note>
          <note xml:id="i-374610d5524bde70-0">
            Trolltyg i tomteskogen
          </note>
          <note xml:id="i-15f235a5f6178f71-0">
            Karl Sigfrid
          </note>
          <note xml:id="i-4d0d48cc3a3d18e8-0">
            Leif Pettersson
          </note>
          <note xml:id="i-01a1d41b53e3c4f2-1">
            Hans Linde
          </note>
          <note xml:id="i-7277eece48eec7dd-1">
            Finn Bengtsson
          </note>
          <note xml:id="i-7642760261224c91-1">
            Aleksander Gabelic
          </note>
          <note xml:id="i-598b5407b2322e15-0">
            Hans Wallmark
          </note>
          <note xml:id="i-f4d6ba34988261c0-0">
            Christina Oskarsson
          </note>
          <note xml:id="i-2071b7c795f821f8-1">
            Lars U Granberg
          </note>
          <note xml:id="i-8dcd322db57a3571-0">
            Frågorna redovisas i bilaga som fogats till riksdagens snabbprotokoll
            tisdagen den 18 mars.
          </note>
          <note xml:id="i-49e22c23d7703dfa-0">
            21 § Kammaren åtskildes kl. 15.16.
          </note>
          <note xml:id="i-4fd52c54ce478d7c-0">
            Förhandlingarna leddes
          </note>
          <note xml:id="i-4e56c43302d9fb29-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
